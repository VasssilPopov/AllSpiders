{"url": "http://epicenter.bg/article/Radev--Tryabvat-ni-parvostepenni-prioriteti-i-dalgosrochna-perspektiva/154634/2/0", "text": "Необходимостта от повече гъвкавост в европейската индустриална политика и ролята на бизнеса за осигуряване на повече заетост и подобряване на благосъстояние на гражданите, обсъдиха на „Дондуков“ 2 президентът Румен Радев и представители на Конфедерацията на европейския бизнес (BusinessEurope).   Това съобщиха от прессекретариата на държавния глава. Във фокуса на разговора бяха и българските приоритети в рамките на ротационното председателство на Съвета на ЕС и по-конкретно визията за бъдещата Многогодишна финансова рамка след 2020 г.   Според Румен Радев европейските институции и националните правителства трябва да проведат задълбочен дебат за постигане на общи дългосрочни цели. „За да реализираме оптимална среда за развитие на бизнеса, трябва преди всичко да формулираме стратегия с далечна перспектива със съгласувани първостепенни приоритети“, заяви държавният глава.   Той посочи конкурентоспособността, иновациите, дигитализацията, образованието и борбата с климатичните промени като основните фактори, които трябва да бъдат включени в европейската стратегия за индустрията.   Държавният глава и европейският бизнес призоваха в преговорите на Великобритания за излизане от Европейския съюз да се зачетат правата на всички засегнати граждани – както на работещите от ЕС на територията на Острова, така и на британците, избрали Континента.   Тема на разговора беше и присъединяването за страната ни към Европейския валутен съюз. „Общата валута е един от фундаментите на ЕС. България стриктно изпълнява критериите от Маастрихт, поддържаме нисък бюджетен дефицит и инфлация, бележим икономически растеж и предлагаме много добри условия за инвестиции. Преди всичко обаче трябва да преценим как тази стъпка ще се отрази на доходите на българските граждани и да изчислим внимателно рисковете, за да може икономиката ни да има настигащи темпове на растеж“, каза президентът.   „Способността на европейския бизнес да остане конкурентен в световен план е в интерес на нашите граждани. За да бъдем успешни на фона на външните предизвикателства в сферата на търговията, трябва да бъдем обединени и единодушни.   BusinessEurope споделя ключовите приоритети на България в рамките на ЕС и председателството, като например задълбочаването и усъвършенстването на Икономическия и паричен съюз, завършването на единния пазар и дигитализацията“, заяви от своя страна президентът на Business Europe Ема Марчегаля.   BusinessEurope представлява интересите на 20 милиона малки, средни и големи предприятия от целия континент. Тя е официално признат социален партньор на европейско ниво и обединява 39 бизнес организации от 34 европейски страни.", "date": "2018.05.17", "title": "Румен Радев: Трябват ни първостепенни приоритети и дългосрочна перспектива"}
{"url": "http://epicenter.bg/article/Zoran-Zaev--Nadyavam-se-do-kraya-na-balgarskoto-predsedatelstvo-da-imame-reshenie-na-spora-za-imeto-/154596/2/0", "text": "С Алексис Ципрас се обединихме около една възможност за име на Македония, но трябва да я обсъдим в страните си. Това каза на пресконференция министър-председателят на Македония Зоран Заев, предаде репортер на Агенция „Фокус“.  „Важно беше да потвърдим всички успехи, които министрите постигнаха, а те са от голямо значение. Разговаряхме съществено и разгледахме няколко опции. Една от опциите е подходящо решение и за двете страни. Продължаваме с консултациите в страните си, за да видим дали е възможно това решение. Ако е така, вероятно ще имаме такова. Това, което беше постигнато, го констатирахме и потвърдихме“, заяви Заев. От днес приятелството между Македония и Гърция е дори по-силно, надявам се до края на председателството да имаме решение на спора за името на страната, каза още Зоран Заев.  „На днешната среща с министър-председателя на Гърция, приятел на Македония, Алексис Ципрас, се съгласихме за прогреса, който имаме по отношение на намиране на решение за името на страната ни. Заедно с Алексис Ципрас търсим възможности за креативни решения, които от македонската страна са представили в последната фаза на преговорите“, заяви Заев. По думите му консултациите между двете страни ще продължат.  „От днес приятелството между Македония и Гърция е дори по-силно. Надяваме се, че до края на председателството ще има решение, но това зависи и от двете страни“, каза още той.   Днешното единство на всички лидери от ЕС и Западните Балкани показва, че сме още по-силно свързани и вратите на ЕС са отворени за нас, добави Зоран Заев.  „След 15 години пауза от първата среща на високо равнище такъв формат, провела се в Солун, днес, организирана и със сериозното ангажиране на българското председателство в Съвета на ЕС, Западните Балкани и Македония отново имат място на Европейската сцена. Днешното единство на всички лидери от ЕС и Западните Балкани показва, че ние още по-силно сме свързани и че вратите на ЕС са отворени за нас. Приветстваме призива на ЕС към нашия регион за демонстриране, че членството в Съюза е избор от страна на поколенията и стратегическа ориентация. В същото време очакваме същото отношение от страните от ЕС към нас“, заяви македонският премиер.  По думите му във вътрешен план 25-годишният спор за името бе един от най-трудните проблеми в този период, които държеше Македония назад.  „Днес сме изправени пред него и ще успеем да го решим. Днес Македония и гражданите ѝ вървят напред. Заедно отбелязахме, че 2018 г. е годината на силни реформи и че приемането на Македония в ЕС ще бъде внасяне на Европа в Македония. Миналата година, със същата енергия, се посветихме на отворените въпроси с нашите съседи. Подписването на Споразумението с България и задълбочаването на отношенията с Гърция промениха и възприемането на Република Македония като съсед. На днешната среща с премиера на Гърция, с приятеля на Македония Алексис Ципрас, се споразумяхме взаимно за напредъка, постигнат досега в процеса на намиране на решение по спора за името на нашата страна. Заедно с него разгледахме възможните варианти решения, които македонската страна представи в последната фаза на преговорите. Следват консултациите със съответните политически фактори в двете страни“, каза още Заев. По думите му днес приятелството между Република Македония и Република Гърция е още по-силно.  „Аз също обсъдих тези теми с президента на Франция Еманюел Макрон и с канцлера на Германия Ангела Меркел. Те признават ръководството, което Македония демонстрира и оказват подкрепа за укрепването на отношенията между нас и ЕС. Всички наши приятели, включително премиерът на Холандия Марк Рюте, министър-председателите на Швеция и Естония, Стефан Льовен и Юри Ратас, с които имах двустранни срещи, демонстрират безусловната си подкрепа, признават нашите постижения и ни насърчават да останем фокусирани върху нашата европейска програма.  Техните послания са потвърждение за нашите перспективи. Това означава, че членството на Македония в ЕС гарантира силни институции и правова държава. За Македония членството в европейското семейство означава също ускорен икономически растеж, повишена мобилност, свързване и равни възможности за македонската младеж с техните европейски връстници“, заяви Зоран Заев.   \"С Гърция изградихме приятелство, което е необратимо и то ще расте\", обяви още Заев.  Попитан дали е възможно спорът за името да бъде отложен за наесен, Заев отговори, че ако няма решение, ще бъде отложено.  „Ние изградихме приятелство, което е неповратно, това приятелство ще расте. Би било хубаво това решение, което са искали двете страни, да бъде прието още сега“, каза Заев и отчете, че в края на юни предстои заседание на Европейския съвет и уточни, че ако не се постигне съгласие по спора за името, преговорите ще продължат.   ", "date": "2018.05.17", "title": "Заев: С Ципрас имаме решение за името на Македония, но трябва да го обсъдим в страните си!"}
{"url": "http://epicenter.bg/article/Vizhte-semeynata-snimka-na-liderite-na-ES-v-Sofiya-/154597/2/0", "text": "Ръководителите от Европейския съюз постигнаха съгласие относно декларацията от София, към която се присъединиха партньорите от Западните Балкани.   Държавните и правителствените ръководители на държавите членки на ЕС, лидерите на държавите партньори от Западните Балкани, както и Доналд Туск, Жан-Клод Юнкер, Антонио Таяни, Йоханес Хан се събраха за семейна снимка в Националния дворец на културата.   Заедно с лидерите на ЕС на срещата в София присъстваха и лидерите на шестте държави от Западните Балкани. Форумът бе ръководен от Доналд Туск - председател на Европейския съвет, както и от председателя на Европейската комисия Жан-Клод Юнкер, които бяха посрещнати радушно с прегръдки от премиера Бойко Борисов.   На събитието присъствапа председателят на Европейския парламент Антонио Таяни, върховният представител на Съюза по въпросите на външните работи и политиката на сигурност Федерика Могерини както и еврокомисарят, който отговаря за европейската политика за съседство и преговорите за разширяване - Йоханес Хан.    Германският канцлер Ангела Меркел благодари на Борисов за организирането на тази среща. Тя се изказа в подкрепа на ядреното споразумение с Иран. По думите й дебатът ще бъде много важен.    Важно е да се вземе обща позиция за САЩ. \"Искаме да намалим проблемите с търговията. Искаме да имаме сигурност за Западните Балкани\", пожела Ангела Меркел.   Президентът на Франция Еманюел Макрон заяви,  че Европейският съюз е по пътя на голямо разширяване. \"Вървим към широко разширяване, Западните Балкани трябва да имат стратегия, която да следват отблизо и да ги окуражаваме, но без да сме лицемери\", подчерта Макрон.   В декларацията липсва дата за потенциалното следващо разширяване към страните от региона. Тя е допълнена от анекс, наречен Приоритетна програма от София, който набелязва конкретни стъпки и цели в подготовката за членство. В декларацията се отбелязва, че програмата се задейства днес. ЕС приветства ангажираността на шестте страни към европейските ценности и припомня недвусмислената си подкрепа за европейската перспектива за Западните Балкани. Изброяват се ключови секторни политики и теми като върховенство на закона, права на човека и малцинствата, устойчивост, сигурност, сътрудничество за пресичане на миграционните потоци, киберсигурност, добросъседство, регионална стабилност, борба с тероризма, напредък към цифрова икономика и др. Отбелязва се, че през 2020 г. в Хърватия, по време на нейното председателство на ЕС, отново ще се проведе среща на върха по темата Западни Балкани. Декларацията завършва с думите, че партньорите от региона - Aлбания, Босна и Херцеговина, Косово, Македония, Сърбия и Черна гора, са подкрепили декларацията.       1. ЕС приветства споделения ангажимент на партньорите от Западните Балкани за европейските ценности и принципи и за визията за силна, стабилна и обединена Европа, подкрепена от нашите исторически, културни и географски връзки, както и от нашите взаимни интереси в политиката, сигурността и икономиката.  2. Спомняйки се срещата на високо равнище в Солун през 2003 г. ЕС потвърджава единодушната си подкрепа към европейската перспектива на Западните Балкани. Развивайки прогреса до сега, партньорите от Западните Балкани поеха ангажимент към европейската перспектива като техен твърд стратегически избор. Достоверността на тези усилия зависи от ясната обществена комуникация.  3. ЕС е решен да засили и засили ангажимента си на всички равнища да подкрепи политическата, икономическата и социалната трансформация в региона, включително чрез увеличена помощ, основана на осезаем напредък в правовата държава, както и в социално-икономическите реформи на партньорите от Западните Балкани.  4. ЕС приветства ангажимента на партньорите от Западните Балкани за върховенството на демокрацията и върховенството на закона, особено в борбата срещу корупцията и организираната престъпност, доброто управление, както и зачитането на правата на човека и правата на лицата, принадлежащи към малцинства. Тяхното ефективно прилагане на реформите се основава на тези основи. Гражданското общество и независимите медии играят ключова роля в процеса на демократизацията.  5. ЕС подкрепя партньорите от Западните Балкани в ангажимента им да продължат да укрепват добросъседските отношения, регионалната стабилност и взаимното сътрудничество. Това включва по-специално намирането и прилагането на окончателни, приобщаващи и обвързващи решения за техните двустранни спорове, коренящи се в наследството от миналото и както и това, че полагат допълнителни усилия за помирение.  6. Изграждането на гъста мрежа от връзки и възможности в региона и с ЕС е от жизненоважно значение за приближаването на нашите граждани и икономики и за засилване на политическата стабилност, икономическия просперитет, културното и социално развитие. Въз основа на постигнатия напредък, включително чрез регионалните инициативи, се ангажираме да подобрим съществено връзката във всичките си измерения: транспорт, енергетика, цифрова, икономическа и човешка дейност.  7. ЕС се съгласява да насърчава пазарна и инвестиционна среда в Западните Балкани да се движи по-бързо към цифрова икономика и устойчиво развиващи се общества, благоприятстващи климата, в съответствие с Парижкото споразумение. Енергийната сигурност ще бъде приоритизирана, включително чрез подобряване на енергийната ефективност, по-добрата трансгранична намеса- свързване, разнообразяване на източниците и маршрутите, както и по-добро интегриране на възобновяемата енергия.  8. Ще се постави специален акцент върху създаването на нови възможности за младите хора, като същевременно се гарантира, че това допринася за социално-икономическото развитие на Западните Балкани.  9. За тази цел ЕС приветства ангажимента на партньорите от Западните Балкани да ускорят прилагането на достиженията на правото на ЕС в рамките на Договорите за енергийна общност и транспортна общност, да премахнат всички административни бариери по границите, да завърши регионалния енергиен пазар и спешно да приложат- Многогодишния план за действие за развитие на регионално икономическо пространство от юли 2017 г. ЕС ще продължи да подкрепя тези усилия.  10. Партньорите на ЕС и страните от Западните Балкани споделят многото предизвикателства в областта на сигурността, които изискват координирано индивидуално и колективно действие. Когато работим заедно, можем ефективно да се справим с тези предизвикателства. Нашето сътрудничество за спиране на незаконните миграционни потоци показа своята стойност и ще продължи да се развива.  11. Борбата с тероризма и екстремизма, включително финансирането, радикализацията и завръщането на чуждестранни терористи, изисква засилено сътрудничество.  12. Партньорите на ЕС и Западните Балкани признават, че резултатите в борбата с корупцията и организираната престъпност са от съществено значение за политическата и социално-икономическата трансформация в региона, а също и за регионалната стабилност и сигурност, които са в най-добрия интерес на техните граждани. ЕС приветства ангажимента им да предприемат решителни действия в сътрудничество с ЕС и помежду си срещу трафика на хора, отглеждането на наркотици и контрабандата на хора, наркотици и оръжия.  13. ЕС приветства приноса на партньорите от Западните Балкани към общата външна политика и политика на сигурност в нейните аспекти и очаква постепенно задълбочаване на сътрудничеството в тази област, особено засиленото равнище на привеждане в съответствие, по-специално по въпросите, в които са заложени основните общи интереси.  14. Дезинформацията и други хибридни дейности ще се борят заедно чрез по-голямо сътрудничество в устойчивостта, кибернетична сигурност и стратегическа комуникация  15. За да ускорим подобряването на живота на нашите граждани в областта на свързаността и сигурността с оглед на европейската перспектива на Западните Балкани, днес, въз основа на съответните аспекти на съобщението на Комисията, прието на 6 февруари 2018 г., ЕС стартира приоритетен Дневен ред от София за ЕС и Западните Балкани, който е приложен към настоящата декларация.  16. ЕС приветства намерението на Хърватия да бъде домакин на среща на високо равнище между ЕС и Западните Балкани по време на нейното председателство в Съвета на ЕС през 2020 г.  17.Отбелязваме, че нашите партньори от Западните Балкани се придържат към горните точки   ", "date": "2018.05.17", "title": "Приключи историческата среща на върха ЕС-Западни Балкани. Лидерите приеха Декларацията от София"}
{"url": "http://epicenter.bg/article/Merkel--Prodalzhavame-da-podkrepyame-sporazumenieto-s-Iran--vapreki-che-SASht-izlyazoha-ot-nego--VIDEO-/154608/2/0", "text": "Продължаваме да подкрепяме споразумението с Иран, въпреки че САЩ решиха да излязат от него. Това каза германският канцлер Ангела Меркел след срещата на върха ЕС-Западни Балкани в София.  \"Надяваме се Иран да спазва това споразумение. Говорихме и по въпросите за търговията. Искаме от американците едно безсрочно изключение от санкциите, наложени на фирмите, работещи в Иран. До края на месеца трябва да вземем решение по този въпрос\", обяви Меркел.   „Разговорите между Македония и Гърция са напреднали добре и е постигнат значителен напредък. Въпросът за името на Македония е важен“, заяви Меркел.  Във връзка с решенията за разширяването на ЕС, тя заяви, че днес не е имало решение и че този въпрос остава за европейската среща на високо равнище през юни, но добави, че всички страни от Западните Балкани имат европейска перспектива.   „Със сигурност изискваме върховенството на закона и борба срещу корупцията и се нуждаем от значителен напредък в страните\", заяви тя.  На въпрос дали Германия през юни ще подкрепи започване на преговори с Албания и Македония, тя уточни:   „Македония и Албания всеки ден бележат напредък в изпълнението на изискванията, особено в случая с Македония“.   Канцлерът на Германия подчерта, че не е взето решение по въпроса за разширяване на ЕС, но роля в тази насока ще има срещата на върха на ЕС през юни.  ", "date": "2018.05.17", "title": "Меркел: Продължаваме да подкрепяме споразумението с Иран, въпреки че САЩ излязоха от него (ВИДЕО)"}
{"url": "http://epicenter.bg/article/Balgariya-i-Sarbiya-podpisaha-dogovor-za-gazova-vrazka-mezhdu-dvete-strani--VIDEO-/154610/2/0", "text": "България и Сърбия подписаха договор за газовата връзка между двете страни, предаде репортер на Агенция „Фокус“. Документът бе подписан от енергийния министър Теменужка Петкова и сръбския ѝ колега Александър Антич.  Това стана в присъствието на премиера Бойко Борисов, сръбския президент Александър Вучич, председателя на Европейския съвет Доналд Туск и председателя на Европейската комисия Жан-Клод Юнкер.  В рамките на форума бе подписан и меморандум за разбирателство между Сърбия и Европейската инвестиционна банка.  ", "date": "2018.05.17", "title": "България и Сърбия подписаха договор за газова връзка между двете страни (ВИДЕО)"}
{"url": "http://epicenter.bg/article/Boyko-Borisov-na-preskonferentsiyata-sled-sreshtata-ES---Zapadni-Balkani-/154611/2/0", "text": "Говорихме честно, от сърце и без лицемерие. Това заяви на заключителната пресконференция след срещата ЕС - Западни Балкани премиерът Бойко Борисов.   И обръщайки се към представителите на западните медии, той подчерта, че страните от Западните Балкани са колкото Словакия по територия и БВП и по-малко от Румъния по население - 17,7 млн. души. Борисов отбеляза, че БВП на Западните Балкани е едва 96 млрд. евро БВП - колкото БВП на Словакия. И попита: „Това ли плаши ЕС? Не е ли по-добре тези хора да са в преговори с ЕС?!\"   \"Или да ги оставим другите геостратегически играчи да дойдат и усилят и немалкото си в този момент влияние, което имат през мюсюлманите, православните християни. До края на юни пак ще имаме възможност да си говорим, но така или иначе много теми за размисъл сме си задали. Всички си тръгнаха с по едно на ум\", продължи премиерът.    Мисля че всички си тръгнаха оттук с по едно на ум, добави Борисов. Той подчерта, че Меркел, Макрон и Мей са дошли заедно сутринта за форума по Моста на влюбените до НДК. „Разходката по моста на влюбените, която направиха Меркел, Макрон и Тереза Мей е доста символична. За всички стана ясно, че с проблемите, които имаме с големите геостратегически играчи в света единството спасение на ЕС е да сме единни, един лист хартия да не може да мине между нас, както казва канцлерът Меркел. Вече се осъзнали, че силата на ЕС е в това“, каза още Бойко Борисов.    Много съм щастлив, че бяха подписани толкова споразумения, не скри той.   „Искам да се извиня на всички софиянци за чудовищния трафик, но не знам дали преди е имало толкова много премиери, президенти, канцлери, банкери. Извинявайте, но и ползите са много повече за България от това да изстрадаме два дни. Благодаря на всички, които дойдоха, както и на тримата големи. Това е уважение към българския народ. Крайно време е всички в България да разберат, че това е председателството на България и когато то е успешно и тя е успешна. Имахме много добра и честна дискусия. Отдавна не съм слушал така без лицемерие, а толкова честно и от сърце да си говорят тези, които са „за“ и „против“ различните скорости на присъединяване на страните към ЕС. Толкова страхове и приказки, особено в западните медии“, каза в началото на изказването си на пресконференцията Бойко Борисов. ", "date": "2018.05.17", "title": "Бойко Борисов на пресконференцията след срещата ЕС - Западни Балкани: Говорихме честно, от сърце!"}
{"url": "http://epicenter.bg/article/Patrioti-ot-VMRO-za-Sofiya--Homoseksualnostta-se-prevarna-vav-forma-na-politika/154613/2/0", "text": "Кой позволи политическият лупинг на Столична община? Това питат в своя декларация, отправена от групата „Патриоти за София – ВМРО и АТАКА“ в Столичния общински съвет до Столична община по повод изненадващата подкрепа за гей маратона и последващите го тематични хепънинги и София прайд.   Кому е нужен този парад на лудостта и защо общинарите се поддадоха на гей лобито? Питат още патриотите и настояват за незабавното публично оттегляне на подкрепата на общинарите.   Припомняме, че на 20 април тази година беше проведена среща на столичния кмет Йорданка Фандъкова с представители на организациите GLAS, Действие, Билитис и Българският хелзинкски комитет (БХК), след която стана ясно, че Столична община не само подкрепя морално Прайда, но и ще финансира предхождащия го гей маратон на 19 май. Тази явна подкрепа е прецедент. До сега общината е изпълнявала само административна роля при провеждането му, а именно издаваше разрешителните за провеждане на събитието. Ето защо още същия ден председателят на „Патриоти за София – ВМРО и АТАКА“ Карлос Контрера реагира остро в своя позиция във Фейсбук и попита защо джендър идеологията се допуска през парадния вход на Столична община. Контрера припомни също така, че именно тази идеология и опитите тя да бъде вкарана в образователната и правната система на страната ни консолидира цялото общество.   Ето защо столичните патриоти се възмущават от поредицата нелогични действия, които се оказват и некоординирани със СОС – законодателният орган на София.   С почуда научаваме, че с подкрепата на „Програма за развитие на физическото възпитание и спорта на Столична община и Фондация „София-европейска столица на спорта“ съучаства в организирането на гей маратон на идния 19-ти май в парк „Заимов“. Никога и под никаква форма в Столичния общински съвет не е обсъждана подобна подкрепа, не е дискутирано открито, в това число и в комисии, вземането на едно подобно решение. Немаловажен е и фактът, че звучи доста перверзно точно Програмата на общината, насочена към възпитанието на младите да бъде ползвана за гей пропаганда. Допълват още патриотите в декларацията си. Прилагаме пълния текст на документа:     от Политическа група „Патриоти за София – ВМРО и АТАКА“ в Столичен общински съвет   Групата на Патриотите в Столичния общински съвет остро възразява срещу подетата от Столична община, а вероятно и от някои представители на СОС, политика директно да легитимира провеждането на гей парад в София. Ежегодно сме бомбардирани от екзотичните искания на една шепа хора чрез присъдружните им „НПО“ да подкрепяме този парад на лудостта. До началото на тази година в мнозинството си Столичният общински съвет, а и Столична община се дистанцираха от манифестирането на хомосексуалността като форма на политика. Тези дни обаче ярко и рязко настъпи неочакван обрат. Столична община открито заявява и застава в подкрепа на организаторите на гей парад – забележете, става съорганизатор на съпътстващите гей парада дивотии и пърформанси.   Този своеобразен политически лупинг е на път да въвлече двете институции на местната власт в угода на противоречиви, маргинални обществени течения, които тероризират цялото общество, претендирайки за уникалност поради объркана сексуалност. Ние задаваме въпроса кой, как и защо реши, че местната власт трябва да подкрепя София прайд? Кой, как и защо реши да харчи без санкция публични средства в организиране и поддръжка на мероприятия, които зад маската на призиви за толерантност налагат на обществото, че трябва да свикне с трети, пети, десети пол и да приема за нормална травестията.   С почуда научаваме, че с подкрепата на „Програма за развитие на физическото възпитание и спорта на Столична община и Фондация „София-европейска столица на спорта“ съучаства в организирането на гей маратон на идния 19-ти май в парк „Заимов“. Никога и под никаква форма в Столичния общински съвет не е обсъждана подобна подкрепа, не е дискутирано открито, в това число и в комисии, вземането на едно подобно решение. Немаловажен е и фактът, че звучи доста перверзно точно Програмата на общината, насочена към възпитанието на младите да бъде ползвана за гей пропаганда. Именно това се случва в момента. Също толкова чудно е откъде накъде и с каква санкция въпросният гей/ХИВ маратон стана част от програмата на „София – европейска столицата на спорта“. Един преглед на предварително обявения календар показва, че това събитие вероятно тихомълком е вмъкнато скоро под нечие давление.   Групата на „Патриоти за София – ВМРО и АТАКА“ настоява незабавно Столична община да оттегли всякаква подкрепа за въпросното събитие. Ние от групата на патриотите в СОС настояваме публично и ясно да се оттегли тази подкрепа, както и да се заяви, че не подкрепя София прайд. В противен случай ще бъде повече от очевидно, че Столична община се е предала и е паднала в плен на джендър лобитата, които са успели да оплетат в мрежите си местната власт в София. Една подобна линия на поведение очевидно е в разрез с очакванията на обществото и мнозинството от българските граждани.   КАРЛОС КОНТРЕРА СТАНЧО СТАНКОВ          СТАНИЛ СТАНИЛОВ ВИОЛЕТА ТОДОРОВА ДИМИТЪР АНТОВ", "date": "2018.05.17", "title": "Патриоти за София: Хомосексуалността се превърна във форма на политика"}
{"url": "http://epicenter.bg/article/Ivaylo-Moskovski--Ima-golyama-veroyatnost-paketat-za-mobilnost-da-bade-preraboten/154614/2/0", "text": "Аз вярвам, че има шанс да бъде коригиран пакетът за мобилност, чисто концептуално и в конкретни текстове, за да бъде обективно отчетено желанието на българския транспорт. Това каза министърът на транспорта Ивайло Московски, който дойде при протестиращите пред НДК превозвачи срещу „пакета за мобилност” на ЕС, предаде агенция „Фокус”.   „ Декларирам още веднъж, че правителството и всички институции в държавата са зад вашите искания и зад вашите интереси”, подчерта министърът пред протестиращите.    Той потвърди, че до късно снощи заедно с премиера Бойко Борисов са разговаряли с канцлера на Германия Ангела Меркел и президента на Франция Емануел Макрон, за да ги запознаят в детайли със ситуацията.   „ Обсъдихме текст по текст темите, които не са приемливи за българските превозвачи, а в някои аспекти и за останалите държави от Източна Европа. Колкото и късно да беше те извикаха своите съветници и разпоредиха да се търси възможен и балансиран вариант”, допълни транспортният министър и изрази увереност, че по този въпрос ще бъде постигнат положителен резултат, а интересите на българските превозвачи ще бъдат защитени.    Протестното шествие на превозвачите приключи.", "date": "2018.05.17", "title": "Ивайло Московски: Има голяма вероятност пакетът за мобилност да бъде преработен"}
{"url": "http://epicenter.bg/article/Sadat-pusna-velosipedista--pregazil-dete-v-Yuzhniya-park-/154579/3/0", "text": "Софийският градски съд освободи под гаранция от 1000 лв. колоездача, който блъсна дете в Южния парк и избяга, предаде бТВ. 24-годишният мъж блъсна с велосипеда си дете в столичния Южен парк около 18.30 часа на 9 май и избяга от мястото на инцидента.  Пострадалото дете - момиче на 1 г. и 8 м. бе откарано за оказване на медицинска помощ и оставена за лечение в болнично заведение. Малко след 22.30 часа на следващия ден Миланов се яви в Четвърто РУ, където бе задържан с полицейска мярка до 24 часа.  Борислав Миланов помоли съда да го освободи, за да започне работа и да помогне с каквото може на пострадалото момиченце.  Според магистратите не е съдействал, не е помагал след инцидента и поведението му е укоримо. Не е предоставил данни или телефонен номер, но пък сам се е предал.  Съдът обаче приема, че Миланов не е опасен за обществото и се е предал сам в полицията. Решението е окончателно и не подлежи на обжалване.  ", "date": "2018.05.17", "title": "Съдът пусна велосипедиста, прегазил дете в Южния парк "}
{"url": "http://epicenter.bg/article/Stotitsi-kamioni-i-avtobusi-na-bezpretsedenten-protest-v-tsyalata-strana--SNIMKI--/154573/4/0", "text": "С лозунги „Има ли място за нашия бизнес в ЕС”, „Европа на две скорости = на заден ход за България” и „Транспортен пакет 1 и 2=Exit\", превозвачи от цялата страна излязоха на национален протест, предаде БГНЕС.  Те се обявиха против т. нар. закон „Макрон”, който ги задължава на 3 седмици да почиват у дома 45 часа, както и задължителните почивки да стават в хотел, а не в кабината на камиона. Според тях тези рестриктивни мерки, ще доведат до фалит, както на международния транспорт, така и на автобусния.  В София по дължината на бул. „Цариградско шосе” има над 80 камиона и над 60 автобуса, като до 17 ч., до когато продължава протестът, се очаква броят на камионите и автобусите да се увеличи.  В 13 ч. тръгва шествие от площад „Македония” към НДК, а целта на протеста е европейските лидери, които са в София да ги видят и чуят техните искания, и да не допускат транспортният бизнес в България да бъде унищожен.  \"Протестът ни не е насочен към нашето правителство, протестът е насочен към евролидерите, за да видят мащаба на щетите, които могат да се причинят на българската икономика ако бъдат приети тези рестриктивни мерки. За първи път виждаме безпрецедентна подкрепа от всички в България и ние се радваме, че това беше припознато като защита на националния интерес. Зад нас застанаха премиерът, правителството, всички депутати, евродепутати, синдикатите ни подкрепиха, медиите. Това се случва за първи път в България“, каза изпълнителният директор на Съюза на международните превозвачи Йордан Арабаджиев.  Той припомни, че четири са проблемните зони в готвените промени. Първата е свързана със задължителното връщане на шофьорите до дома на три седмици, втората – задължителното нощуване в хотел, а не в кабината, командироването на водачите и каботажа. Арабаджиев изрази надежда, че гласът им ще бъде чут и промените няма да бъдат приети, с които ще фалират много транспортни фирми у нас, а шофьорите ще бъдат принудени да работят в чужди държави. Той подчерта, че в следващите 10 години в Германия ще се пенсионират над 250 000 водача.  Около 200 ТИР-а се наредиха и на пътя Асеновград-Пловдив. Шофьорите им развяха български знамена и транспаранти с надпис \"ЕС, не убивай транспорта в България\" демонстрират настроенията на участниците.  Протестът там ще продължи до 14 часа, но движението по пътя не е спряно, камионите са в разширението, което се прави на този участък. Протестиращите представители на фирмите от транспортния бранш в областта вече се срещнаха с областния управител Здравко Димитров и старши комисар Атанас Илков, а в 12:30 се очаква митрополит Николай да дойде на място и да благослови протестиращите.  Варненските превозвачи също излязоха. Около 30 тежкотоварни автомобила се позиционираха на магистрала А2 в посока център на разстоянието от изхода на Силвър Стар Ритейл ЕАД, Автомагистрала „Хемус” до входа на бензиностанция „Петрол”.  Същият брой камиони се наредиха и на граничния пункт Кулата - Промахон, като бяха издигнати плакати \"Макрон, не убивай транспорта в България\".  ", "date": "2018.05.17", "title": "Стотици камиони и автобуси на безпрецедентен протест в цялата страна (СНИМКИ) "}
{"url": "http://epicenter.bg/article/-quot-Politiko-quot--Ispaniya-i-Frantsiya-razstroiha-planovete-na-Bryuksel-za-Balkanite/154538/11/0", "text": "Испания пренебрегва най-голямото балканско парти на ЕС, но все пак ще подпише текста. На срещата в София в четвъртък лидерите на Европейския съюз и шест страни от Западните Балкани ще имат целта да покажат, че все още са ангажирани един с друг - 15 години след последното такова събиране. За ЕС това означава подаване на сигнал, че вратата е отворено за членство.   За балканските страни това означава да декларират, че ще предприемат необходимите реформи, за да стигнат там.   Балканите се върнаха в политическия дневен ред на ЕС, тъй като европейските лидери се разтревожиха от влиянието на други сили на южния му фланг, особено Русия. Миграционната криза през 2015 г., при която стотици хиляди хора влязоха в ЕС през маршрута през Западните Балкани, също така даде силно напомняне за значението на региона за стабилността на блока. Но напрегнатата дипломация, която доведе до срещата на върха в София, показва колко е трудно да се постигне споразумение между 28-те членки на ЕС по отношение на политиката към своите балкански съседи, които бяха засегнати от войната и гражданските вълнения през 90-те години и все още се сблъскват с проблеми като корупция, слаби демократични институции и нерешени двустранни спорове. Правителствата на ЕС също се опитват да се споразумеят дали да поканят Албания и Македония да започнат преговори за членство на заседание на Европейския съвет следващия месец, като Франция и Холандия ще бъдат начело на обвинението на скептиците. В София испанският министър-председател Мариано Рахой ще вечеря с колегите си лидери в ЕС в сряда вечер - но след това ще напусне срещата на върха за Балканите, защото участва Косово. Испания е една от петте страни от ЕС, които не признават Косово, което обяви независимост от Сърбия през 2008 г. Очаква се да присъстват лидери на другите четири, но Косово е особено чувствителен въпрос за Испания, като се има предвид ожесточеното й противопоставяне на сепаратистките движения в рамките на собствените си граници. Дипломатите от ЕС излязоха с градивни решения за справяне с косовския въпрос. Въпреки че Рахой ще бойкотира срещата на върха, представители на ЕС очакват, че Испания ще бъде представена на някакво ниво и ще одобри окончателната декларация, но текстът ще се отнася по-скоро за \"партньори\" от Западните Балкани, отколкото за \"страни\".   Сърбия също ще присъства, макар да счита Косово за провинция ренегат - но табелката на Косово на масата ще избегне да даде уточняване какъв е статута на територията. \"Форматът на срещата е сам по себе си предизвикателство\", заяви високопоставен служител на ЕС. \"Ние сме особено доволни, че успяхме да се съгласим с декларацията, която се подкрепя от всички 28.\" Разширяването се съживи Въпреки че правителствата на ЕС и Европейската комисия се съгласихас желанието за задълбочаване на отношенията си със Западните Балкани, те се борят да се споразумеят как да постигнат тази цел. Комисията съживи разширяването като приоритет миналата година и през април препоръча лидерите на ЕС да дадат зелена светлина на преговорите за членство за Македония и Албания. Ако го направят, двете страни ще се присъединят към Сърбия и Черна гора в процеса на присъединяване. Ако това се случи от шестте държави на Западните Балкани само Косово и Босна и Херцеговина все още ще останат да чакат покана за преговори за членство.   Председателят на Европейската комисия Жан-Клод Юнкер предложи Сърбия и Черна гора да станат членки на ЕС до 2025 г., въпреки че този график се смята за много амбициозен или напълно нереалистичен от много наблюдатели. Комисарят по разширяването Йоханес Хан повтори, че ЕС е изправен пред избор между \"износ на стабилност\" за Западните Балкани или намиране на нестабилност, внесена от региона. Някои правителства обаче са предпазливи да се отворят за нови членове, които са сред най-бедните в Европа, с политически елит, чийто ангажимент за върховенство на закона и демокрацията често се поставя под въпрос. Те също така се притесняват от реакцията на гласоподавателите в техните страни, доколкото евроскептицизмът и популизмът все още представляват огромни сили на континента и много хора в по-старите държави-членки са възмутени от миграцията, предизвикана от предишните вълни от разширяване. Четиридесет и седем процента от гражданите на ЕС са против приемането на нови членове, 42 на сто го подкрепят и 11 процента не са решили, според последното проучване на Евробарометър за общественото мнение на ЕС. Опозицията е особено силна в някои от най-големите държави в ЕС - 64% от френските граждани и 63% от германците се противопоставят на разширяването. Още през 2003 г., когато в Солун се проведе последната среща на върха между ЕС и Западните Балкани, 46% от гражданите на ЕС подкрепиха разширяването, 35% се противопоставиха и 19% не бяха решили. В онези дни ЕС беше съставен от само 15 държави. \"Разширяването трябва да се заслужи много повече, отколкото беше в миналото\", каза дипломат от ЕС. \"Не можем да се преструваме, че умората от разширяването не съществува\". Освен скептицизма за перспективите за членство в региона като цяло, както Македония, така и Албания също са изправени пред особени препятствия пред приемането на преговорите за присъединяване.   Македония ще трябва да реши дългогодишния спор за името на страната с Гърция, докато Албания е под натиск да покаже, че предприема твърди действия срещу организираната престъпност. \"Сега трябва да се справим с представата за нещо специално в нашата ДНК, свързана с престъпността\", отбеляза грубо албанският премиер Еди Рама в интервю за „Политико“ през март.   Меркел е открита, Макрон скептичен   Германският канцлер Ангела Меркел се очертава през последните години като шампион на Западните Балкани и започва серия от срещи, насочени към укрепване на отношенията между страните в региона и приближаването им към ЕС. Германският министър за Европа Михаел Рот тази седмица похвали развитието на Албания и Македония, но каза, че Берлин все още не е решил дали да подкрепи началото на преговорите за членство с двете страни. Той отбеляза, че правителството ще се нуждае от подкрепата на Бундестага и също така иска да постигне консенсус с партньорите си от ЕС. \"Ние също така сме в тесен контакт с нашите приятели и съюзници, Франция и други\", каза той за „Политико“. \"Трябва да представим позиция, която има реален шанс да стане съвместна позиция на 27 или 28 държави-членки\". Рот подчерта, че \"започването на преговорите за присъединяване не означава приключване на преговорите\", а по-скоро началото на процес, дълъг години, по време на който страните кандидатки трябва да изпълнят редица политически и икономически критерии. Париж обаче е скептично настроен да се присъедини към разширяването сега. Президентът Еманюел Макрон заяви пред Европейския парламент миналия месец, че ЕС трябва да обмисли само приемането на нови членове, след като е претърпял фундаментални реформи в начина, по който работи, като предложените от него промени в еврозоната, на които Германия се противопоставя. \"Не искам Балканите да се обръщат към Турция или Русия, но не искам Европа, която трудно работи с 28 и утре с 27, реши, че можем да галопираме като станем 30 или 32 със същите правила\", каза Макрон. Официален представител на Елисейския дворец заяви, че отношенията с Балканите трябва да се съсредоточат не само върху \"далечното разширяване\" и намекна, че въпросът за преговорите за членство между Македония и Албания е бил преждевременен. Макрон ще се срещне с лидерите на двете страни през следващите дни, добави официалният служител. Служителят намекна, че е време да се помисли за \"по-креативни възможности\" за отношенията на ЕС с региона. Може би дори по-креативни, отколкото да има лидер, който да одобри текст от срещата на върха, която той бойкотира.        ", "date": "2018.05.17", "title": "\"Политико\": Испания и Франция разстроиха плановете на Брюксел за Балканите"}
{"url": "http://epicenter.bg/article/Stsenariy-na-balgarka-vze-golyamata-nagrada-na--quot-Skriptiyst-quot--v-Kan/154549/6/0", "text": "\r\n Майя Виткова-Косев получи голямата награда за най-добър сценарий, носеща името на легендарния полски режисьор Кшищов Кешловски, на тържествена церемония в Югоизточноевропейския павилион в Кан, съобщиха от Националния филмов център. \r\n   \r\n Проектът \"Африка\" е подкрепен от Националния филмов център и беше селектиран в престижната програма за развитие на сценарий \"Скриптийст\", където се състезаваше за наградата с 10 от най-добрите сценарии от 7 източноевропейски държави. \r\n   \r\n \"Африка\" вече е представян на няколко копродукционни форума и получи  на Sundance Screenwriters Lab 2018. \r\n За дванадесетте издания на \"Скриптийст\"  печели голямата награда, припомнят от БТА. През 2011 наградата получи \"Лъжесвидетел\" (\"Прокурорът, защитникът, бащата и неговият син\") на Иглика Трифонова, а през 2015 - \"Нанук\" (\"Ага\") на Милко Лазаров. \r\n   \r\n Междувременно в рамките на Филмовия пазар по време на международния филмов фестивал в Кан 2018 директорът на Националния филмов център Жана Караиванова проведе кратка работна среща с министъра на културата на Франция г-жа Франсоаз Нисен и с президента на Френския филмов център г-жа Фредерик Бреден, на която бяха обсъдени перспективите пред българското кино. \r\n   \r\n Жана Караиванова участва в работен обяд с президента на ACE Producers Саймън Пери и директорите на балканските филмови центрове, в пленарното заседание на ЕFAD и Gender работната група, в конференцията на Европейската аудиовизуална обсерватория на тема \"Международни копродукции\", както на Балканските дни на копродукциите в сътрудничество с Филмовата комисия Рома-Лацио. \r\n   \r\n На българския щанд се провеждат десетки срещи с продуценти, фестивални селекционери и представители на филмови фондове и други професионалисти. \r\n   \r\n Българското участие на фестивала в Кан завършва на 18 май, когато в престижната зала \"Люмиер\" на Фестивалния дворец ще се състои   на българската миноритарна копродукция \" \" на Нури Билге Джейлан. Филмът е в основната конкурсна селекция на фестивала и се състезава за \"Златната палма\". \r\n   \r\n Източник: дир.бг \r\n", "date": "2018.05.17", "title": "Сценарий на българка взе голямата награда на \"Скриптийст\" в Кан"}
{"url": "http://epicenter.bg/article/Erdogan--OON-se-izcherpa-i-srina-pred-sabitiyata-v-ivitsata-Gaza/154535/7/0", "text": "Турският президент Реджеп Тайип Ердоган заяви, че ООН се е изчерпала и сринала пред събитията в ивицата Газа, където в понеделник израелските военни сили убиха 60 палестинци по време на протести срещу преместването на посолството на САЩ в Израел от Тел Авив в Ерусалим, предадоха Ройтерс и Франс прес.   Турция е сред най-гласовитите критици на употребата на смъртоносна сила от Израел срещу палестински протестиращи при границата му с ивицата Газа и на решението на САЩ да прехвърлят посолството си в Ерусалим.   Тя поиска извънредно заседание на Организацията за ислямско сътрудничество, което ще се състои в Истанбул в петък.   В реч на вечеря \"ифтар\" в първия ден на мюсюлманския свещен месец на пости рамазан Ердоган заяви, че по-голямата част от международната общност не е реагирала на събитията в ивицата Газа и предупреди, че запазването на мълчание би означавало \"отваряне на една много опасна врата\".   \"В лицето на всички тези събития настъпи краят на ООН. Тя се изчерпа и се срина. Ако се запази мълчанието пред израелската тирания, светът бързо ще потъне в хаос, в който командват бандитите\", заяви Ердоган. Турският президент обеща, че страната му ще стои редом до палестинците \"на каквато и да било цена\".   \"Дори и цял свят да си затвори очите, ние няма да допуснем израелската жестокост. Ще продължим да сме заедно с нашите палестински братя и сестри не само със сърцата си, но и с всичките си ресурси. Никога няма да допуснем Ерусалим да бъде откраднат от Израел\", заяви Ердоган, който вчера обвини Израел в \"държавен тероризъм и геноцид\".   Турция отзова посланика си в Тел Авив за консултации, а вчера поиска от посланика на Израел временно да се върне в страната си. В отговор Израел нареди на турския генерален консул в Ерусалим да се върне в Турция.", "date": "2018.05.17", "title": "Ердоган: ООН се изчерпа и срина пред събитията в ивицата Газа"}
{"url": "http://epicenter.bg/article/I-voleybolnata-federatsiya-protiv-promenite-v-Zakona-za-hazarta/154564/8/0", "text": "Българската федерация по волейбол (БФВ) се обяви твърдо против предложените промени в Закона за хазарта. Родната централа се присъедини към позицията на БФС и големите ни футболни грандове, които изразиха недоволството си в последните дни. Ето пълния текст на отвореното писмо на Българската федерация по волейбол   ДО Г-Н БОЙКО БОРИСОВ МИНИСТЪР-ПРЕДСЕДАТЕЛ НА РЕПУБЛИКА БЪЛГАРИЯ   Г-Н ТОМИСЛАВ ДОНЧЕВ ЗАМЕСТНИК МИНИСТЪР-ПРЕДСЕДАТЕЛ   Г-Н ВАЛЕРИ СИМЕОНОВ ЗАМЕСТНИК МИНИСТЪР-ПРЕДСЕДАТЕЛ   Г-Н КРАСЕН КРАЛЕВ МИНИСТЪР НА МЛАДЕЖТА И СПОРТА   Г-ЖА МЕНДА СТОЯНОВА ПРЕДСЕДАТЕЛ НА КОМИСИЯТА ПО БЮДЖЕТ И ФИНАНСИ В НС   Г-Н ВЕЖДИ РАШИДОВ ПРЕДСЕДАТЕЛ НА КОМИСИЯТА ПО КУЛТУРАТА И МЕДИИТЕ В НС   Г-Н ПЕТЪР КЪНЕВ ПРЕДСЕДАТЕЛ НА КОМИСИЯТА ПОИКОНОМИЧЕСКА ПОЛИТИКА И ТУРИЗЪМ В НС   Г-Н ДАНАИЛ КИРИЛОВ ПРЕДСЕДАТЕЛ НА КОМИСИЯТАПО ПРАВНИ ВЪПРОСИ В НС   Г-Н ХАСАН АДЕМОВ ПРЕДСЕДАТЕЛ НА КОМИСИЯТА ПО ТРУДА,СОЦИАЛНАТА И ДЕМОГРАФСКАТА ПОЛИТИКА     О Т В О Р Е Н О П И С М О   ОТ БЪЛГАРСКА ФЕДЕРАЦИЯ ПО ВОЛЕЙБОЛ ПРОТИВ ВНЕСЕНИТЕ ЗАКОНОДАТЕЛНИ ПРЕДЛОЖЕНИЯ, ПРЕДВИЖДАЩИ РЕСТРИКЦИИ НА ЛОТАРИЙНИТЕ ИГРИ В БЪЛГАРИЯ   Във връзка с инициираните законодателни промени в Закона за хазарта, бихме искали да заявим своята позиция и да се обявим категорично против тях, доколкото същите биха имали пряко неблагоприятно въздействие върху българския спорт и в частност българския волейбол. Нашето становище, относно внесените законодателни промени, имащи за цел да забранят рекламата и разпространението на лотарийните игри е следното:   От предложените промени за забрана на рекламата и разпространението на лотарийни игри ще пострада както държавния бюджет, чрез значително намаляване на приходите от плащаните към момента данъци и такси, които са стотици милиони, така и българския спорт, който си осигурява значителна финансова подкрепа от лицензираните хазартни организатори под формата на спонсорство и дарения.   Бихме искали да обърнем внимание и на факта, че рекламата на хазартни игри не е забранена от законодателството на Европейския съюз, както в България същата е приведена в съответствие с всички негови изисквания и регулации, както и с останалите добри световни практики в тази област. Ето защо считаме, че към момента няма причина да се предприемат законодателни промени в това отношение, и че такива са в противоречие с европейските модели на правна уредба в този сектор.   Свободното разпространение на лотария също е нещо, което не се ограничава, както в Европа, така и по света, тъй като лотарийните игри не се считат за хазарт, който би могъл да доведе до зависимост и проблемно поведение, а са едно достъпно средство за забавление сред хората.   Въпреки сериозната подкрепа на държавата към българския спорт, спортните организации са принудени да търсят и различни източници на допълнително финансиране, особено когато става въпрос за значими международни спортни събития. Лицензираните организатори на лотарийни игри в България са един от основните спонсори и дарители на българския волейбол и благодарение на тяхната финансова подкрепа става възможно организирането и провеждането на голям брой първенства от европейско и световно значение на територията на страната ни. Лотариите подпомагат волейболни състезания от ранга на световно и европейско първенство, реализирането на които не е възможно да се осигури само със средствата, предоставени от държавния бюджет.   Изразяваме своето твърдо несъгласие и с начина, по който се инициират законодателните промени - без да се подложат на обществена дискусия и да се вземе под внимание становището на всички страни, имащи отношение по тях. Видно от внесения законопроект, неговите инициатори не са извършили и изискуемата предварителна оценка на въздействието му, което буди съмнение относно техните намерения.    В заключение възразяваме и се обявяваме срещу предложените промени в Закона за хазарта, и с настоящето призоваваме същите да не бъдат приемани. Така държавата ще покаже още веднъж, че подкрепя спорта и усилията на всички, които допринасят за неговото развитие.    БЪЛГАРСКА ФЕДЕРАЦИЯ ПО ВОЛЕЙБОЛ  ", "date": "2018.05.17", "title": "И волейболната федерация против промените в Закона за хазарта"}
{"url": "http://epicenter.bg/article/Istinski-prints-shte-snima-svatbata-na-Hari-i-Megan-/154551/10/99", "text": "„       “ – такова прозвище си спечели венчавката на     и бившата актриса    , която ще се състои на 19 май в замъка Уиндзор.   И както подобава на такава церемония, всичко трябва да е царствено и бляскаво. И вероятно няма нищо странно във факта, че истински принц (при това чаровен) ще прави сватбените снимки в замъка Уиндзор -    .     е с благородно потекло, а в обектива му са попадали знаменитости от ранга на Джулия Робъртс, Кейт Хъдсън и Бионсе. Негово дело са и годежните фотографии на    и    .    е наследник на могъщо полско семейство, удостоено с наследствена княжеска титла от императора на Свещената римска империя Фердинанд Трети през XVII век. Титлата му е  .    е вероятно най-любопитното и грандиозно светско събитие на 2018 година. Не е тайна, че бъдещите младоженци са изключително интересни както за почитателите на кралското семейство, така и за медиите.  ", "date": "2018.05.17", "title": "Истински принц ще снима сватбата на Хари и Меган "}
{"url": "http://epicenter.bg/article/Na-pechalba--Svatbata-na-Hari-i-Megan-shte-vkara-ogromen-prihod-v-britanskata-hazna-/154558/10/99", "text": "Предстоящата в събота кралска сватба на принц Хари и Меган Маркъл се очаква да повиши икономиката на Великобритания с 1,05 млрд. паунда, или с около 1,43 млрд. долара, показва анализ на консултантската фирма Brand Finance, съобщава агенция MarketWatch.     Трябва да се има предвид, че консултантската компания удвои своите досегашни оценки, след като първоначално прогнозира, че в британската икономика ще се влеят около 500 млн. паунда.     Според Ричард Хей, управляващ директор на Brand Finance, \"звездната сватба\" на принц Хари с американската актриса може да достигне по размер на предполагаемите разходи и печалби сватбата на принц Уилям с Кейт през 2011-а година.     Консултантската фирма базира своите предварителни оценки, използвайки именно своя опит от предишната кралска сватба през 2011-а година. Според нея около 300 млн. паунда ще постъпят в хазната под формата на приходи от туризъм, което е с 3% над британските приходи от туризъм в рамките на месец при предишната кралска сватба, като от Brand Finance очакват близо 3 милиона туристи да посетят Обединеното кралство.     Очакват се и приходи за около 300 млн. паунда основно като рекламна стойност с \"марка Великобритания\" в резултат на цялото допълнително покритие, свързано с кралската сватба, посочи Ричард Хей. Близо 250 млн. британски лири ще дойдат и от увеличените продажбите на дребно, както и тези в ресторантите, като консултантската компания базира тази своя оценка на факта, че около 40% от британците проявяват интерес от сватбата, или около 25 млн. граждани на Обединеното кралство. Според Ричард Хей, ако всеки един от тези британци, вдъхновен от предстоящата сватба, похарчи по някакъв начин допълнително 10 паунда, това прави допълнителни разходи за около 250 млн. британски лири.     Преди кралската сватба модната индустрия се очаква да отчете подем, равняващ се на около 150 млн. паунда. \"Хората изглежда се побъркват веднага щом видят как се облича Мегън Маркъл. Така например, моделът на една зелена рокля, която тя носеше през миналия месец, беше разпродадена само в рамките на няколко часа\", посочи управляващият директор на Brand Finance.      Неговата компания очаква и увеличаване на продажбите с 50 млн. паунда на рекламни артикули, свързани с предстоящото събитие като монети, марки, чаши и всичко от този сорт.   Източник: Блиц", "date": "2018.05.17", "title": "На печалба: Сватбата на Хари и Меган ще вкара огромен приход в британската хазна "}
{"url": "http://epicenter.bg/article/Porednata-si-zaguba-za-Grisho-navrah-rozhdeniya-mu-den--gadzheto-mu-Nikol-pak-kuponyasva-v-Kan/154560/10/100", "text": "Половинката на Григор Димитров - Никол Шерцингер си изкара незабравимо навръх 27-ия рожден ден на българина. Докато тенисистът се ядосваше за поредната си загуба на корта, Никол не се спря на филмовия фестивал в Кан и купонясва като за последно. На фотосите се вижда как американката се отпуска в мъжка компания и видимо се забавлява с признатата за любител номер 1 на партитата милионерска наследница Парис Хилтън.   Източник: Блиц", "date": "2018.05.17", "title": "Поредна загуба за Гришо навръх рождения му ден, гаджето му Никол пък купонясва в Кан"}
{"url": "http://epicenter.bg/article/Borisov-posreshta-evropeyskite-lideri-v-NDK--NA-ZhIVO--/154552/2/0", "text": "Лидерите на трите най-големи държави в Европейския съюз пристигнаха пеша за срещата на върха в НДК. Канцлерът на Германия Ангела Меркел, президентът на Франция Еманюел Макрон и премиерът на Великобритания решиха да не ползват бронирани автомобили за краткото разстояние от хотел \"Хилтън\" до Националния дворец на културата и преминаха пеша през Моска на влюбените, за да стигнат до мястото на срещата ЕС – Западни Балкани, предаде Канал 3.  Те бяха посрещнати с прегръдки и целувки от премиера Бойко Борисов. Освен тях той поздрави лично всички, пристигнали в НДК, като беше придружаван от министъра за българското председателство Лиляна Павлова.  Европейските лидери направиха и кратки изявления пред журналистите.  \"Снощи до 2:30 часа с канцлера Меркел, с президента Макрон, с транспортния министър Московски текст по текст, дума по дума сме гледали, те имат своите аргументи, ние своите\". Това обяви министър- председателят Бойко Борисов на влизане преди Срещата на върха между лидерите на ЕС и на страните от Западните Балкани. Така той потвърди, че е имал среднощна среща с Меркел и Макрон, за да бъде обсъдена темата за пакет \"Мобилност\".  \"Максимален диалог сме направили. Няма нещо, което да не съм обяснил. Очаквам да намерим решение. Президентът Макрон също обеща като се прибере с канцлера Меркел да се разпореди на нейните експерти, заедно с френските, нашите експерти, още един път с комисията да прегледат всеки детайл. Основният им аргумент е, че нашите шофьори биват третирани по лош начин. Не спят на хубави места, не поддържат най-добрите хигиенни навици, поради спецификата на своята работа. Всичко обсъдихме, може би 3 часа вечерта\", обяви Бойко Борисов.  Конкретно за Срещата, която се провежда в София между Европейския съюз и Западните Балкани той коментира:   \"Днес имаме тази възможност отново да говорим по тази тема. Тук са и президентът Вучич, и президентът Тачи, утре Ана Бърнабич ще бъде тук, за да продължим. Всички колеги до един дойдоха\", заяви Борисов.  За въпроса за името на Македония и преговорите ѝ с Гърция премиерът предпочете да не говори.  \"По тази тема, колкото по-малко се изказваме, толкова е по-добре\", каза Борисов.  \"Коридорите 8, 4 и 10 са безспорни. Те са и магистрали, и жп линии. Дигиталната инфраструктура също е ясна. Мария Габриел доста говори тези дни по тази тема. Газовата инфраструктура е също ясно – интерконектор с Гърция за втечнен газ и газовият хъб „Балкан“. Интерконектор със Сърбия, с Румъния имаме, с Македония действаме. И сега за Гърция изнасяме газ през Петрич, където са ни компресорите. По електропреносна система и съответно развитието на енергетиката, вчера ясно казах, имаме възможност без държавна гаранция, тъй като сме си научили урока, без да има задължително изкупуване на ток, частен инвеститор, участие на държавата с тези над 3 млрд. лв., които сме дали, тогава сядаме и говорим и ще ви информираме\", каза още Бойко Борисов.  \"Искам да благодаря на Борисов за прекрасната организация, която имаше тук снощи. Занимахме се с иранското споразумение Всички в ЕС са на мнение, че то не е съвършенно, но трябва да останем в него. Имаме съвместна позиция по отношенията със САЩ. Как трябва да отвърнем реципрочно на ограниченията, които се поставят пред нас. Днес ще се занимаем с темите за Западните Балкани\", коментира Меркел, цитирана от Канал 3.  Макрон от своя страна обеща, като се прибере във Франция, да преразгледа пакета „Мобилност”, който бе предложен именно от него.  Във форума, освен лидерите на 28-те държави от ЕС и на 6-те от Западните Балкани, ще участват още председателят на Европейския съвет Доналд Туск, председателят на Европейската комисия Жан-Клод Юнкер, председателят на Европейския парламент Антонио Таяни, комисарят за европейската политика за съседство и преговорите за разширяване Йоханес Хан и представители на Световната банка, Европейската инвестиционна банка и Европейската банка за възстановяване и развитие.  Очаква се на нея да бъде подписана т.нар. софийска декларация за Западните Балкани, която дава перспектива за членство в ЕС на 6-те държави от региона (Македония, Сърбия, Черна гора, Косово, Албания, Босна и Херцеговина). Към нея ще има и анекс с конкретни ангажименти.  Събитието е пиков момент в календара на българското европредседателство. Повече от 450 са гостите от делегациите. Форумът ще бъде отразяван от над 1000 журналисти.  Анализатори определят като безспорен успех на дипломацията ни връщането на темата за еврочленство на Западните Балкани в дневния ред на ЕС и поставянето ѝ на толкова високо ниво.  По време на срещата в София се очаква и пробив темата с името на Македония. По информация на Епицентър.бг Ципрас и Заев ще обяват, че са постигнали съгласие за името на Македония.  ", "date": "2018.05.17", "title": "Борисов посрещна с прегръдки европейските лидери в НДК (СНИМКИ, ВИДЕО) "}
{"url": "http://epicenter.bg/article/Tsipras-i-Zaev-se-razbraha-za-imeto-na-Makedoniya--obyavyavat-go-dnes--/154570/2/0", "text": "  Съгласието за името е едно от условията за членството на Македония в НОТО и за присъединяването ѝ към ЕС.   На четири очи са разговаряли премиерите на Македония и Гърция - Зоран Заев и Алексис Ципрас, предаде БНР.   Двамата са разговаряли за преодоляване на проблемите между двете страни и главно - по въпроса за името на Република Македония, по който вече са постигнали съгласие, научи Епицентър.бг.  Снощи, по време на координационната среща на премиерите от европейската левица и лидерите на партиите от ПЕС    \"  заяви наскоро генералният секретар на НАТО Йенс Столтенберг пред белградското издание \"Политика\".     За Скопие залогът е голям - страната се надява на членство в ЕС и НАТО, което може да даде така желания тласък на икономическия растеж. Но полза от това може да има и ЕС, който иска да спечели на своя страна бившите социалистически страни от региона, ухажвани силно и от Москва.     \" “, подчерта днес той, охлаждайки страстите и приземявайки надеждите.   предаде БНР. Те обаче   и са се договорили за продължаване на диалога между Белград и Прищина за нормализиране на отношенията.  В Срещата на върха в София участват всички държавни или правителствени ръководители на страните от Евросъюза, с изключение на Испания, която е представена от постоянния си представител в Брюксел, след като премиерът Мариано Рахой отпътува след неформалната вечеря снощи.  ", "date": "2018.05.17", "title": "Ципрас и Заев са се разбрали за името на Македония? (ВИДЕО)"}
{"url": "http://epicenter.bg/article/Novata-instalatsiya-za-prerabotvane-na-bokluk-shte-zamarsyava-vazduha-10-pati-po-malko/154580/2/0", "text": "С инсталацията за RDF–отпадъци ще депонираме под 10% отпадъци, с което ще покрием изискванията на Европейската комисия за 2030 г. Това каза кметът на София Йорданка Фандъкова по време на днешното заседание на Столичния общински съвет, предаде агенция „Фокус“.   Фандъкова посочи, че депонирането е най-сериозният проблем, когато говорим за битови отпадъци и свеждането му до минимум е било и остава основна цел на Столична община, за да се погрижи за здравето на хората.    „ В момента София депонира 16% от отпадъците си благодарение на Първа и Втора фаза от Системата за преработка на отпадъци. С третата фаза, за която говорим днес, ще депонираме под 10%, с което ще покрием изискванията на Европейската комисия за 2030 г. Това е важна екологична цел и истинска грижа за качеството на живот в града“, каза още тя и посочи, че фирмата „Рамбол“, която проучи инсталацията, е сред водещите в света. По думите ѝ тя е избрана от редица големи държави, сред които Дания и Сингапур.   „ Технологията, която е избрана за София, се прилага в цяла Европа и непрекъснато се усъвършенства. Тя отговаря изискванията на Европейската комисия за най-добра доказана технология. Ключово за мен е сигурността на инсталацията, покриването на екологичните норми и пречиствателните системи“, посочи кметът на София и уточни, че с пускането на новата инсталация част от старите мощности на ТЕЦ – София вече няма да работят на пълен капацитет и по този начин ще се намалят емисиите на фини прахови частици с 9,5%, емисиите на въглероден диоксид със 7% и азотните оксиди с 2%. Подробна информация с всички детайли около инсталацията са публикувани на сайта на Столична община.   „ RDF представлява остатъка, който няма как да бъде преработен. Искаме да създадем нова модерна мощност, която да спестява 65 млн. куб. метра и така се спестяват около 15 млн. евро, а това допринася за стабилизиране цената на топлинната енергия на столичани. София има уникалния шанс да изградим системата с 58% безвъзмездна стойност от ОП „Околна среда“. Общата стойност на проекта е 157,5 млн. евро, а съфинансирането е на стойност до 65,7 млн. евро. Срокът е 19 години, от които 4 години гратисен период, като се предполага, че това ще бъде и срокът за изграждане на инсталацията, и 15 години срок за изплащане.   Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката ѝ ще са до 7 млн. евро годишно“, обясни Фандъкова и уточни, че никога не би направила компромис с чистотата и със здравето на хората.   Обектът е третата фаза на интегрирана система от съоръжения за третиране на битовите отпадъци на Столична община. През първата фаза бяха изградени инсталацията за компостиране на зелени отпадъци и депо „Садината“. При втората фаза беше изграден заводът за отпадъци с производство на RDF фракция, където могат да се произвеждат 180 хил. тона RDF годишно. Предвидено е в третата фаза инсталацията за комбинирано производство на енергия в София с оползотворяване на RDF-отпадък да бъде построена на площадка на „Топлофикация\" в района на Централна гара.    Във връзка с ареста на служител на Столична община вчера Фандъкова каза - безкомпромисни сме с всякаква форма на корупция.    „ Нашата задача е максимално да сътрудничим и да съдействаме на службите тогава, когато имат нужда от документи. За мен борбата с корупцията означава да се реагира на всеки сигнал и да се ангажират компетентните органи. В случая става въпрос за разработка на компетентните органи, на които ние сътрудничим – както аз, така и районният кмет. И ще продължим да го правим непрекъснато и искам всички служители да го знаят - без значение дали работят в Столична община, дали в районните администрации и на каква позиция са те“, каза още Фандъкова. Тя посочи, че всеки носи лична отговорност и Столична община е абсолютно безкомпромисна и непримирима с всякаква форма на корупция.  ", "date": "2018.05.17", "title": "Фандъкова: Безкомпромисна съм с всякаква форма на корупция"}
{"url": "http://epicenter.bg/article/Merkel--Makron-i-Mey-minaha-po--Mosta-na-vlyubenite--v-Sofiya/154581/2/0", "text": "Премиерът на Великобритания Тереза Мей, президентът на Франция Еманюел Макрон и германският канцлер Ангела Меркел се отказаха от комфорта на автомобилите и дойдоха пеша по Моста на влюбените до НДК. Пред Двореца ги посреща премиерът Бойко Борисов с целувки и прегръдки. Тримата участват в историческата среща на върха на страните от Европейския съюз и от Западните Балкани. Тя е кулминацията на Българското председателство на ЕС. Домакини са Борисов и председателят на Европейския съвет Доналд Туск.   \"Искам да благодаря на Борисов за прекрасната организация, която имаше тук снощи. Занимахме се с иранското споразумение Всички в ЕС са на мнение, че то не е съвършенно, но трябва да останем в него. Имаме съвместна позиция по отношенията със САЩ. Как трябва да отвърнем реципрочно на ограниченията, които се поставят пред нас. Днес ще се занимаем с темите за Западните Балкани\", коментира Меркел.   Макрон пък от своя страна обеща да преразгледа пакета \"Мобилност\", който бе предложен именно от него.", "date": "2018.05.17", "title": "Меркел, Макрон и Мей минаха по „Моста на влюбените“ в София (видео)"}
{"url": "http://epicenter.bg/article/vecherya/154583/2/0", "text": "„Дигитална Европа - изследвания и иновации“ бе темата на неформалната вечеря на европейските лидери в София снощи, 16 май 2018 г. Тя бе организирана по покана на Доналд Туск, председател на Европейския съвет, а домакин бе Бойко Борисов, министър-председател на България.   Държавните и правителствени ръководители на 28-те държави членки на Европейския съюз се срещнаха в зала „Джон Атанасов“ на “София Тех Парк“, в навечерието на днешната голяма Среща на върха.   Емблематичен бе изборът на  , носеща името на създателя на първия компютър - Джон Атанасов, който е с български корени. В синхрон с този иновативен дух бе аранжирана и   около която седнаха гостите.   Мебелът бе направен от плоскости от иновативен материал - реборд (re-board), на базата на рециклиран картон. Материалът има здрава структура, но в същото време е изключително олекотен.    Малко преди да се оттеглят, лидерите на държавите членки оставиха своя отпечатък върху масата пред себе си, пишейки свои послания  -  от историческата среща в София. Любопитен факт е, че лидерите на ЕС изразиха впечатленията си на кирилица, като с този жест почетоха най-старата писменост на Балканите и страната ни като домакин.     на специално място, посветено на първото Българско председателство на Съвета на ЕС за да може всеки, който желае, да ги види.     Биволско сирене, три вида лютеница и класически ореховки вкусиха снощи Еманюел Макрон, Тереза Мей и Ангела Меркел.      за обслужване на официалните събития от календара на Българското председателство.    Идеята на главния готвач Борислав Паунов бе на гостите да бъде предложена   приготвена с продукти, отглеждани само и единствено на територията на страната.     Традиционно първо бе поднесена    Блюдото съдържаше цял розов домат, отгледан в био ферма на територията на Южна България, гарниран със зелена салата от микрорастения, добивани по натурален начин и овче сирене от Тетевен. Пълнежът на плода пък бе от салата „Снежанка”, приготвена от цедено биволско кисело мляко от малка мандра в Стара планина, овкусена с песто от свеж босилек.     Канапето пък бе съставено от чипс от три вида картофи – лилав, сладък и пресен. А сосът - от гъби манатарки продукт, характерен за страната ни. С телешкото месо бяха предложени и три вида лютеници, подбрани от различни крайща на България. Разядките бяха домашно приготвени по традиционна рецепта. Освен това гостите ще опитат и чипс от цветни картофи.   родуктът набира все по-голяма популярност в българската кухня. Месото беше поднесено с черни и бели трюфели, пюре от земна ябълка и пащърнак, гарнирани с бейби моркови.    също беприготвен от българска пшеница в две разновидности – бял и пълнозърнест.   В края на вечерята бе предложен   Блатовете на сладкиша бяха направени от орехова смес, а кремът бе под формата на мус от ягоди и малини. За автентичния вкус на десерта допринесе и сосът от зелена ябълка. Декорацията на сладкиша бе сезонна – свежи ягоди, малини и ядливи цветя.     ", "date": "2018.05.17", "title": "Масата, на която вечеряха лидерите на ЕС, ще бъде разглобена, а посланията - рамкирани (Снимки)"}
{"url": "http://epicenter.bg/article/Vezhdi-Rashidov-stana-pocheten-profesor-na-UniBIT/154585/2/0", "text": "Вежди Рашидов стана почетен професор на Библиотекарския университет - УниБИТ. На церемонията по награждаването на крака отиде целият елит на научната и дипломатическата общност у нас, над 300 души. Ректорът на университета проф. Стоян Денчев лично ръководи церемонията.   С единодушното решение на Академичния съвет още през февруари е взето решение уникалният творец да получи наградата, каза проф. Денчев.   Поздравителни адреси до Рашидов изпратиха премиерът Бойко Борисов, президентът Румен Радев, председателят на Народното събрание Цвета Караянчева, актьорът Стефан Данаилов, главният прокурор Сотир Цацаров, шефовете на БАН и на Александровска болница. Сред присъстващите бяха ярки представители на научните и творческите среди.   Проф. Стоян Денчев показа жезъла на УниБИТ пред гостите, над 300 души, и го определи като произведение на изкуството. Жезълът е изработен още през 2006 г. от Вежди Рашидов.   Скулпторът, който в момента е депутат и шеф на комисията по култура в парламента, подари своя картина с пролетен пейзаж на учебното заведение.   ", "date": "2018.05.17", "title": "Вежди Рашидов стана почетен професор на УниБИТ"}
{"url": "http://epicenter.bg/article/Tayani--Evropeyskiyat-sayuz-shte-dade-10-mlrd--evro-za-magistrali-i-zhp-linii-na-Balkanite/154586/2/0", "text": "Финансово предложение за Балканите, според което Европейския съюз да финансира изграждането на инфраструктурата в региона с 10 млрд. евро е било обсъдено на срещата на върха ЕС – Западни Балкани, съобщи на пресконференция в НДК председателят на Европарламента Антонио Таяни. В Двореца се провежда срещата на върха ЕС-Западни Балкани.   След разговорите трябва да бъде обявена Софийската програма за Западните Балкани, в която да са включени всички инфраструктурни проекти със срокове и финансиране. Според предварителни изчисления всички проекти са на стойност 30 млрд. евро. Част от финансирането ще е през европейския бюджет, а друга през заеми от Световната банка, Европейската инвестиционна банка и Европейската банка за възстановяване и развитие. Заемите пък щели да се връщат от такси за ползване на инфраструктурата като тол такси за магистралите.   \" \", обясни Таяни.   Други два проблема са поставили европейските лидери пред страните от Балканите. Първият проблем е ограничаването на миграцията, разказа Таяни. Вторият бил за недопускането на джихадисти, които се завръщат по родните си места от Сирия и Ирак. Този проблем е главно за Косово, но не само там, обясни Таяни. Като точка, в която се събират джихадисти той посочи и Босна и Херцеговина. „Ние подкрепяме умерения ислям в Босна и Херцеговина, но в страната влизат и много радикални джихадисти“, обясни Таяни.   Шефът на европарламента вижда присъединяване на Сърбия и Черна гора в ЕС до края на 2025 г. Тази позиция изказал и на разговорите си с президента на Сърбия Александър Вучич. „Трябва обаче да се спазват напълно правилата“, подчерта Антонио Таяни.   \" “, заяви още председателят на Европейския парламент. „С Македония вече са отворени преговорите, но също така трябва да кажа, че това е валидно и за Сърбия, и за Черна гора“, заяви Таяни. Попитан какво е мнението му за свободата на медиите в Черна гора, той отговори, че е бил на посещение там, преди 7-8 месеца и смята, че работят, за да вървят в правилната посока.   „ . Аз самият съм журналист и свободата на медиите е нещо изключително важно навсякъде“, допълни той.   Според него обаче трябва и в реални измерения да има свобода на медиите. „За най-скорошния случай в Черна гора е важно да изпратим силно послание, че свободата на медиите е едно от най-важните неща в диалога ни“, каза още Антонио Таяни.   Председателят на Европейския парламента подчерта, че Западните Балкани са Европа, но ако тези държави искат да са пълноправни членки на ЕС, те трябва да уважават и правилата в Съюза.   „Споменах Сърбия и Черна гора, които вече са стартирали този процес, но това се отнася и за Македония и други държави. Не стоим като препятствие, а помагаме да се върви в европейската посока“, заяви Таяни. Той уточни, че още от самото начало, когато е поел поста председател на ЕП, подкрепя този процес, но държи на темите като корупция, свобода на медиите и всички други устои на ЕС. „Всички държави трябва да следват тези правила“, добави той. Попитан за името на Македония, той отговори, че това не е в рамките на неговите правомощия.     Стабилността на Балканите е ключова за Европа, каза Антонио Таяни. Лидерите на ЕС също си дават сметка колко е важна стабилността в региона, коментира още Таяни. Той заяв категоричен, че страните в региона трябва да имат по-добро сътрудничество, макар че това никак не и лесно.   Председателят на ЕП направи отговори на въпрос и за ситуацията в родната му страна Италия, където двете партии \"5 звезди\" и \"Лига\" се разбраха да създадат правителство. \"Ситуацията е много сериозна и се мени всеки ден\", каза той. Таяни определи като голяма грешка идеята за излизане на страната от еврозоната, каквато заканата отправиха от \"Лига\".", "date": "2018.05.17", "title": "Таяни: Европейският съюз ще даде 10 млрд. евро за магистрали и жп линии на Балканите (видео)"}
{"url": "http://epicenter.bg/article/Kiril-Dobrev--Po-kriteriite-na-GERB--s-izkazvaneto-si-za-koruptsiyata--Zhozef-Dol-rushi-stabilnostta/154589/2/48", "text": "“Преди няколко часа, председателят на ЕНП Жозеф Дол каза, че корупцията е проблем, който трябва да бъде преодолян. Тук възниква въпросът Жозеф Дол руши ли стабилността в страната и иска ли да дискредитира българското европредседателство?” - попита зам.-председателят на БСП Кирил Добрев по време на среща-дискусия, организирана от ОПО “Николай Добрев” в София.   Кирил Добрев припомни, че БСП повтаря същите думи месеци наред и дори имаше вот на недоверие по темата. “ГЕРБ не спират да ни обвиняват, че рушим тази стабилност и пречим на българското европредседателство. Интересно ще е как ще коментират думите на председателя на ЕНП”, допълни Добрев, цитиран от пресцентъра.   Заместник-председателят на БСП, заедно с председателя на градската организация в София Калоян Паргов и народния представител Христо Проданов, разговаря с млади хора на тема “Алтернативата БСП”.   “Говорейки за алтернатива, ние казваме едно основно нещо, а това е- че с тези хора, които сега управляват, БСП не може да управлява. Ние имаме базисни различия във всички сфери - от образование, до отбрана”,подчерта зам.-председателят на левицата. Той поясни, че за БСП има и въпроси, които не подлежат на дискусия - това са, че БСП е лява партия и тя е за Европа.   “За левицата 2018-та година е много важна. Това е годината, през която ние трябва да предложим разработени управленски политики и да предложим програма, с която да спечелим следващите избори”, допълни зам.-председателят на БСП. Той призова младите хора в залата да вземат активно участие при разработването на тези политики, както и да дават идеи как тези политики се представят на вътрешнопартийни форуми, как пред обществото и как да бъде постигнат този баланс. “Време е да разберем, че политиката не “продава” спомени, а надежди и да спрем да говорим за миналото”, призова Добрев.   Заместник-председателят на БСП не подмина и вътрешнопартийните въпроси. “БСП е партия на 126 години и е най-голямата лява партия в България, нормално е да има и много кандидати за лидерския пост”, каза Добрев. “Всеки един претендент за лидер на левицата трябва да знае, че БСП не се продава, не се заменя за подкрепа и никога не управлява от позицията на втора политическа сила”, подчерта той.", "date": "2018.05.17", "title": "Кирил Добрев: По критериите на ГЕРБ, с изказването си за корупцията, Жозеф Дол руши стабилността"}
{"url": "http://epicenter.bg/article/Sotsialistite-se-obyaviha-sreshtu-zavod-za-otpadatsi-na-teritoriyata-na-TETs---Sofiya/154591/2/0", "text": "Нов спор между управляващи и опозиция - БСП се обяви срещу решението на Столичния общински съвет за започване на третата фаза от изграждането на завода за преработка на отпадъци на територията на ТЕЦ-София.   Аргументите на Калоян Паргов – лидер на БСП-София и общински съветник:   \"За да се изгради проектът, Столична община искат \"Топлофикация\" да поеме дълг от 134 милиона лева, което на фона на над 700 милиона лева задължение означава Топлофикация окончателно да потъне, защото тя и в момента е в технически фалит\", каза той пред БНР. Според социалистите подобен завод в рамките на града ще създаде и екологични проблеми. От ГЕРБ нарекоха тези твърдения „манипулация“. Още повече, че миналата година самият Калоян Паргов е гласувал „за“ дофинансирането на проекта от Столична община. Председателят на Комисията по околната среда в парламента Ивелина Василева подчерта:  \"Екологичните стандарти на Европа са толкова високи, че нито Европейската комисия, нито Европейската инвестиционна банка би одобрила и би финансирала какъвто и да било проект, който не отговаря на екологичните изисквания\".   Василева допълни, че отпадъците могат да бъдат използвани за генериране на топло- и електроенергия.", "date": "2018.05.17", "title": "Социалистите се обявиха срещу завод за отпадъци на територията на ТЕЦ - София"}
{"url": "http://epicenter.bg/article/Zhelyo-Boychev--Ili-Mavrodiev-da-si-podade-ostavkata--ili-ministarat-na-ikonomikata-/154592/2/0", "text": "„Или Стоян Мавродиев да си подаде оставката, или оставка на министъра на икономиката“, категоричен е зам.-председателят на ПГ на „БСП за България“ Жельо Бойчев в дебата за придобиването на ЧЕЗ от Инерком на Гинка Върбакова.   Той подчерта, че е особено чувствителен към Българската банка за развитие, защото това е държавната банка. „Министърът на икономиката пое ангажимент в парламента, че ще изпрати писмото за ангажимент към „Инерком“, а все още го няма. Кой управлява държавата?“, попита Бойчев.   Според него тази сделка е нагледен пример как функционират институциите в страната. „В доклада на комисията за ЧЕЗ е описано поведението на българското правителство, което нищо не е знаело за сделката. Това означава, че или то ни лъже, или че мястото не му е там“, каза още Бойчев.   Той обърна внимание на работата на службите. „Големият въпрос, който седи е – защо са ни необходими специални служби и защо трябва да ги финансираме, след като се оказва, че няма информация - кой стои зад тази сделка и какво е финансирането“, каза още народният представител.", "date": "2018.05.17", "title": "Жельо Бойчев: Или Мавродиев да си подаде оставката, или министърът на икономиката!"}
{"url": "http://epicenter.bg/article/Krum-Zarkov--Vsichko-v-sdelkata-s-ChEZ-prilicha-na-edna-golyama-lazha/154593/2/0", "text": "„Заявеното от министър-председателя незнание за сделката с „Инерком” не отговаря на факта, че той и неговите подчинени са получавали редовна информация по повод случващото се в ЧЕЗ. Това е се разбира от доклада на службите за сигурност”, заяви зам.-председателят на парламентарната група на „БСП за България” Крум Зарков от парламентарната трибуна.   Той попита какви са източниците, с които „Инерком България” ще финансира такава огромна сделка, след като не разполага със свои. „Защо банките ги е срам да кажат, че са имали взаимоотношения с кандидат-купувача на ЧЕЗ, криейки се зад професионалната тайна? Нима не е престижно да се участва в сделка от такъв мащаб?”, попита Зарков. Той добави, че една банка, обаче предизвиква интереса на комисията повече от всичко, тъй като е държавна - Българската банка за развитие.   „Според разказите на управляващия банката, тя е имала кореспонденция по повод провежданата сделка. Въпросът е, че тези писма не ни бяха предоставени, тъй като бяха определени като „правно нищо”. Това „правно нищо”, може би е послужило за документ, с който „Инерком” са кандидатствали за закупуването на ЧЕЗ и който е повлиял до голяма степен тя да бъде избрана за купувач”, заяви народният представител.   „Често чуваме въпроса- кой стои зад Гинка Върбакова и „Инерком“? Едно е сигурно - те са подставени лица. Зад тези хора и тази фирма стои уродливото лице на политическо-икономическото лице на държавата\", каза Зарков. По думите му всичко в случая е задкулисно и мъгла. „Тази мъгла в момента застрашава електроподаването на 3 млн. души. Изправени сме пред сериозен тест. Ние, като парламент и обществото като цяло, ще оставим ли този скандал да мине за две седмици или ще го разнищим до степен, че нищо такова да не може да се случва, защото днес е ЧЕЗ, утре е цяла България“, попита Крум Зарков.   Зам.-председателят на ПГ на „БСП за България“ попита още- как е възможно да бъде доказан произходът на средствата за финансиране на сделката в края на миналата година, а всъщност да става въпрос за финансови средства, които тепърва ще бъдат търсени. „Това показва, че всичко в тази сделка прилича на една голяма лъжа“, добави Зарков.", "date": "2018.05.17", "title": "Крум Зарков: Всичко в сделката с ЧЕЗ прилича на една голяма лъжа"}
{"url": "http://epicenter.bg/article/Shestvieto-na-protestirashtite-prevozvachi-dostigna-kraynata-si-tochka---NDK/154598/2/0", "text": "  Шествието на протестиращите превозвачи и международни шофьори на камиони достигна до Националния дворец на културата (НДК), предаде агенция „Фокус”. То стартира от пл. „Македония”, затвори временно за движението ул. „Алабин” и кръстовището с бул. „Витоша”. След това по пешеходната зона на булеварда се отправи към сградата на българското председателство.   Протестиращите са около 600 души и настояват за премахване на предвидените регулации в т. нар. Мобилни пакети I и II, които въвеждат задължението за ползване на редовната седмична почивка извън борда на превозното средство.     Според браншовите организации това ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел.    Те се обявяват още и срещу изискването за завръщане „у дома” на всеки три седмици.   По-рано днес над 180 ТИР-а и автобуса блокираха лявата част на бул. \"Цариградско шосе\" от 7 км до \"Алея Яворов\" в посока Центъра, съобщи БНТ.     ", "date": "2018.05.17", "title": "Шествието на протестиращите превозвачи достигна крайната си точка – НДК"}
{"url": "http://epicenter.bg/article/BSP-vnasya-podpiskata-sreshtu-sdelkata-s-ChEZ/154599/2/0", "text": "БСП внася подписката срещу сделката с ЧЕЗ, съобщиха от пресцентъра на \"Позитано\" 20. На 18.05.2018 г. (петък), в 10:30 часа, представители на БСП ще внесат събраните подписи от Национална гражданска инициатива държавата да отмени сделката за ЧЕЗ в КЕВР, се казва в съобщението от соццентралата.   На 1 март, след среща с чешкия посланик Душан Щраух, председателят на БСП Корнелия Нинова заяви, че започва подписка сред българите за спиране на сделката с ЧЕЗ.   „Ще се обърнем към български или чешки съд и започваме подписка в цялата страна от български граждани - клиенти на ЧЕЗ, които смятаме, че могат да бъдат по делото трета заинтересована страна и да внесем колективен иск за спиране на сделката”, заяви тогава Корнелия Нинова.  ", "date": "2018.05.17", "title": "БСП внася подписката срещу сделката с ЧЕЗ"}
{"url": "http://epicenter.bg/article/Stolichniyat-obshtinski-savet-odobri-teglene-na-zaem-ot-67-mln--evro-za-izgrazhdane-na-zavod-za-bokluka/154601/2/0", "text": "Столичният общински съвет одобри теглене на заем от европейска банка за 67 млн. евро за изграждане на инсталацията за RDF–отпадъци по време на 53-то си заседание, съобщи агенция „Фокус“. 35 от общинските съветници гласуваха „за“, 16 - „против“, а 6 се въздържаха. В началото на заседанието лидерът на БСП – София Калоян Паргов предложи оттеглянето на тази точка, но предложението бе отхвърлено. Дебатът около приемането на проекта предизвика множество противоречиви реакции в залата, като дискусията продължи повече от три часа.   В проекта е предвидено Столична община да изгради системата с 58% безвъзмездна стойност от ОП „Околна среда“, като общата стойност му е 157,5 млн. евро, а съфинансирането - около 65,7 млн. евро. Срокът е 19 години, от които 4 години гратисен период, като се предполага, че това ще бъде и срокът за изграждане на инсталацията, и 15 години срок за изплащане.    Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката ѝ ще са до 7 млн. евро годишно. Тя ще бъде построена на площадка на ТЕЦ - София в района на Централна гара.   Кметът на София Йорданка Фандъкова обясни, че с инсталацията за RDF–отпадъци ще депонираме под 10% отпадъци, с което ще покрием изискванията на Европейската комисия за 2030 г. По думите ѝ депонирането е най-сериозният проблем, когато говорим за битови отпадъци и свеждането му до минимум е било и остава основна цел на Столична община, за да се погрижи за здравето на хората. „Технологията, която е избрана за София, се прилага в цяла Европа и непрекъснато се усъвършенства. Тя отговаря изискванията на Европейската комисия за най-добра доказана технология“, посочи кметът на София и уточни, че с пускането на новата инсталация част от старите мощности на ТЕЦ – София вече няма да работят на пълен капацитет и по този начин ще се намалят емисиите на фини прахови частици с 9,5%, емисиите на въглероден диоксид - със 7% и азотните оксиди - с 2%.    От БСП – София поискаха заводът за преработка на отпадъци да бъде изграден в с. Яна, а не в ТЕЦ – София, за да спести замърсяването в столицата и напрежението сред гражданите. Калоян Паргов посочи, че са поставили това условие предвид исканията на 200 хил. жители на районите около ТЕЦ – София, че се опасяват от гледна точка на екологичния фон и замърсяването на въздуха.    „ Ние изразихме съмнения и за това, че от 80 млн. евро през последните 7-8 дни проектът вече струва двойно и в момента е 157 млн. евро. Въпросът беше как така се получи изведнъж такава цена?“, коментира Паргов.    Милка Христова – заместник-председател на Столичния общински съвет и общински съветник от БСП, обясни, че натоварването на „Топлофикация“ с още 130 млн. лв. заем заради инсталацията за RDF-oтпадъци ще го платят софиянци. Тя посочи, че е гласувала против проекта по три причини – защото не е ясно как ще се отрази това на икономическото здраве на „Топлофикация“, поради несигурност в мястото, на което се изгражда инсталацията, и заради липсата на достатъчна убеденост, че тя няма да допринесе за екологичното замърсяване на града.   Агенция „Фокус“ припомня: Обектът е третата фаза на интегрирана система от съоръжения за третиране на битовите отпадъци на Столична община. През първата фаза бяха изградени инсталацията за компостиране на зелени отпадъци и депо „Садината“. При втората фаза беше изграден заводът за отпадъци с производство на RDF фракция, където могат да се произвеждат 180 хил. тона RDF годишно. Предвидено е в третата фаза инсталацията за комбинирано производство на енергия в София с оползотворяване на RDF-отпадък да бъде построена на площадка на „Топлофикация\" в района на Централна гара.", "date": "2018.05.17", "title": "Столичният общински съвет одобри теглене на заем от 67 млн. евро за изграждане на завод за боклука"}
{"url": "http://epicenter.bg/article/Muzikanti-ot-BNR-protestiraha-za-po-visoki-zaplati-pred-NDK/154603/2/0", "text": "Музикантите от БНР протестираха пред НДК с искане за по-високи заплати, съобщи БТВ. В същото време в двореца заседаваше форума ЕС - Западни Балкани.   Искаме увеличение на заплатите си с 50%, заяви председателят на радиосдружение „Подкрепа БНР“ тромбонистът Атанас Карафезлиев.  „Целта на протеста е да припомним нашите искания и да запознаем европейските лидери с това, че в България културата е на много ниско ниво и музикантите, които творят култура, са изключително ниско заплатени”, каза Карафезлиев, цитиран от БГНЕС.  По думите му исканията на колегите му не се чуват от управляващите, макар да се радват на широка обществена подкрепа.  Музикантът изрази надежда, че все пак политиците ще вземат под внимание протестите им и ще се справят с техния проблем, така че да не се налага да продължат с недоволството.  Карафезлиев подчерта, че възнагражденията им не отговарят на европейските и уточни, че през 2017 г. са взимали средна основна работна заплата – 660 лв., а минималната е била 570 лв. – съвсем близо до минималната работна заплата за страната.   Музикантите от БНР започнаха протестите си в края на април. Те последователно посвириха през министерството на финансите и Министерския съвет.", "date": "2018.05.17", "title": "Музиканти от БНР протестираха за по-високи заплати пред НДК"}
{"url": "http://epicenter.bg/article/Borisov-blagodari-na-Kitay-i-Nepal-za-pomoshtta-im-v-izdirvaneto-na-Boyan-Petrov/154605/2/0", "text": "Министър-председателят Бойко Борисов изпрати писма до председателя на Държавния съвет на Китайската народна република Ли Къцян и до премиера на Непал К. П. Шарма Оли. Това се казва в съобщение на Правителственато информационна служба.   В тях той изразява благодарност за своевременното съдействие за организирането и провеждането на спасителната акция за намиране на българския алпинист Боян Петров.   Българският премиер оценява високо усилията на китайското правителство и институции, както и на непалските власти, които обезпечиха издирвателната акция по въздух и суша. Специална признателност той изразява на всички хора, участвали в спасителните екипи, въпреки крайно тежките метеорологични условия.   Тази сутрин Бойко Борисов сподели в профила си във Facebook поста на жената до Боян Петров - Радослава. Министър-председателят написа в своята публикация само една дума: \"Поклон!\". Вчера Радослава Ненова публикува трогателно послание, свързано с алпиниста и цялата акция по издирването му.   Вчера издирването на Боян Петров бе прекратено. След две седмици в неизвестност алпинистът не беше намерен от екипите, които обиколиха лагерите и маршрутите към връх Шиша Пангма. Приятели, познати и непознати вече се сбогуват с Боян Петров. Всеки го прави по свой начин, със спомен, снимка, музика, молитва ...", "date": "2018.05.17", "title": "Борисов благодари на Китай и Непал за помощта им в издирването на Боян Петров"}
{"url": "http://epicenter.bg/article/Istoricheski-den--Dnes-se-podpisva-Sofiyskata-deklaratsiya-ES-Zapadni-Balkani/154533/2/0", "text": "Исторически ден за България, за Балканите, за Европа!    Събитието е основно за българското председателство на Съвета на Европейски съюз.   Ключовата среща на върха ЕС-Западни Балкани се провежда в НДК днес.   от региона (Македония, Сърбия, Черна гора, Косово, Албания, Босна и Херцеговина). Към нея ще има и анекс с конкретни ангажименти.   Събитието е пиков момент в календара на българското европредседателство. Повече от 450 са гостите от делегациите. Форумът ще бъде отразяван от над 1000 журналисти.  връщането на темата за еврочленство на Западните Балкани в дневния ред на ЕС и поставянето ѝ на толкова високо ниво.   По време на срещата в София се очаква и пробив темата с името на Македония. По информация на Епицентър.бг    Предварително е известно, че премиерите Заев и Ципрас планират двустранна среща.     и в страните от региона не трябва да се създават фалшиви очаквания.    Очаква се Испания да бъде представена от посланика си към постоянното представителство в Европейската комисия. Тя е една от петте държави членки, които не признават независимостта на Косово.     Ето че само година по-късно срещата е факт, а в началото на месец май декларацията е била съгласувана и одобрена не само от държавите членки, но и от 6-те държави от Западните Балкани, при това без корекции.    Той обхваща свързаността: транспортна, енергийна, дигитална; програми за младежта (обучения, образование, обмен и пр.), инфраструктурни проекти, проекти за гарантиране върховенството на закона.   „Тук са и Световната банка, и Европейската банка за възстановяване и развитие, Европейската инвестиционна банка -  шефовете им, за да могат оттук вече да си тръгнат с ясна картина кое как ще се финансира“, обяви премиерът Бойко Борисов.    Процесите в региона започват да се раздвижват след подписването на договора за добросъседство между България и Македония, след идването на власт на кабинета на Зоран Заев.    Босна например е предава своя въпросник на Европейската комисия, Косово успя да ратифицира демаркацията на границата с Черна гора, а Македония влезе в същински разговори за името си с Гърция.    на Югоизточна Европа, които след период на застой успяват да се споразумеят коя страна да председателства и кой да бъде главен секретар.   , който ще представлява ЕС, заедно с председателя на Европейската комисия Жан-Клод Юнкер. Председателят на Европейския парламент Антонио Таяни, върховният представител на Съюза по въпросите на външните работи и политиката на сигурност Федерика Могерини и членът на Комисията, отговарящ за европейската политика за съседство и преговорите за разширяване Йоханес Хан, също ще присъстват на събитието.    - по отношение на транспорт, енергетика и цифрова инфраструктура, образование и други. Преди срещата на върха държавните и правителствените ръководители от ЕС ще присъстват на неформална вечеря, част от програмата на лидерите.    министър-председател на България, която в момента председателства Съвета. . Около 100 камиони 70 автобуса ще бъдат разположени по софийските улици. Причината е нов регламент, който по думите им, ще доведе до масов фалит на българските фирми. България настоява за промяна на новите изисквания, които са известни като промените „Макрон”. .   Заради драконовските мерки за сигурност около срещата  . През целия ден движението по булевард „Витоша” между \"Патриарх Евтимий\" и \"Пенчо Славейков\" ще бъде спряно.   . Вчера огромни задръствания имаше и към Летище София, както и по бул. „Цариградско шосе”.    Акцентът беше иранското ядрено споразумение и международната търговия.    28-те се постараха да покажат единство пред американците и тяхното решение за изтеглянето от иранското ядрено споразумение и санкциите срещу работещи в Иран фирми от Евросъюза  ", "date": "2018.05.17", "title": "Исторически ден! Днес се подписва Софийската декларация ЕС-Западни Балкани"}
{"url": "http://epicenter.bg/article/Boyko-Borisov-za-Boyan-Petrov--Poklon-/154547/2/0", "text": "Въпреки натоварената си програма тази сутрин премиерът Бойко Борисов сподели в профила си във Facebook поста на жената до Боян Петров - Радослава. Министър-председателят написа в своята публикация само една дума: \"Поклон!\".   Вчера Радослава Ненова публикува трогателно послание, свързано с алпиниста и цялата акция по издирването му.   Вчера издирването на Боян Петров бе прекратено. След две седмици в неизвестност алпинистът не беше намерен от екипите, които обиколиха лагерите и маршрутите към връх Шиша Пангма.   Приятели, познати и непознати вече се сбогуват с Боян Петров. Всеки го прави по свой начин, със спомен, снимка, музика, молитва ...   ", "date": "2018.05.17", "title": "Бойко Борисов за Боян Петров: Поклон!"}
{"url": "http://epicenter.bg/article/Borisov-obsadi-migratsionnata-kriza-s-shvedskiya-si-kolega-/154548/2/0", "text": "Темата за охраната на външната граница на Европейския съюз и справянето с миграционната криза беше основна по време на срещата на министър-председателя Бойко Борисов с шведския му колега Стефан Льовен. Това съобщиха от правителствената информационна служба.  „България доказа, че има политическата воля за решаване на проблемите в областта на миграцията. Нашите външни граници са трудни за охраняване, но се справяме по най-добрия начин”, подчерта българският премиер. Той изтъкна, че потокът на мигранти е нулев и така България изпълнява ангажименти за най-добре пазена граница, независимо, че не е в Шенген.  На срещата беше дадена отлична оценка на двустранните отношения и беше изразено желание за задълбочаване на икономическите връзки.  Преди това Борисов обсъди с премиера на Полша Матеуш Моравецки сътрудничеството в рамките на Европейския съюз и подкрепата, която страни като България и Полша могат да окажат за развитието на Западните Балкани. Моравецки оцени високо организацията на Срещата на върха, която е създала отлична атмосфера за ползотворни обсъждания днес.  В разговора той посочи също, че благодарение на усилията на Българското председателство е постигнат напредък по открити теми, като сред тях има и такива, които страната му следи с особен интерес.  Матеуш Моравецки покани българския премиер на посещение в Полша, на което разговорите да бъдат продължени.  ", "date": "2018.05.17", "title": "Борисов обсъди миграционната криза с шведския си колега "}
{"url": "http://epicenter.bg/article/Kaloyan-Pargov--BSP--Iskame-zavodat-za-bokluk-da-se-izgradi-v-s--Yana--a-ne-v-TETs---Sofiya/154553/2/0", "text": "Искаме заводът за преработка за отпадъци да бъде изграден в с. Яна, а не в ТЕЦ – София, за да спестим замърсяването в София и напрежението сред гражданите. Това каза председателят на Градския съвет на БСП – София Калоян Паргов по време на брифинг в парламента във връзка с проекта за трета фаза на завода за преработка на битови отпадъци, предаде агенция „Фокус“.   Паргов заяви, че БСП не подкрепя поредната недомислица, която ГЕРБ прави в отчаян опит да намери решение. Паргов разкритикува и избраното място за изграждане на инсталацията - ТЕЦ – София. Според него това не е правилното място, заради екологията и напрежението, което се създава на всички 200 хил. души, които живеят в съседните квартали.    \"Ние взехме вече позиция и тя е тази инсталация да бъде изградена в село Яна до завода за преработка за отпадъци\", каза той и поясни, че така ще отпадне напрежението, свързано със замърсяване на околната среда и ще се спестят транспортните разходи, от които изтичат милиони години наред.    „ На база на тези транспортни разходи, можем да построим не един, а два завода за отпадъци. По този начин ще спестим още едно замърсяване на София, свързано с фините прахови частици“, каза Паргов. Председателят на БСП – София поясни, ако мястото не бъде сменено, десетки камиони с твърдо гориво ще се преминават от централната част на София до ТЕЦ –София.    Групата на БСП в Столичния общински съвет иска да се отложи точката за третата фаза на завода за отпадъци и БЕХ да опрости част от задълженията на „Топлофикация“, каза още председателят на Градския съвет на БСП – София Калоян Паргов.    „ Макар и в такъв европейски ден, темата е свързана с това как отстояваме европейските средства. Става въпрос за проекта „Трета фаза на завода за преработка на битови отпадъци“. Предстои след половин час Столичният общински съвет да разгледа доклад от г-жа Фандъкова, в който трябва да се вземе решение за поемане на заем в размер на 67 млн. евро, или 134 млн. лв. като част от съфинансиране на целия проект, който предстои да бъде реализиран“, каза Паргов.   Според него този заем 67 млн. евро ще натовари „Топлофикация“ и ще доведе до фалит на дружеството.    „ В момента имаме над 700 млн. задължения, те са основно към Българския енергиен холдинг (БЕХ) на една висока лихва. Този заем ще направи дружеството в невъзможност да извършва своята дейност и ще стигне до там да не може да изплаща заплати“, каза Паргов.    Той предложи да се отложи точката и отново да се преразгледа рамката на проекта.    „ Второто решение - нека БЕХ да опрости част от дълговете на „Топлофикация“, защото във всичкото това време ще го плащаме ние, софиянци. ПП ГЕРБ, която счита себе си за отговорна и европейска партия, би трябвало да се вслуша в гласа на софиянци“, каза Паргов и поясни, че от БСП многократно са изразили съмнения в този проект и в бъдещето на „Топлофикация“.", "date": "2018.05.17", "title": "Калоян Паргов, БСП: Искаме заводът за боклук да се изгради в с. Яна, а не в ТЕЦ – София"}
{"url": "http://epicenter.bg/article/Korneliya-Ninova--Predlozhenieto-na-Makron-e-diskriminatsionno/154555/2/0", "text": "“Търся вашата подкрепя по тема, която е изключително актуална за нас в момента. Вие сами ще видите протестите на българските превозвачи и напрежението по отношение на “Пакет за мобилност”.   Предложението на г-н Макрон e дискриминационно”, заяви лидерът на БСП Корнелия Нинова на срещата на левите лидери и министър-председатели от ЕС и Западните Балкани. Сред присъстващите бяха премиерите на Гърция - Алексис Ципрас; Малта - Джоузеф Мускат; на Република Македония - Зоран Заев, Португалия - Антонио Коща. Според Корнелия Нинова въпросното предложение на практика задълбочава различията между европейските държави и посяга на основен принцип на Европа- за свободното движение на стоки и хора.   “Търся вашата подкрепа да намерим разумния вариант и решението, в този му вид, да не бъде приемано. За България това означава хиляди български семейства да пострадат, стотици фирми да фалират\", изтъкна лидерът на БСП.  “Големите защитават своите интереси, но аз съм тук да защитя българския национален интерес”, заяви Корнелия Нинова.   Тя коментира и казаното от председателя на групата на ЕНП в Европарламента Манфред Вебер, че ЕНП, с нейните депутати, ще подкрепят България и няма да гласуват това решение.   “Недоумявам как политик от такъв ранг може да заблуждава така. Вчера негови депутати подкрепиха пакета за мобилност в комисията по транспорт в Европейския парламент. Съмнявам се, че г-жа Меркел ще оттегли подкрепата си за решението. Нека, като политическо семейство, да се обединим и помогнем не само на по-малките държави, а да отстояваме принципите - за свободно движение на стоки и хора в Европа, принципа за Европа - общ дом, а не на няколко скорости”, призова Нинова.   “В следващите месеци ни предстоят много решения за бъдещето на Европа - Брекзит, бюджета за следващия програмен период- приоритетите и тяхното финансиране. Тревожи ни фактът, че говорим за разширяване, говорим за сближаване, но в проекта за бюджет се намаляват средствата точно за кохезионната политика с 5%. Това за нас е неприемливо. По този начин вместо да се сближава стандартът на живот в различните държави, ще се увеличат различията”, заяви лидерът на БСП Корнелия Нинова на срещата на левите лидери и министър-председатели от ЕС и Западните Балкани.   “Нашият социален стълб, който като политически семейство наложихме, не получава сериозно финансово отражение в бюджетната рамка за следващия период”, допълни тя. Нинова посочи като положителен пример повечето средства за програма Еразъм, но подчерта, че това не е достатъчно. “Няма политики, заложени за преодоляване на бедността и неравенствата, които са големите проблеми на народите ни. Много от европейските държави вече изразиха несъгласие и с орязването на парите за селскостопанската политика.   “За съжаление, българското правителство приема всичко безрезервно за едно потупване по рамото, но аз ви призовавам - ние да се обединим, като партии от едно политическо семейство, като наши премиери и като един да защитим принципите на ЕС за равнопоставеност, за справедливост, за солидарност. Най-вече ми се иска думите на всички политици- че се грижим за хората, да не бъдат голи декларации, а да се напълнят със съдържание”, каза още Нинова.", "date": "2018.05.17", "title": "Корнелия Нинова: Предложението на Макрон e дискриминационно"}
{"url": "http://epicenter.bg/article/Premierat-Boyko-Borisov--Ochakvam-da-namerim-reshenie-za-paket--Mobilnost-/154556/2/0", "text": "Снощи до 2.30 часа с канцлера Меркел, с президента Макрон, с транспортния министър Московски текст по текст, дума по дума сме гледали, те имат своите аргументи, ние своите. Това каза министър-председателят Бойко Борисов на влизане преди Срещата на върха между лидерите на ЕС и на страните от Западните Балкани за пакет „Мобилност“, предаде агенция „Фокус“.   „Максимален диалог сме направили. Няма нещо, което да не съм обяснил. Очаквам да намерим решение. Президентът Макрон също обеща като се прибере с канцлера Меркел да се разпореди на нейните експерти, заедно с френските, нашите експерти, още един път с комисията да прегледат всеки детайл.   Основният им аргумент е, че нашите шофьори биват третирани по лош начин. Не спят не хубави места, не поддържат най-добрите хигиенни навици, поради спецификата на своята работа. Всичко обсъдихме, може би 3 часа вечерта“, каза още Бойко Борисов.   ", "date": "2018.05.17", "title": "Борисов за среднощната среща с Меркел и Макрон: Очаквам да намерим решение за пакет „Мобилност“"}
{"url": "http://epicenter.bg/article/Premierite-Borisov-i-Mey--Evropa-tryabva-da-ostane-angazhirana-sas-Zapadnite-Balkani-/154557/2/0", "text": "Министър-председателят Тереза Мей потвърди пред премиера Бойко Борисов, че темата Балкани няма да слезе от дневния ред на Великобритания. На среща днес двамата обсъдиха подкрепата на европейските държави за свързаността в региона, сътрудничеството в областта на сигурността и противодействието на тероризма. Това съобщиха от правителствената информационна служба.  Великобритания разбира важността на Западните Балкани и приветства извеждането на въпроса за свързаността във фокуса на усилията на европейските държави, каза Тереза Мей. Тя подчерта ролята на премиера Борисов и на Българското председателство за фокусирането на вниманието на ЕС върху обвързаността между развитието на региона и стабилността в Европа. Британският премиер посочи, че независимо от Брекзит, ангажираността на Лондон към страните от Западните Балкани ще остане и ще продължат усилията за надграждане на постигнатото. През следващия месец британската столица ще приеме лидерите на държавите от Берлинския процес, за да се обсъдят различни аспекти на сигурността, изтъкна Мей.  „За нас стабилността и сигурността на Балканите е много важна тема. Като работим съвместно ще постигнем много повече и организирането на тези две събития на високо равнище - в София и Лондон, показва, че сме способни да го правим“, каза Тереза Мей.  Премиерът Борисов посочи, че като страна от региона и в същото време част от Европейския съюз, България ще продължи да подпомага развитието на държавите от Западните Балкани и установяването на добросъседски отношения между тях. „Това е правилният път и Вашата ангажираност по темата, както и позициите на колегите от Европейския съвет ми дават повече увереност, че ще успеем да направим процеса необратим“, каза министър-председателят.  По време на двустранната среща беше отбелязано и отличното сътрудничество между България и Обединеното кралство в сферата на сигурността.  „Очевидно напускаме ЕС, но не и Европа. Ще работим за сигурността на цяла Европа. Това е една от областите, в които ние държим да запазим и развиваме сътрудничеството с партньорите ни“, каза британският премиер. Тя благодари за личната ангажираност на министър-председателя Борисов за отличните двустранни отношения в тази област. Премиерът Борисов посочи, че съвместната работа трябва да продължи, особено в противодействието на тероризма и организираната престъпност. „Не мисля, че някой в Европа се съмнява, че трябва да бъдем още по-сплотени с Великобритания в това отношение“, коментира българският премиер.  Борисов посочи също, че ЕС трябва да обърне по-голямо внимание на охраната на външните граници. По думите му, с повече политическа воля може да се постигне много по-голяма ефективност на огромните средства, които се отделят за справяне с миграционния проблем, и да има безспорни резултати, които да се почувстват от европейските граждани.  ", "date": "2018.05.17", "title": "Премиерите Борисов и Мей: Европа трябва да остане ангажирана със Западните Балкани (ВИДЕО)"}
{"url": "http://epicenter.bg/article/Korneliya-Ninova--BSP--Nashite-evrodeputati-nyama-da-podkrepyat-mobilniya-paket/154559/2/0", "text": "  Нашите евродепутати няма да подкрепят мобилния пакет при гласуване, потърсихме подкрепа и от политическото си семейство и те са на същото мнение. Това каза пред журналисти лидерът на БСП Корнелия Нинова след среща с представители на групата Социалистите и демократите и с президента на Групата социалисти и демократи в Европейския парламент Удо Булман, предаде агенция „Фокус“.   „ Не бива да се допуска дискриминация по отношение на България и на държавите от Източна Европа в полза на големите. Ще работят за това да се намери друго решение“, заяви Нинова.    Според нея по Втория мобилен пакет трябва да се намери друго решение и това категорично не трябва да се подкрепя, защото то ще убие бранша и 120 хил. семейства ще останат без работа.    „ Друго решение трябва“, каза лидерът на БСП. Тя припомни, че миналата седмица в петък е провела срещи с представители на българските превозвачи и те са си изложили аргументите. „Поискаха от нас да поставим въпроса в парламента. Ние предложихме проект за решение на парламента. Общо да бъде то. Постигнахме това съгласие. Всеки ден сме в комуникация с тях и се надявам, че всички ще се обединим да им помогнем и това решение да не бъде приемано така“, каза лидерът на БСП.", "date": "2018.05.17", "title": "Корнелия Нинова: Нашите евродепутати няма да подкрепят мобилния пакет"}
{"url": "http://epicenter.bg/article/-Dzhambazki--Dostatachno--mon-sheri---mon-amur---mon-dyo--dostatachno--tuka-vsichki-parle-vu-franse-/154561/2/0", "text": "Достатъчно „мон шери“, „мон амур“, „мон дьо“, достатъчно „тука всички парле-ву франсе“! Това казва в своя позиция относно издевателството над българските превозвачи българският представител в Европейския парламент и заместник-председател на ВМРО – Българско национално движение Ангел Джамбазки.   Време е да защитим високо и ясно българския национален интерес в Съюза, чийто Съвет председателстваме. Наистина високо и наистина недвусмислено. Допълва още той.   Припомняме, че именно Джамбазки е представителят на България в ЕП, който пръв от много време насам говори за тези готвени капани и поредните двойни стандарти към хората от Източна Европа. Именно той оглави за България инициативата „Общоевропейски съюз“, по известна като „Равно заплащане за равен труд“, която има за цел не да се въвеждат нови рестрикции към страни като България, Унгария, Румъния и т.н., а да се постигне изравняване на заплащането във всички сфери.     Достатъчно „мон шери“, „мон амур“, „мон дьо“, достатъчно „тука всички парле-ву франсе“. Ама повече от достатъчно. Достатъчно кривене, достатъчно угодничене, достатъчно подмазване, достатъчно снишаване „пред чужденците“.   От времето на „Криворазбраната цивилизация“ на Добри Войников, през „дипломацията на снишаването“ на правешкия Ришельо, през „преговорния процес“ на „мадам Йес“, която такива преговори за членство на България в ЕС извъртя, че останахме без реактори, зеленчукопроизводство, животновъдство и прочее, та до ден днешен. Рядко случваме на достойни политици и дипломати, които да се държат достойно пред чужденците. От русофилите насам все някой клечи я пред американското, я пред английското, я пред руското посолство. За турското е ясно.   Днес е времето да се отстоява ясно, любезно, но твърдо българският национален интерес. Но сега вече никой няма право на това вечно шикалкаване и измъкване. Сега вече измъкване няма. Сега вече трябва ясно самоопределение на всеки български политик – защитава ли интересите на над сто петдесет хиляди български граждани или не.   Ясно, просто и еднозначно.   Става дума за ясна позиция и остра съпротива срещу скандалните предложения на президента Макрон, разбира се. Предложения, които еднозначно и неприкрито целят няколко неща в следния порядък: Макрон ни казва: „Аз ще работя на вашия пазар, но вие няма да работите на моя“. Бабин хубавец.   Това е целта. Просто и ясно. Никакъв социален дъмпинг. Говорим само и единствено за нагло, лицемерно, нахално крадене на бизнес. А наглостта е впечатляваща. В един и същи пакет документи се гони българският бизнес от Западна Европа и се либерализира българският пазар за автобусни превози.   Тоест, те ни казват: „Ние ви пъдим от нашите пазари, но за сметка на това вземаме вашите“.   Е кажете сега, не са ли добри? В нахалството.   В нашия случай говорим за повече от седемнадесет процента от БВП на България. За работните места и хляба на повече от сто и петдесет хиляди българи, пряко работещи в транспорта. Да не говорим за целия страничен бизнес на спедитори, застрахователи, доставчици, монтьори, рекламисти и прочее.   И иначе ви говорят за повече Европа, за единство в многообразието, за равенство и братство, а се опитват да оставят без хляб повече от сто и петдесет хиляди български семейства. И тези лицемери имат нахалството да ни говорят за евроскептицизъм.   Затова българското правителство трябва да втвърди тона. Рязко. Свърши времето за лиготии, попипвания и пощипвания. Моите уважения, но не е работа нито на министъра на транспорта, нито на министър-председателя да се присъединяват към протеста. Тяхната работа, задача, задължение е да правят политика. Да търсят съюзници.   Време е българското правителство да се размърда, да преговаря активно за блокиращо малцинство в Съвета, да произнесе думата „вето“. Достатъчно много време беше проспано и пропиляно в имитация на политика и в празни приказки. Тук вече говорим за защита на поминъка и хляба на десетки хиляди български семейства.", "date": "2018.05.17", "title": " Джамбазки: Достатъчно „мон шери“, „мон амур“, „мон дьо“, достатъчно „тука всички парле-ву франсе“!"}
{"url": "http://epicenter.bg/article/Aleksandar-Yordanov--Zapadnite-Balkani-tryabva-parvo-da-vlyazat-v-NATO/154563/2/0", "text": "Държавите в Западните Балкани са разделени не само от историята, но и от настоящето. Войната в Югославия продължава да тлее и няма как ЕС да приеме държави членки, които са застрашени от избухването на такъв конфликт. Това заяви бившият посланик в Македония Александър Йорданов пред БТВ.   Според него всяка от тези държави е осъзнала своята национална цел и тя е именно членството в ЕС, но преди това те трябва да се присъединят към НАТО, защото само така може да се гарантира сигурността в региона.   Той заяви, че едно ново име за Македония ще се възприеме доста конфронтационно и от двете страни в конфликта. Той сподели, че преди години в разговор с гръцки политици, те са заявили, че този, който реши да признае Македония, ще изчезне от историята на Гърция.   Боян Чуков заяви, че истинската опасност за Македония е албанския фактор, а не България. Той обаче не очаква да има сериозен пробив след днешната среща, защото за успешни последствия ще са необходими дълги и последователни действия от страна на тези държави. Чуков подчерта, че е необходимо те са покажат, че могат да бъдат колективен отбор и да действат заедно.   Според Йорданов не е коректно да се използват географски наименования в имената на държавите, тъй като това ще породи последващи въпроси и неясноти. Той е на мнение, че днешната среща ще е с историческа важност, защото практически дава възможност за присъединяване на тези страни, но не означава непременно, че за тях това е зелена светлина.   Чуков определи тази среща като един пик, защото сега се включват много повече държави членки и се очаква много от въпросите да бъдат обсъдени и да се търси решение. Според него страните от Западните Балкани са на три нива в готовността си за присъединяване, като последни са Босна и Херцеговина и Косово, следвани от Македония и Албания, а първи Сърбия и Черна гора.   Чуков подчерта, че към страните от Западните Балкани проекти има и от страната на ЕС, и от САЩ, и от Русия и Китай. Балканите и днес са поле на сблъсък, допълни той. Според него Великобритания също може да играе фактор в тази ситуация. По думите му Европейският съюз доста е променил политиките си по отношение на тези държави. Материалният стимул е от доста голямо значение – трябва да се работи по подобряване на инфраструктурата им, обясни гостът. Очаква се на днешната среща да бъдат обсъдени именно построяването на нови пътища, магистрали, телефонните такси.   Йорданов подчерта, че целите на срещата са да се укрепят връзките между отделните държави и да се преодолеят предизвикателствата по отношение на сигурността и миграцията, които са в дневният ред на ЕС. Чуков обаче уточни, че предприсъединителните процеси, които включват мониторинг и сериозен контрол от страна на европейските институции в тези държави може да имат и обратен ефект, тъй като често са приемани като намеса във вътрешните работи на дадена страна.   Чуков похвали организацията от българска страна на тази среща. Той определи всички действия дотук по тази среща като успех на правителството и на българската администрация. Йорданов е на същото мнение и самото отношение на европейските лидери тук показва това.   Според Боян Чуков България трябва да поиска признаването на българското малцинство в Косово, тъй като страната ни е била една от първите, която е признала Прищина. Йорданов е на мнение, че тази среща ще остане в европейската политическа история и подчерта, че всички тези държави имат шансове в рамките на 10 години да станат членки на ЕС.   Чуков коментира, че след излизането на Великобритания, ще започне прегрупиране на силите в ЕС и разместване на позициите на държавите членки.", "date": "2018.05.17", "title": "Александър Йорданов: Западните Балкани трябва първо да влязат в НАТО"}
{"url": "http://epicenter.bg/article/Sebastian-Kurts--Vizhdame-dobra-perspektiva-za-Zapadnite-Balkani-i-patya-im-kam-ES-/154566/2/0", "text": "Виждаме добра перспектива за Западните Балкани. Това каза канцлерът на Австия Себастиан Курц преди срещата на върха ЕС- Западни Балкани, предаде репортер на Агенция \"Фокус\".  \"Нашата цел е да подкрепим тези държави по пътя им към Европа. Тези държави не само географски, но и емоционално са част от Европа и поради това австрийската позиция е ясна – ние подкрепяме държавите по техния път към ЕС. Ние поемаме след България европредседателството и като в тази си позиция, смятаме че има път към ЕС, при Сърбия и Черна гора също сме много оптимистични, при другите също. Мисля че ако при Македония успеем да решим спора с името, ще постигнем сериозен напредък\", заяви той.  \"Искам да подкрепя българското ръководство на европредседателството, беше добро решение тук да се организира тази среща на върха. България се справя отлично и ние като бъдещо австрийско председателство искаме да продължим тази инициатива. ЕС дълго време не даваше на тези държави достатъчно перспектива. Казваше се, че няма да има разширяване, без да се помисли извън рамките на това. И мисля че това не беше положителен подход\", заяви канцлерът.  \"Сега политиката се промени на европейско ниво, ние слагаме силен акцент върху Западните Балкани, предоставяме силна перспектива и това че България в момента организира тази среща на върха, това е един и символичен акт, който по един или друг начин ще внесе допълнителна динамика, не само за тези държави, но и за нас. Защото ако няма европейска перспектива на Балканите, тогава влиянието на Турция и влиянието на други държави ще се засилва. Това не е добре за нас. И това в крайна сметка може да доведе и до радикализация, може да доведе до националистически тенденции, до засилване на разделенията между различните етноси, между мюсюлмани и немюсюлмани. Мисля че влиянието тук на Балканите, на Западните Балкани трябва да бъде предимно европейско\", коментира още Себастиан Курц.  ", "date": "2018.05.17", "title": "Себастиан Курц: Виждаме добра перспектива за Западните Балкани и пътя им към ЕС "}
{"url": "http://epicenter.bg/article/Zaev--Tsipras-i-Rama-pokazaha-doverie-i-volya-na-liderskata-sreshta-na-PES-v-Sofiya/154568/2/0", "text": "Премиерите на Македония и Гърция Алексис Ципрас и Зоран Заев дойдоха заедно на подготвителната среща на ПЕС преди разговорите на върха ЕС – Западни Балкани в София.  „Срещата в София е историческа за разширяването, защото е първата подобна инициатива след 2003 г. Позитивното развитие на преговорите между Гърция и Македония дава нова надежда, че процесът на присъединяване на страните от Западните Балкани към ЕС набира скорост. ПЕС винаги е подпомагала усилията на двамата премиери в тази посока. И Заев, и Ципрас показват лидерство и желание за намиране на достойно решение и за двете страни. На нашите срещи те имат подкрепата на европейските социалисти и изградиха взаимно доверие. Навядам се съвсем скоро да видим резултат.“, каза президентът на ПEС Сергей Станишев, домакин на срещата.  Премиерите-социалисти Антонио Коста на Португалия, Джозеф Мускат на Малта също дойдоха на срещата, към която по късно се присъедини и премиерът на Албания Еди Рама, също от семейството на ПЕС. Лидерът на групата на социалистите и демократите в Европарламента Удо Булман, външният министър на Люксембург Жан Аселборн, министри, високопоставени лица, лидери на партиите-членки на ПЕС от ЕС и Западните Балкани участваха в разговорите. Председателят на БСП Корнелия Нинова също присъства на срещата.  Откривайки дискусията Сергей Станишев заяви:  \"Радвам се, че министър-председателите на Гърция и Македония са тук заедно, и съм горд да поздравя двете правителства за напредъка, който постигат в решаването на спора за името. ПЕС твърдо вярва, че бъдещето на Западните Балкани е в ЕС и че разширяването е част от дебата за бъдещето на Европа.“  Станишев добави, че усилията както на албанското, така и на македонското правителство трябва да бъдат насърчени от Европа и че Европейският съвет трябва да препотвърди позицията на Комисията, че Албания и Македония са готови за започване на преговори.  „Страните, най-близо до преговорите, са управлявани от социалисти. Те имат пълната подкрепа на ПЕС по време на подготовката си, заради куража да правят реформи и да търсят решения на дългоотлагани проблеми. В Македония премиерът Заев за 10 месеца успя да заличи всички вреди и националистически залитания, нанесени от консервативния му предшественик Груевски. Пример за това е Договорът за добросъседство с България.“, каза Станишев.  На срещата прогресивните лидери отново потвърдиха дълбокото си съжаление за решението на президента Тръмп да изтегли САЩ от ядрената сделка с Иран. Сделката беше резултат от продължителни преговори с лидерството на ЕС, което донесе стабилност на света.  Лидерите на ПЕС заклеймиха кръвопролитието в Газа и призоваваха Израел и Палестина да положат усилия за прекратяване на продължаващото насилие. Всяко трайно решение трябва да се основава на директивата на ООН за Йерусалим като столица и на двете държави, подчертаха социалистите.", "date": "2018.05.17", "title": "Станишев: Левите премиери в региона пишат новата история на разширяването на ЕС"}
{"url": "http://epicenter.bg/article/Parlamenta-odobri-doklada-na-Komisiyata-za-ChEZ/154569/2/0", "text": "Със 148 гласа „за“ и 48 „въздържали се“ депутатите одобриха доклада на Временната комисия за ЧЕЗ, предаде агенция „Фокус“.   Заедно с доклада народните представители приеха и проекторешение, с което възложиха на Министерски съвет да направи задълбочен анализ по изпълнението на заложените цели от правителството в приетата стратегия за приватизация на електроразпределителните дружества.    Народните представители решиха в срок до 31 декември 2018 г. правителството да ревизира постановлението си за определяне на стратегическите обекти и дейности, които са от национална сигурност в частта му сектор „Енергетика“, включвайки основни активи и дейности на електроразпределителни предприятия. Народното събрание реши в същия срок службите за сигурност да предоставят детайлен анализ по планираната продажба на дружествата на ЧЕЗ Груп, а БНБ - информация за поетите ангажименти от български банки по сделката.   Временната комисия за ЧЕЗ бе създадена с решение на Народното събрание от 14 март 2018 г. Създаването на комисията бе в отговор на разразилата се обществена реакция, свързана с оповестеното на 22 февруари 2018 г. решение на Надзорния съвет на ЧЕЗ Груп, с което се дава предварителното съгласие на компанията да продаде активите си на „Инерком България“ ЕАД.    В доклада се посочва, че комисията е ориентирала работата си в две основни направления – приватизацията на мажоритарния дял в капитала на електроразпределителните дружества в Западна България и изясняване на всички обстоятелства около планираната продажба на ЧЕЗ. За целта комисията е провела 5 заседания, на които са изслушани представители на редица институции.  ", "date": "2018.05.17", "title": "Парламентът одобри доклада на Комисията за ЧЕЗ"}
{"url": "http://epicenter.bg/article/DPS-e-opozitsiya-v-balgarskiya-parlament--no-ne-e-opozitsiya-na-evropredsedatelstvo/154572/2/0", "text": "ДПС е опозиция в българския парламент, но не е опозиция на европредседателство. Това заяви председателят на ДПС Мустафа Карадайъ по време на работна закуска сдържавни и правителствени ръководители от АЛДЕ. „Приоритетите на ЕС и на европредседателството са и наши приоритети, няма как да бъдем опозиция.” допълни лидерът на партията.   „ Ние имаме най-дълга евроатлантическа биография, за нас ЕС е съюз на ценности и за нас това е кауза. Ние не правим и не сме правили компромиси с ценности.” бе категоричен Карадайъ. Той приомни, че ДПС отдавна настоява за присъединяването и интеграцията на Западните Балкани към ЕС. Карадайъ бе убеден, че единни и мирни Балкани, част от ЕС, ще зададат един модел на по-голяма стабилност и сигурност в Европа.    „ Мир с всички, но върховенството на закона е основна ценност. България и ЕС трябва да са приятели с Русия, но при стриктно спазване на Международното право. Но опозиция на европредседателството се оказват коалиционните пратньори в това управление“, каза Мустафа Карадайъ.   „ Трябва да си защитатваме ценностите , които ни обединяват и не трябва да правим компромиси с тях. Европа не трябва да се затваря“, заключи председателят на ДПС.   Министър-председателят на Нидерландия Марк Рюте изрази подкрепата на европейските либерали за изразените позиции и политики на ДПС. Той също коментира рисковете, които носят популистките и националистическите формации, които оспорват базистни европейски ценности.   На срещата присъстваха Марк Рюте - министър-председател на Нидерландия, Юрий Ратас - министър-председател на Естония, Андрей Бабиш - министър-председател на Чехия, Ксавие Бетел - министър-председател на Люксембург, Юха Сипиля - министър-председател на Финландия, евродепутатът и зам.-председател на ДПС Филиз Хюсменова, евродепутатът и зам.-председател на АЛДЕ-пратията Илхан Кючюк.  ", "date": "2018.05.17", "title": "Карадайъ: България и ЕС трябва да са приятели с Русия при стриктно спазване на Международното право"}
{"url": "http://epicenter.bg/article/Makron--Ne-tryabva-da-barzame-s-razshiryavaneto--dokato-ne-se-provedat-neobhodimite-reformi-/154574/2/0", "text": " Това заяви френският президент Еманюел Макрон при пристигането си на срещата на Европейския съюз-Западни Балкани, която се провежда в София, предаде БГНЕС.  „Подкрепям движението на Балканите към Европа и тяхното присъединяване като бъдещи членове на ЕС. Но смятам, че трябва с голяма предпазливост и твърдост да се отнасяме към процеса на разширяването. Трябва да помагаме на страните, които се реформират и вървят към Европа. Това е наш стратегически избор“, каза стопанинът на Елисейския дворец.  „Но преди да бъдат завършени необходимите реформи, не трябва да бързаме с разширяването. Това няма да е от полза нито на Европейския съюз, нито на страните-кандидатки“, подчерта Макрон, цитиран от ТАСС.  В момента Албания, Македония, Сърбия, Черна гора и Турция са кандидатки да членство в ЕС. За нито една от тези страни не са ясни сроковете, кога ще могат да се присъединят към Съюза.  ", "date": "2018.05.17", "title": "Макрон: Не трябва да бързаме с разширяването на ЕС, докато не се проведат реформите "}
{"url": "http://epicenter.bg/article/Patriarh-Neofit-e-izpisan-ot-bolnitsata-/154575/2/0", "text": "Негово Светейшество Българският патриарх и Софийски митрополит Неофит е изписан от болницата и е у дома си в Софийската света митрополия. Това съобщиха от пресцентъра на Светия Синод.  На 18 април патриархът беше приет по спешност в столичната болница „Токуда“ заради кардиологични проблеми. На следващия ден от болничното заведение обявиха, че той е изведен от реанимацията, неговото състояние се е подобрило и започва активна рехабилитация, припомня Агенция \"Фокус\".  На брифинг в Св. Синод Западно- и Средноевропейският митрополит Антоний заяви, че патриархът ще остане под медицинско наблюдение в терапевтично отделение на болницата, докато състоянието се подобри.  ", "date": "2018.05.17", "title": "Патриарх Неофит е изписан от болницата "}
{"url": "http://epicenter.bg/article/Spasovden-e--Bolni-hodyat-za-rosen--bezdetni-zheni-zachevat/154466/2/0", "text": "Възнесение Христово е един от най-светлите християнски празници. Денят бележи момента, в който Иисус Христос се възкачва на небето, редом до Баща си.   Празникът е 40 дни след Възкресение и винаги се пада в четвъртък – 39 дни след първия ден на Великден.   Според християнските вярвания след смъртта и Възкресението си Христос се среща с 12-те апостоли, за да им разкаже за Божието царство. На 40-я ден, придружен от тях и от Дева Мария, той се изкачва на Елеонския хълм до Ерусалим и оттам пред очите на всички се възкачва на небето.   Народът познава празника като Спасовден - дума, която етимологически произлиза от „спасение“.    В някои традиционно католически държави като Франция Възнесение Господне е официален празник и почивен ден.    Болните ходят за росен, лягат до цветето и поставят до главата си някакъв дар за русалките-лечителки.    Жената, която няма деца трябва да преспи под растението росен, което се смята за самодивско цвете. Но не сама, а с придружител, с когото няма кръвна връзка. Преди това двамата поставят върху червен месал спасова пита, варена кокошка и бъклица вино. Хапват, пийват и т.н. Около полунощ трябва да легнат под росена и да мълчат. Малко преди първи петли, около 2 часа през нощта, трябва да оставят храната там и да хукнат към селото, без да се обръщат назад. Смята се, че безплодието остава под росена.    Ето защо на празника изневярата е позволена. Изразът  се свързва с мераклията мъж, който няма търпение да легне с друга жена. Днес етимологията на думите е същата, използва се, когато нещо (някакво събитие) се е случило внезапно и изненадващо, когато човек най-малко очаква.  ", "date": "2018.05.17", "title": "Спасовден е! Болни ходят за росен, бездетни жени зачеват"}
{"url": "http://epicenter.bg/article/Vuchich/154532/2/0", "text": "Сръбският президент Аленсандър Вучич е получил ”индикации, начала и принципи” за решаване на въпросите с Косово, в които има ”прилични неща”, но и решения, с които той не е съгласен. Това заяви самият той по време на посещението си в София. \r\n Той настоя, че Сърбия търси компромисно решение, което зачита не само интересите на сърбите в Косово, но и интересите на Сърбия, като добави, че ще говори за това на всички срещи в София. \r\n   \r\n На въпрос на журналисти дали е получил плана на САЩ за Косово, Вучич отговори, че \"ако имаше нещо, с което би бил доволен, да има нещо, за което може да се помисли за получаване на всякаква подкрепа в местната общественост, ще изляза пред гражданите с това“. \r\n   \r\n Сръбският президент подчерта, че никой не се заканва на него и на Сърбия, а с помощник-държавния секретар на САЩ за Европа и Евразия Уес Мичъл винаги е имал коректни разговор. \r\n", "date": "2018.05.17", "title": "Вучич твърди, че не е получил план за Косово"}
{"url": "http://epicenter.bg/article/Liderite-na-ES-edinni-sreshtu--quot-kapriznoto-povedenie-quot--na-Tramp/154534/2/0", "text": "Лидерите на страните от ЕС, които се събраха на работна вечеря в София снощи, са единни в колективния си отговор на \"капризното поведение\" на президента на САЩ Доналд Тръмп по темите на иранското ядрено споразумение и международната търговия, предаде Франс прес.   Продължилата над три часа работна вечеря не завърши с официални решения. 28-те обаче се съгласиха, че \"ЕС ще продължи да се бори за основана на правила международна система въпреки неотдавнашните решения за климата, митата и Иран\", каза европейски източник.   \"Днес сме свидетели на ново явление - капризното поведение на американската администрация. Като се видят последните решения на президента Тръмп човек даже е склонен да си каже, че с такива приятели няма нужда от врагове\", каза преди началото на вечерята председателят на Европейския съвет Доналд Туск.   Основна тема на обсъждане на тази вечеря бяха силните смущения в трансатлантическите отношения.   28-те се постараха да покажат твърдо единство пред американските предизвикателства, по-специално изтеглянето на САЩ от иранското ядрено споразумение и санкциите срещу работещи в Иран фирми от ЕС.   Държавните и правителствени ръководители на ЕС ще продължат да подкрепят споразумението, \"докато Иран го спазва\" и \"ще работят за защита на европейските фирми, които са засегнати от американското решение\", уточни източникът.   Европейците обсъждат по-конкретно възможността за прилагане на блокиращ закон, който позволява защита на работещите в Иран техни фирми от заплахата от американски санкции.   \"Средствата ги има и ще ги използваме. Не трябва обаче да се самозалъгваме - средствата си ограничени\", предупреди председателят на Европейската комисия Жан-Клод Юнкер.   Френският енергиен гигант Тотал вече предупреди, че ще сложи край на газовия си проект в Иран, който започна през юли 2017 г., освен ако американските власти не направят изключение за него с помощта на Франция и ЕС.   Страните от ЕС се ангажираха и да отговорят на тревогите за регионалната роля на Иран в Близкия изток и програмата му за балистични ракети, каза европейският източник.   28-те обсъдиха и хода на текущите дискусии с американците за митата върху стоманата и алуминия. \"Целта ми е проста: да останем твърди. Това означава за нас да се направи безсрочно изключение\" за тези мита, заяви Туск. \"Абсурдно е да се мисли, че ЕС би могъл да е заплаха за САЩ. Трябва да върнем реалността в тези дискусии\", призова той. САЩ направиха до 31 май в полунощ изключение за ЕС за митата си от 25 процента върху вносната стомана и 10 процента върху вносния алуминий. За безсрочно изключение Вашингтон настоява за по-отворен европейски пазар.   \"ЕС няма да преговаря с опрян в главата пистолет\", са заявили лидерите на 28-те на вечерята в София според европейския източник. Ако обаче американците им дадат исканото безсрочно изключение, европейците са готови да започнат дискусии по редица теми като подобряването на взаимния достъп до пазарите, по индустриалните продукти, включително автомобилите, и за отварянето на обществените поръчки, каза източникът.   \"Въпреки всички трудности, с които се сблъскваме тези дни, трансатлантическите отношения са и ще останат от основно значение\", каза германската канцлерка пред Бундестага преди да отпътува за София.   Днес лидерите на страните от ЕС ще се срещнат с колегите си от шест страни от Западните Балкани (Албания, Босна и Херцеговина, Сърбия, Черна гора, Македония и Косово), за да укрепят връзките с този регион, където Русия се опитва да разшири влиянието си, отбелязва АФП. \"За пръв път от 15 години ЕС се среща с партньорите си от региона в този формат\", подчерта европейски източник, като същевременно уточни, че няма да се обсъжда разширяване на ЕС.", "date": "2018.05.17", "title": "Лидерите на ЕС единни срещу \"капризното поведение\" на Тръмп"}
{"url": "http://epicenter.bg/article/Zapochna-sveshteniyat-myusyulmanski-mesets-Ramazan-bayram/154536/2/0", "text": "От днес започна свещеният мюсюлмански месец Рамазан байрам. Това е време, в което всички, които спазват ритуала, ще се въздържат от вода и храна от ранни зори до залез. Мюсюлманският празничен календар е изграден върху лунния годишен цикъл. Всяка следваща година празниците променят своето настъпване с 11 дни напред, а честването им не е фиксирано с точна дата или сезон. Централно място в тази система заемат едномесечният пост и двата байрама – Рамазан и Курбан. Въздържанието се налага от религията, за да може всеки мюсюлманин да се доближи до състоянието на бедните, гладните и страдащите хора. Рамазан е месец на опрощението, покаянието и милосърдието. Поверието разказва, че именно в свещения месец Рамазан Мохамед е получил от Аллах свещените писания на Корана чрез главния ангел Джебраил. По време на постите вярващите трябва да изпълнят 33 рекята намаз (молитви), а всяка вечер се организират благотворителни вечери \"ифтар\" за бедните. Мюсюлманската общност ще отбележи настъпването на Рамазана с редица мероприятия в страната. По време на своята кулминация след едномесечния ритуален пост празникът Рамазан започва с тържествени молитви. По стара традиция на този ден се ядат сладкиши, сред които най-популярна е традиционната баклава, които се раздават на близки, роднини и съседи.", "date": "2018.05.17", "title": "Започна свещеният мюсюлмански месец Рамазан байрам"}
{"url": "http://epicenter.bg/article/Lilyana-Pavlova--/154537/2/0", "text": "\"Днес е големият ден - срещата на върха във формат ЕС - Западни Балкани. 28 плюс 6. Темата е свързаността и европейската перспектива за Западните Балкани!\" Това заяви министърът за българското председателство Лиляна Павлова в предаването \"Здравей, България\" по Нова телевизия. Тя бе гост в сутрешния блок на медията малко преди срещата ЕС - Западни Балкани.   Павлова обаче поясни: \"Това не е форум за разширяването, това е среща на върха с тема - европейска перспектива и свързаност! Ние не можем да си позволим да даваме фалшиви очаквания, че днес можем да определим дата. Буквално преди една години изобщо темата за пресъединяването, за интеграцията на Западните Балкани не беше в дневния рез. Успяхме да я върнем за една година усилия!\"   \"Днес целим три важни неща. Да се подпише политическа декларация - че европейската перспектива за Западните Балкани е дългосрочен, необратим приоритет. Да се приеме \"софийски дневен ред\" с конкретни проекти за свързаност - транспортна, енергийна, дигитална. Но има още стълба - сигурност, миграция, борба с организираната престъпност. Не на последно място - мерките, свързани с институционалните реформи и върховенството на закона и помощта, която ще предоставим на страните от Западните Балкани\", посочи Павлова.   Идеята е да се създаде рамка за хибридно финансиране и да се представят всички проекти - пътни, инфраструктурни и други, продължи тя. „За Балканите е важно да са част от Европа, но и за Европа е важно Балканите да са част от Европа. Гражданите на държавите на полуострова трябва да осъзнаят, че инвестициите от Европа са 74%, а тези от другите държави и Русия - само и 3-4%, обърна внимание Лиляна Павлова На продължилата до полунощ вечеря в сряда лидерите на страните от Евросъюза обсъдиха последното развитие на отношенията със Съединените щати.  Акцентът беше иранското ядрено споразумение и международната търговия. „На работната среща снощи най-силно ме впечатли, че Европа е по-единна от всякога. Всички лидери бяха убедени, че е важно да са твърди и единни, но диалогични по темата”, коментира Лиляна Павлова.   Павлова отговори и на въпроси, свързани със скептицизма към разширяването на ЕС в старите страни членки. Като Италия, където се очаква правителство от несистемни партии. В страната критиките към ЕС са свързани с миграционния натиск, за който гражданите на Апенините не смятат, че са получили подкрепа от останалите държави от Общността.   „Италия пое голяма част от миграционния натиск. По темата за миграцията българското председателство предложихме какъв да бъде регламента за новата ни система за убежище. Така мигрантите няма да стоят в първата държава, в която пристигнат - като Италия. Разселването е част от мерките“, каза по тази тема Павлова. И изрази надежда Италия да не излезе от ЕС.   „Освен държавите непризнали Косово, в останалите държави се притесняват за разширението на ЕС, но не дали, а кога ще се случи“, завърши Лиляна Павлова.  ", "date": "2018.05.17", "title": "Лиляна Павлова: Срещата днес не е форум за разширяването на ЕС, а за свързаност! "}
{"url": "http://epicenter.bg/article/Evroliderite-pisaha-na-kirilitsa/154539/2/0", "text": "Масата, на която се състоя вечерята на лидерите от ЕС в София, е специално създадена за случая от материал на основата на рециклиран картон, съобщи Нова телевизия. След края на вечерта всеки от лидерите написа върху нея своето послание. Те ги написаха на кирилица. Масата ще бъде нарязана, а посланията - рамкирани и поставени в постоянна експозиция, посветена на българското европредседателство.  ", "date": "2018.05.17", "title": "Евролидерите писаха на кирилица"}
{"url": "http://epicenter.bg/article/Sergey-Stanishev--Ninova-postavi-vaprosa-za-prevozvachite-na-sreshtata-na-liderite-sotsialisti/154540/2/0", "text": "Лидерът на БСП Корнелия Нинова постави въпроса за превозвачите на срещата на лидерите социалисти, заяви президентът на ПЕС Сергей Станишев в предаването \"Здравей, България\" по Нова телевизия. В навечерието на срещата ЕС - Западни Балкани, Станишев събра лидери на социалистически и социалдемократически партии и премиери от ПЕС в София за координиране на позициите.   Европейският съюз се намира в процес на преход, тезата на Макрон има основания, не скри Станишев, коментирайки тезата на френския президент - че ЕС първо трябва да се реформира, а след това да се разширява.   Страните кандидатки има много да наваксват - от свободата на словото до икономическите неравенства, за да бъдат ефективни. Самият ЕС също трябва да се промени, смята Станишев.   Президентът на ПЕС подчерта, че префокусиране на ЕС - върху Западните Балкани е заслуга на България. \"Това е успех за България, радвам се да бъда част от този успех. Европейските социалисти винаги са били за разширяването на Съюза\", изтъкна президентът на ПЕС. И припомни подкрепата, която е чувствал като премиер от страна на европейската левица във времето, когато България се присъедини към Общността.   Станишев отбеляза ролята на премиерите на Гърция и Македония Алексис Ципрас и Зоран Заев за постигането на напредъка на страните от Западните Балкани към ЕС. И ги нарече героите на този процес.  ", "date": "2018.05.17", "title": "Станишев: Нинова постави въпроса за превозвачите на срещата на лидерите социалисти"}
{"url": "http://epicenter.bg/article/Ekaterina-Zaharieva--Dneshnata-Sreshta-na-varha-ES-Zapadni-Balkani-e-istoricheska/154541/2/0", "text": "Дигиталният дневен ред, Иран и търговските отношения между ЕС и САЩ. Това бяха трите точки, които снощи Доналд Туск постави за обсъждане.   Това каза в предаването \"Тази сутрин\" по БТВ вицепремиерът и министър на външните работи Екатерина Захариева. Тя коментира какво е било обсъждано на работната вечеря на лидерите на ЕС.   \"Целта на дигиталния дневен ред е Европа отново да стане водеща сила в новите технологии. Лидерите на ЕС се обединиха, че Европа остава в ядрената сделка с Иран. Сигналът от вечерята снощи е, че оставяме единни по тези теми. Никой не иска търговска война със САЩ, но няма да преговаряме под натиск. Факт е, че всички 28 държави застават твърдо зад Европейската комисия при преговорите със САЩ. Няма как да се преговаря под натиск\", бе категорична Захариева.   \"Западните Балкани са тема на разговорите днес. Всичките европейски държави, включително и България, искат държавите от Западните Балкани да покажат и докажат, че могат да решават проблемите си, че могат да правят компромиси, че могат да водят диалог. Това са условията за членство в ЕС. Всичко зависи от тях. Лидерите на ЕС поздравяват България за факта, че върнахме темата за Балканите в европейския дневен ред. Днешната среща е историческа. Десетилетия ще се споменава срещата в София. Убедена съм, че днешната среща ще доведе и до сериозен напредък в отношенията между Гърция и Македония\", категорична беше Захариева.", "date": "2018.05.17", "title": "Екатерина Захариева: Не искаме война със САЩ, но няма да преговаряме под натиск"}
{"url": "http://epicenter.bg/article/Boyko-Borisov-se-sreshtna-s-polskiya-premier/154542/2/0", "text": "Министър-председателят Бойко Борисов обсъди с премиера на Полша Матеуш Моравецки сътрудничеството в рамките на Европейския съюз и подкрепата, която страни като България и Полша могат да окажат за развитието на Западните Балкани. Това съобщиха от правителствената пресслужба.   Моравецки оцени високо организацията на Срещата на върха, която е създала отлична атмосфера за ползотворни обсъждания днес. В разговора той посочи също, че благодарение на усилията на Българското председателство е постигнат напредък по открити теми, като сред тях има и такива, които страната му следи с особен интерес. Матеуш Моравецки покани българския премиер на посещение в Полша, на което разговорите да бъдат продължени.", "date": "2018.05.17", "title": "Бойко Борисов се срещна с полския премиер Матеуш Моравецки"}
{"url": "http://epicenter.bg/article/Volen-Siderov--Tusk-izrazyava-interesite-na-Evropa--svetat-otiva-kam-po-normalno-sastoyanie/154543/2/0", "text": "„Доналд Туск изразява интересите на Европа и на европейските компании. Това  е добре, защото показва, че светът отива към някакво по-нормално състояние.” Това каза в „Денят започва” на БНТ лидерът на „Атака” Волен Сидеров, който коментира твърдата позиция на ЕС да не излиза от споразумението с Иран. Вчера в София Туск заяви по отношение на американския президент Доналд Тръмп: „С такива приятели не ни трябват врагове”.  Сидеров коментира и българските интереси от развитието на отношенията с Иран. Той бе в Техерен заедно с българска делегация, начело с икономическия министър Емил Караниколов. „Посрещнаха ни най-високо ниво. На всички срещи повтаряха един прагматичен рефрен: „Дайте да работим, да увеличим оборота с България. Сега оборотът е 115 милиона евро, да стане 1-2 милиарда. Имаме нужда от всичко, което вие правите.”  Според Сидеров това е много сериозна възможност пред България. „Политиката на рестрикции и на санкции не е работеща, не води до нищо добро. Санкциите са направили така, че Иран произвежда и развива всичко сама - така, както беше в България при лошия комунизъм. В самия Техерен, който е 14 милиона, всичко е подредено, пътищата са прекрасни. Намират начини да развиват икономиката си.” По повод размразяването на проекта за АЕЦ „Белене” лидерът на „Атака” заяви: „Като лидер на партия, която е участвала в организирането на референдума за АЕЦ „Белене” винаги съм подкрепял идеята да бъде построена втора атомна централа. Това ще бъде стратегически правилно. За съжаление, загубихме време.” За разногласията в коалицията „Обединени патриоти” Сидеров каза: „Аз съм двигателят на коалицията. Мисля, че въпреки различията тя трябва да продължи да съществува.”  Сидеров напомни, че големите теми на българската политика са свързани с доходите на хората, с това да се върнат младите в България, да се развива икономиката ни. От важно значение са и доходите на възрастните хора. „Ако не мислим за тези неща, ще потънем в плуващите пясъци на ежедневието и дребнотемието”, каза Сидеров.  На въпрос трябва ли българите да се делят все още на русофили и русофоби,той заяви, че самите българи не се разделят. „Не мисля, че българите се изживяват на фили и фоби, а просто имат една вътрешна симпатия към Русия. Ние нямаме интерес да враждуваме с една държава, която е силна. Да не бъдем толкова изпълнителни, да не гледаме директивите, а да гледаме нашият интерес“, каза Сидеров.  Относно темата „Западни Балкани“, лидерът на „Атака“ заяви, че тя е правилната и напомни, че ние познаваме по-малко съседите си, отколкото примерно Канада или Австралия. Милиардите, които ще се инвестират, ще са в полза на България, каза още Волен Сидеров.", "date": "2018.05.17", "title": "Волен Сидеров: Туск изразява интересите на Европа, светът отива към по-нормално състояние"}
{"url": "http://epicenter.bg/article/Kmetitsata-na--quot-Poduyane-quot----iznenadana-ot-aresta-na-yuriskonsulta-zaradi-podkup/154544/2/0", "text": "Арест уваха  главния юрисконсулт на община „Подуяне” в София вчера. Лилия Геринска е задържана с подкуп от 10 000 лева, като преди месец е взела капаро от 5000 лева.   Парите са дадени от фирма „Арт Елит” ЕООД, за да бъде спечелена обществена поръчка за саниране на блок. Стойността на поръчката е 2 000 000 лева. Има данни и за още изнудвани фирми. Една от тях е пратила Геринска на почивка в хотел.   Кметът на район „Подуяне” Ева Митова коментира в „Здравей, България”, че е изненадана от този арест.   „ За мен тези почивки и отношения са новина. На мен технологията на случващото се не ми е ясна. Трябва да оставим компетентните органи да си свършат работата. Ние съдействаме напълно”, заяви Митова.   В момента се проверява цялата документация назад във времето.", "date": "2018.05.17", "title": "Кметицата на \"Подуяне\" - изненадана от ареста на юрисконсулта заради подкуп"}
{"url": "http://epicenter.bg/article/Ninova--Dumite-na-polititsite--che-se-grizhim-za-horata--ne-biva-da-sa-goli-deklaratsii/154545/2/0", "text": "“В следващите месеци ни предстоят много решения за бъдещето на Европа - Брекзит, бюджета за следващия програмен период- приоритетите и тяхното финансиране. Тревожи ни фактът, че говорим за разширяване, говорим за сближаване, но в проекта за бюджет се намаляват средствата точно за кохезионната политика с 5%. Това за нас е неприемливо. По този начин вместо да се сближава стандартът на живот в различните държави, ще се увеличат различията”.   Това заяви лидерът на БСП Корнелия Нинова на срещата на левите лидери и министър-председатели от ЕС и Западните Балкани. “Нашият социален стълб, който като политически семейство наложихме, не получава сериозно финансово отражение в бюджетната рамка за следващия период”, допълни тя. Нинова посочи като положителен пример повечето средства за програма Еразъм, но подчерта, че това не е достатъчно. “Няма политики, заложени за преодоляване на бедността и неравенствата, които са големите проблеми на народите ни. Много от европейските държави вече изразиха несъгласие и с орязването на парите за селскостопанската политика.   “За съжаление, българското правителство приема всичко безрезервно за едно потупване по рамото, но аз ви призовавам- ние да се обединим, като партии от едно политическо семейство, като наши премиери и като един да защитим принципите на ЕС за равнопоставеност, за справедливост, за солидарност. Най-вече ми се иска думите на всички политици- че се грижим за хората, да не бъдат голи декларации, а да се напълнят със съдържание”, каза още Нинова.", "date": "2018.05.17", "title": "Нинова: Думите на политиците, че се грижим за хората, не бива да са голи декларации"}
{"url": "http://epicenter.bg/article/Ninova--Tuk-sam-da-zashtitya-balgarskiya-interes-i-evropeyskiya-printsip-za-svobodno-dvizhenie/154546/2/0", "text": "“Търся вашата подкрепя по тема, която е изключително актуална за нас в момента. Вие сами ще видите протестите на българските превозвачи и напрежението по отношение на “Пакет за мобилност”. Педложението на г-н Макрон e дискриминационно”. Това заяви лидерът на БСП Корнелия Нинова на срещата на левите лидери и министър-председатели от ЕС и Западните Балкани. Сред присъстващите бяха премиерите на Гърция - Алексис Ципрас; Малта - Джоузеф Мускат; на Република Македония - Зоран Заев, Португалия - Антонио Коща. Според Нинова въпросното предложение на практика задълбочава различията между европейските държави и посяга на основен принцип на Европа- за свободното движение на стоки и хора. “Търся вашата подкрепа да намерим разумния вариант и  решението, в този му вид, да не бъде приемано. За България това означава хиляди български семейства да пострадат, стотици фирми да фалират\", каза още лидерът на БСП. “Големите защитават своите интереси, но аз съм тук да защитя българския национален интерес”, заяви Нинова.   Тя коментира и казаното от председателя на групата на ЕНП в Европарламента Манфред Вебер, че ЕНП, с нейните депутати, ще подкрепят България и няма да гласуват това решение. “Недоумявам как политик от такъв ранг може да заблуждава така. Вчера негови депутати подкрепиха пакета за мобилност в комисията по транспорт в Европейския парламент. Съмнявам се, че г-жа Меркел ще оттегли подкрепата си за решението. Нека, като политическо семейство, да се обединим и помогнем не само на по-малките държави, а да отстояваме принципите - за свободно движение на стоки и хора в Европа, принципа за Европа - общ дом, а не на няколко скорости”, призова Нинова.  ", "date": "2018.05.17", "title": "Нинова: Тук съм да защитя българския интерес и европейския принцип за свободно движение"}
{"url": "http://epicenter.bg/article/Medvedev-posreshta-prezidenta-Radev-na-21-may-v-Moskva/154576/2/0", "text": "Руският премиер Дмитрий Медведев ще приеме българския президент Румен Радев на 21 май в Москва, съобщиха пред Епицентър.бг депутати, които са включени в българската делегация.   В Москва като членове на официалната делегация  ще бъдат председателят на парламентарната група за приятелство с Русия Красимир Велчев и заместникът му Петър Кънев.  С президента Радев ще пътуват представители на изпълнителната власт и на българския бизнес.   В края на първия ден от работната визита, българският държавен глава ще гледа в Болшой театър операта \"Зигфрид\" на Вагнер в изпълнение солисти, хора и балета на Софийската опера. Режисьор-постановчик е Пламен Карталов.   На следващия ден Румен Радев лети за Сочи, където ще се срещне с държавния глава на Русия Владимир Путин. След разговорите е предвидена съвместна пресконференция на двамата президенти. От елитния руски курорт българската делегация се връща в София.   Румен Радев е сред първите, който ще има среща с Путин, след четвъртото му встъпване в длъжност. На 18 май  ( петък )  в Сочи Путин ще приеме и германския канцлер Ангела Меркел. От програмата на руския президент става ясно, че в този период срещите му са предимно в черноморския град.", "date": "2018.05.17", "title": "Медведев посреща Радев в Москва, Путин - в Сочи"}
{"url": "http://epicenter.bg/article/Liderite-na-ES-skeptichni-za-razshiryavaneto--pozdravyavat-Borisov-za-fokusa-varhu-Zapadnite-Balkani-/154578/2/0", "text": "\"Трябва да работим за стабилността на Западните Балкани”, смята председателят на Европейския парламент  \"Има много страни, които са кандидати, за да влязат в ЕС – Черна гора, Сърбия и други. При тях обаче съществуват проблеми, свързани с тероризма и миграцията. Моето предложение би било един пакет, който да седят финанси за изграждането на инфраструктура, за железопътни линии, за дигиталната инфраструктура, които напълно ще подкрепят предложението на комисар Габриел за дигитализацията\", заяви Таяни.  „  и това ще доведе до много проблеми”. Това каза австрийският канцлер   преди началото на срещата на върха ЕС – Западни Балкани в София.  Курц бе категоричен, че страната му подкрепя идеята за разширяване на Европейския съюз.„Кандидатките за членство са част от Европа не само географски, но и емоционално”, заяви канцлерът. Той определи срещата в София като „добро решение”. Курц коментира и отношенията между САЩ и Европа. „Те са доста конфликтни. Политиката на Вашингтон застрашава икономическите отношения, а Европа не може да позволи това. Ние нямаме нужда от нови търговски бариери”, коментира канцлерът.  „Доброто на Западните Балкани гарантира мир и сигурност за всички нас. Бойко Борисов е инвестирал много работа в тази тема”. Това каза германският канцлер Ангела Меркел минути преди началото на срещата на върха в София.     Това заяви френският президент Еманюел  ри пристигането си на срещата. \"Подкрепям движението на Балканите към Европа и тяхното присъединяване като бъдещи членове на ЕС. Но смятам, че трябва с голяма предпазливост и твърдост да се отнасяме към процеса на разширяването. Трябва да помагаме на страните, които се реформират и вървят към Европа. Това е наш стратегически избор“, каза стопанинът на Елисейския дворец.  Министър-председателят Тереза  на Великобритания. На среща днес двамата обсъдиха подкрепата на европейските държави за свързаността в региона, сътрудничеството в областта на сигурността и противодействието на тероризма.  Великобритания разбира важността на Западните Балкани и приветства извеждането на въпроса за свързаността във фокуса на усилията на европейските държави, каза Тереза Мей.   върху обвързаността между развитието на региона и стабилността в Европа.", "date": "2018.05.17", "title": "Лидерите на ЕС скептични за разширяването, поздравяват Борисов за фокуса върху Западните Балкани  "}
{"url": "http://epicenter.bg/article/Zapochna-preskonferentsiyata-na-liderite-na-ES-v-Sofiya--na-zhivo-/154606/2/0", "text": "Започна пресконференцията в НДК, на която ще се подпишат споразумения в рамките на Срещата на върха ЕС-Западни Балкани.   В нея ще участват премиера Бойко Борисов, председателя на Европейския съвет Доналд Туск и председателя на Европейската комисия Жан-Клод Юнкер.   След Срещата на върха ЕС - Западни Балкани ръководителите от ЕС постигнаха съгласие за Декларацията от София, към която се присъединиха партньорите от Западните Балкани.   България и Сърбия подписаха договор за газовата връзка между двете страни.   Документът бе подписан от енергийния министър Теменужка Петкова и сръбския ѝ колега Александър Антич.    Бе подписан и меморандум за разбирателство между Сърбия и Европейската инвестиционна банка. ", "date": "2018.05.17", "title": "Започна пресконференцията на лидерите на ЕС в София (на живо)"}
{"url": "http://epicenter.bg/article/Preskonferentsiya-na-Borisov--Yunker-i-Tusk/154607/2/0", "text": "Интеграцията на Западните Балкани е върховен приоритет за Европейския съюз. Западните Балкани са интегрална част от Европа. Те са част от нашата общност. Няма план Б.   Това заяви на пресконференцията след историческата среща ЕС - Западни Балкани председателят на Европейския съвет Доналд Туск. Като своеобразен домакин на срещата той взе думата пръв на пресконференцията.   Благодаря за чудесното българско гостоприемство, каза в началото на словото си Туск. Впечатлен съм от ефикасността и прецизността ви, добави той.   ЕС ще поддържа сделката с Иран, докато Техеран се съобразява с нея, добави Туск. И отбеляза, че и по въпросите, свързани с търговията със САЩ е постигнат единен подход. Не е проблем, когато Иран се държи непредсказуемо, проблем е когато най-добрият ти приятел е непредсказуем, каза по адрес на САЩ председателят на Европейския съвет. „Иран ни е нужен като партньор. В наш общ интерес е да имаме реален контрол върху този процес. Проблемът е, ако най-добрият ти приятел е непредсказуем. Това не е шега, защото това е същността на проблема ни с нашите приятели отвъд океана. Мога да се съглася с президента Тръмп, че непредсказуемостта може да бъде много важен инструмент. Непредсказуемостта е последното нещо, от което имаме нужда. Нямаме никакви илюзии и високи очаквания от Иран, но имаме най-високи очаквания към Вашингтон“, бяха точните думи на Доналд Туск.   „Имаме нужда от по-малко капризи и по-последователен подход от последните 3 - 4 месеца. Говорим за всеки аспект от геополитиката. Надявам се, че нашето единство във всеки аспект е основното ни оръдие не само срещу опонентите, но и с приятелите и показахме и вчера, и днес, че сме в състояние да имаме едно ново качество на единство във все още 28-те членки на ЕС. По такъв сложен въпрос като този с Иран, следва да вярваме, че все още можем да говорим за общата ни програма. Това е не само американска, но и европейска обсесия\", продължи Туск.   \"Европа е достатъчно голяма и силна, за да осинови и приеме проекта на разширяване със Западните Балкани с всичките проблеми и последствия\", каза в отговор на журналистически въпрос Доналд Туск. „Исторически, географски, като манталитет, като култура, този регион е част от Европа. В това отношение трябва да има съответно и политически последствия\", продължи той. Но отбеляза: \"Ние днес не се правихме, че всичко е ясно и просто. Има скептицизъм в Европа, когато става въпрос за разширяване по различни причини. Но разширяването е политически феномен. Нямам съмнение, че ще бъдем свидетели и в бъдеще на определени проблеми, спорове, но процесът, тенденцията е абсолютно ясна. Всички 28 колеги, ръководители и вчера и днес бяха наясно, че говорим за европейската перспектива на региона. Нашето намерение не е да разваляме този процес, като предлагаме нещо нереалистично, като бърза писта или нещо такова.\"   Според Туск обаче трябва да се оцени целият проблем в правилните му пропорции. Бившият премиер на Полша и председател на Европейския съвет на практика възрази на премиера Бойко Борисов. Борисов отбеляза, че като територия шестте страни от Западните Балкани са колкото Словакия, а като население - по-малко от Румъния. \"Когато се стигне до проблемите на глава от населението обаче, може да се окаже, че по този показател Западните балкани са повече от Франция и Германия взети заедно\", добави Туск. „Затова трябва да бъдем последователни и да внимаваме в своите обещания. Днес за всички е ясно, че това беше една следваща, много сериозна и важна стъпка в европейския път на целия регион“, каза в заключение председателят на Европейския съвет.       ", "date": "2018.05.17", "title": "Доналд Туск: Няма план Б за Западните Балкани! Те са приоритет!"}
{"url": "http://epicenter.bg/article/Postaviha-uspeshno-tri-stenta-na-bashtata-na-Megan/154562/10/100", "text": "\r\n Сърдечната операция на Томас Маркъл, бащата на Меган Маркъл, премина успешно, съобщи сайта за знаменитости TMZ.com, цитиран от Дир.бг \r\n   \r\n Операцията стана причина 73-годишният Томас Маркъл да не може да присъства на сватбата на дъщеря си и принц Хари в събота. Сайтът уточнява, че лекарите са имплантирали три стента в кръвоносните съдове на бащата на Меган Маркъл. \r\n   \r\n  - увери Томас Маркъл. -  \r\n   \r\n По-рано бе оповестено, че той няма да може да заведе дъщеря си пред олтара на сватбената церемония в събота. \r\n \r\n \r\n \r\n", "date": "2018.05.17", "title": "Поставиха успешно три стента на бащата на Меган"}
{"url": "http://epicenter.bg/article/Semeystvoto-na-Megan-Markal---istinska-drama-kato-ot-sapunena-opera/154567/10/99", "text": "Сватбата на принц Хари и Меган Маркъл постави в светлината на прожекторите семейна драма, сякаш извадена от сапунена опера.   Полубрат и сестра, които нямат нищо хубаво за казване по адрес на бъдещата булка, прекрасна майка и татко със здравословни проблеми - драматизъм, достоен за сценарий за телевизионен сериал от поне стотина епизода. А развръзката се очаква на 19 май…   Tой е принц, тя – актриса. Любовта им не е типична за британския кралски двор, но е одобрена от кралицата. Следват годеж, интервюта, снимки, развълнувани почитатели… Всичко изглежда перфектно, докато в картинката не се появяват роднините на бъдещата булка.   \r\n \r\n Още преди годежа Саманта Грант заяви, че Меган е \"социална катерачка\", израснала с телевизионни репортажи за принцовете Уилям и Хари. „Просто искам да предупреди кралското семейство с каква жена си има работа“, допълни тя.   Последваха още изказвания, че Меган Маркъл е ужасен човек, оставил семейството си за пари и слава.     \r\n \r\n   \"Объркан съм защо не виждате истинската Меган като останалия свят. Нейният опит да се вживява в ролята на принцеса като холивудска актриса под средното ниво остарява. Що за човек използва баща си, докато той банкрутира, а след това го забравя в Мексико, разорен заради преобладаващо нейни дългове\", пише в писмото Томас Маркъл-младши.   След тежките думи полубратът на Меган написа второ писмо, в което се извинява и изразява надежда \"в последния момент\" да получи покана за сватбата ѝ с принц Хари на 19 май. \"Вярно е, че с теб през годините се отдалечихме от останалите членове на фамилията. Ние обаче все още сме семейство. С всички тези спомени да те гледаме как порастваш е болезнено, че ни забравяш. Това, че не ме покани на сватбата, накърни чувствата ми\", пише Томас Маркъл-младши, обръщайки се към своята полусестра с галеното име \"Мег\".   \r\n \r\n   В началото на май таткото на Меган получи важна роля в сватбената церемония – той трябваше да отведе дъщеря си до олтара.   Впоследствие обаче се разрази скандал с папаршки снимки, на които той се съгласил срещу 100 000 долара. Заради създалата се ситуация Томас Маркъл реши да се откаже от участието си в церемонията, като посочи, че не иска повече да „излага и притеснява“ дъщеря си.   По-късно татко Маркъл отново промени мнението си, заявявайки, че ако лекарите му позволят, той ще отведе Меган до олтара. Сърдечната операция обаче прави пътуването му до Лондон невъзможно.   Майката на Меган е на 61 години. Тя е йога преподавател и социален работник. Меган Маркъл я описва като „невероятен човек и най-добра приятелка“. Дориа Рагланд срещнала бащата на Меган, докато била гримьорка в телевизията. Участвала е в Лосанджелиския маратон през 2017 година.   От двореца Кенсингтън не коментират темата за семейството на бъдещата булка. \"Това е много личен момент за г-ца Маркъл в дните преди сватбата”, съобщиха от двореца. „Тя и принц Хари отново молят за разбиране и уважение към г-н Маркъл в тази трудна ситуация\".   Източник: Дарик", "date": "2018.05.17", "title": "Семейството на Меган Маркъл – истинска драма като от сапунена опера"}
{"url": "http://epicenter.bg/article/Senzatsionno--Megan-Markal-e-rodnina-na-Dzhak-Izkormvacha--ubil-nad-200-dushi-vav--quot-Fabrika-za-ubiystva-quot-/154582/10/100", "text": "Шокиращо разкритие беше направено за актрисата Меган Маркъл дни преди сватбата ѝ с британския принц Хари.   Американски адвокат обяви сензационно, че бъдещата принцеса е роднина на легендарния Джак Изкормвача, съобщават Channel 4 и „Дейли Стар“.     Джеф Мъджес, който е осми братовчед на Меган, заяви, че неговият пра-прадядо е Херман Уебстър Мъджес – останал в историята като първия американски сериен убиец под името Ейч Ейч Холмс (H. H. Holmes). За него се знае, че е извършил стотици престъпления в своята „Фабрика за убийства“ – хотел, който построил в Чикаго специално, за да може да убива посетителите в него. Смята се, че убил над 200 души.     Зловещият сериен килър е обесен в затвор във Филаделфия на 7 май 1896 година, след като е бил признат за виновен за 4 убийства и 6 опита за убийство. Самият Холмс е признал, че е умъртвил 27 души.     Много хора смятат, че Холмс е истинският Джак Изкормвача – митичния зловещ сериен убиец на проститутки в Лондон, чиято самоличност така и не е разкрита. Основание за това им дава фактът, че Холмс е бил в Лондон по времето, когато са извършени 11-те кървавите убийства в Източен Лондон – през 1888 година.     „Направихме проучване с ФБР, ЦРУ и Скотланд Ярд, свързано с анализа на ръкописи. Оказва се, че той е бил Джак Изкормвача. Това означава, че Меган е роднина на Джак Изкормвача“, заяви Джеф Мъджес.     „Не знам дали кралицата знае. Не се гордея със своя предшественик. Меган също няма да се гордее“, добавя адвокатът.     Шокиращото разкритие той направи в документален филм със заглавие „Запознайте се със семейство Маркъл“. Източник: Блиц", "date": "2018.05.17", "title": "Сензационно: Меган Маркъл е роднина на Джак Изкормвача, убил над 200 души във \"Фабрика за убийства\""}
{"url": "http://epicenter.bg/article/Sestra-na-Megan-Markal-pretarpyala-katastrofa--byagayki-ot-paparatsi/154588/10/100", "text": "Сестрата на годеницата на британския принц Хари Меган Маркъл е оцеляла при катастрофа във Флорида, написа в. \"Ню Йорк дейли бийст\".   Инцидентът станал преди няколко дни на път в югоизточния щат. \"Аз се ударих в кола, докато се опитвах да се спася от папараци. Те ме преследваха и искаха да ме снимат\", разказа 53-годишната Саманта Грант.   Това напомня на съдбата на Лейди Даяна. Бившата съпруга на британския престолонаследник принц Чарлс загина на 31 август 1997 г. в Париж в опит да се отърве от фотографи, преследващи нея и нейния любовник - арабския милиардер Доди ал Файед, припомня жълтото издание. Таблоидът цитира изказване на роднината на американската актриса.   Династията на Обединеното кралство ме остави сама да се грижа за нашия баща - Томас Маркъл, заяви жената, която страда от детски паралич и е прикована към инвалидна количка. Медията посочва още, че Грант и Маркъл са родени от различни майки.   \"Ню Йорк дейли бийст\" допълва, че според една от версиите катастрофата във френската столица е била организирана от тайните служби в Лондон.   \"Има вероятност пътнотранспортното произшествие във Флорида да не е случайност\", предполага вестникът.    Източник: Новини.бг", "date": "2018.05.17", "title": "Сестрата на Меган Маркъл претърпяла катастрофа, бягайки от папараци"}
{"url": "http://epicenter.bg/article/Megan/154590/10/99", "text": "След няколко дни слухове и спекулации относно  , канцеларията на двореца Кенсингтън публикува официално изявление от името на бъдещата булка. \"За съжаление баща ми няма да присъства на нашата сватба\", пише в официалното изявление. \"Винаги ме е било грижа за него и се надявам, че той ще има възможността да се съсредоточи върху здравето си\". \"Благодаря на всички за щедрата подкрепа, която получихме! С   нямаме търпение да споделим с вас нашия специален ден\". \r\n \r\n По-рано днес сайтът за знаменитости TMZ съобщи, че  , бащата на бъдещата съпруга на принц Хари, е претърпял сърдечна операция, което прави невъзможно присъствието му на сватбената церемония на 19 май.   Лекарите са имплантирали три стента в кръвоносните съдове на пациента, уточнява TMZ. \r\n \r\n \"Чувствам се добре, но възстановяването ще отнеме много време. Забранено ми е да се вълнувам\", обясни  .   В началото на май  – той трябваше да отведе дъщеря си до олтара. Впоследствие обаче се разрази скандал с папаршки снимки, на които  се съгласил срещу 100 000 долара. Заради създалата се ситуация той реши да се откаже от участието си в церемонията, като посочи , че не иска повече да „излага и притеснява“ дъщеря си. \r\n \r\n По-късно    отново промени мнението си, заявявайки, че  ако лекарите му позволят, той ще отведе Меган до олтара. TMZ спекулира, че при така създалите се обстоятелства ключовата роля да заведе булката до олтара може да бъде поета от  - майката на Меган.   Има предположения, че  или  , който е кум на сватбата, също могат да поемат ролята. Това може да стори и приятел на  и  .   Източник: Дарик", "date": "2018.05.17", "title": "Меган Маркъл: Баща ми няма да присъства на сватбата! "}
{"url": "http://epicenter.bg/article/Modnite-gafove-na-Megan-Markal-kato-godenitsa-na-prints-Hari--mrasni-obuvki-i-skachkani-drehi/154609/10/84", "text": "Американската актриса Меган Маркъл все още не е пълноправен член на кралското семейство, но това не й пречи да придружава бъдещия си съпруг на официални мероприятия. Всички модни списания следят зорко всяка поява на бъдещата булка и я подлагат на безпощадна критика, когато допусне грешка.    Въпреки че Меган е истинска модна икона и много внимателно подбира гардероба си, понякога се случва да допусне и някой гаф. Обикновените грешки не са толкова страшни, но когато става въпрос за нарушаване на кралския дрескод...   Първия си моден гаф госпожица Маркъл допусна още при обявяването на годежа си. Актрисата застана пред фотографите с бяло палто на  The Line и стари бежови обувки на ток на Aquazzura.   Папараците запечатаха обувките й отблизо и те се оказаха мръсни, а подметката - изтрита. Хейтърите не пропуснаха да напомнят на бъдещата булка, че членовете на кралското семейство не трябва да си позволяват подобна небрежност.    Втория си гаф американската актриса допусна в Нотингам. На официално събитие бъдещата половинка на принц Хари се появи с пола със средна дължина на английската марка Joseph.   Тя обаче й изигра лоша шега, защото се оказа малко поизмачкана и добре очертаваше долното й бельо. Меган разполагаше и с палто, но и то не успя да я спаси от конфузната ситуация.    Забавната случка се разигра в Единбург, където Меган Маркъл се появи в карирано палто на Burberry. Работата е там, че цветът му се сля с наметката на понито, до което застана. Този факт обаче само развесели актрисата.   Проблем имаше и със \"забранените\" от кралския протокол панталони. Те се оказаха прекалено дълги и успяха добре да се изцапат в лошото време. Ех, Меган, казваха ти да не обуваш панталони...    По време на посещението си в Северна Ирландия Меган обу обувки, в които краката й сякаш плуваха. Известно е, че актрисата има подутини в областта на палците и затова си купува по-свободни обувки.    Почитателите на бъдещата булка следят всеки един детайл от образа й. И веждите не са изключение. На церемонията Endeavour Fund Awards тя се издокара с елегантен костюм на Alexander McQueen, но всички погледи бяха привлечени към веждите й, които на места се оказа, че липсват.    Някой може да каже, че всички тези глупости са дреболии. Но всички сме наясно какво голямо внимание се обръща на любимата на кралския внук. До сватбата остават броени дни и целият свят е в очакване как ще изглежда американската актриса в най-важния ден от живота си.   Източник: jenata.blitz.bg  ", "date": "2018.05.17", "title": "Модните гафове на Меган Маркъл като годеница на принц Хари: мръсни обувки и скачкани дрехи"}
{"url": "http://epicenter.bg/article/Zhena-pomisli-Antani-Hopkins-za-kloshar/154617/10/100", "text": "\r\n Жена помисли британския актьор Антъни Хопкинс за клошар по време на снимки в английския град Стивънидж, съобщи Лента, цитиранa от Dir.bg \r\n   \r\n Хопкинс играе крал Лир в нова екранизация по едноименната пиеса на Уилям Шекспир. Във филмовата версия за Би Би Си, той се оказва на улицата с раздърпани дрехи и вехтошарска количка. \r\n   \r\n Режисьорът на филма - Ричард Еър, разказа, че актьорът до такава степен се вживял в ролята, че една жена го взела за клошар. \r\n   \r\n  - спомни си Еър. \r\n   \r\n В \"Крал Лир\" участват още Ема Томсън, Емили Уотсън и Андрю Скот. \r\n Американският актьор Джон Траволта също се измени до неузнаваемост заради ролята си във филма \"Лос\" на фронтмена на \"Лимп Бизкит\" Фред Дърст. \r\n   \r\n А Чарлийз Терон трябваше да напълнее с над 20 килограма заради ролята на измъчена майка на три деца във филма на Джейсън Райтман - \"Тъли\" (Тully). \r\n   \r\n \r\n", "date": "2018.05.17", "title": "Жена помисли Антъни Хопкинс за клошар"}
{"url": "http://epicenter.bg/article/Vosachnite-figuri-na-prints-Hari-i-Megan-Markal-se-poyaviha-v-Uindzor-/154620/10/100", "text": "Лондонският  представи  на градския  , където в събота, съобщи Ройтерс.   Минувачите веднага започнаха да спират и да са снимат с восъчните фигури. \r\n \r\n Музеят на мадам Тюсо  . Тя е  , каквато носеше, когато беше обявен годежът й с принц Хари.   Уиндзорският мост над река Темза свърза града с Итън.   Източник: Дарик", "date": "2018.05.17", "title": "Восъчните фигури на принц Хари и Меган Маркъл се появиха в Уиндзор "}
{"url": "http://epicenter.bg/article/Voennite-repetirat-za-svatbata-na-prints-Hari-i-Megan-Markal--no-bez-mladozhenetsa-i-bulkata/154622/10/0", "text": "Отговорниците за сватбата на  и  организираха репетиция в Уиндзор, но без младоженеца и булката.   В репетицията участва голям военен контингент заради военното образование и изяви на  .   Много хора се струпаха, за да гледат  \r\n \r\n", "date": "2018.05.17", "title": "Военните репетират за сватбата на принц Хари и Меган Маркъл, но без младоженеца и булката"}
{"url": "http://epicenter.bg/article/Melaniya-sled-operatsiyata--Chuvstvam-se-prekrasno--nyamam-tarpenie-da-se-varna-u-doma/154550/7/0", "text": "Първата дама на САЩ   след операцията на бъбреците и очаква завръщането си у дома с нетърпение. \"Искрено съм признателна на Националния военно-медицински център \"Уолтър Рид\" и на всички за  ! Чувствам се прекрасно и   скорошното си завръщане у дома\", написа съпругата на американския президент в сряда в \"Туитър\". Първата дама на САЩ Мелания Тръмп бе подложена на медицинска процедура, наречена  . Процедурата мина успешно и без усложнения Емболизацията e , при която се извършва избирателно запушване на кръвоносни съдове, като така се прекратява кръвотока до съответната област, която се кръвоснабдява от съда. Методът се прилага за  , както и за прекратяване на вътрешни кръвоизливи.   Източник: дарик", "date": "2018.05.17", "title": "Мелания след операцията: Чувствам се прекрасно, нямам търпение да се върна у дома"}
{"url": "http://epicenter.bg/article/Pobeditelkata-na-Evroviziya-tantsuva--pileshkiya--si-tants-s-premiera-na-Izrael/154554/7/0", "text": "Израелският премиер , която завоюва победата на Евровизия. След като я поздрави за успеха, министър-председателят и ексцентричната изпълнителка  На срещата присъства и съпругата на Нетаняху – Сара. Нета им подари  .   Освен победата, изпълнителката на „Toy” завоюва правото на  на следващата Евровизия, пише Дарик. ", "date": "2018.05.17", "title": "Победителката на Евровизия танцува „пилешкия“ си танц с премиера на Израел (Видео)"}
{"url": "http://epicenter.bg/article/Tramp-natiska-Germaniya-da-ottegli-podkrepata-si-za--Severen-potok---2--/154577/7/0", "text": "Президентът на САЩ Доналд Тръмп е поискал Германия да се откаже от подкрепата си за строителството на газопровода „Северен поток – 2“ като условие за невъвеждането на мита за алуминий и стомана, произведени в ЕС, съобщава Dow Jones, като се позовава на анонимни източници.  Според изданието при срещата си с Меркел през април Тръмп казал на канцлерката, че Германия трябва да оттегли подкрепата си за газопровода, а в замяна САЩ ще започнат преговори за ново търговско споразумение с ЕС.  За петък е предвидена среща на Меркел с руския президент Владимир Путин, на която ще бъде обсъждано строителството на „Северен поток – 2“.  Тръмп отложи налагането на мита за европейските алуминий и стомана и обяви, че решение ще бъде взето на 1 юни.   ", "date": "2018.05.17", "title": "Тръмп натиска Германия да оттегли подкрепата си за „Северен поток – 2“ "}
{"url": "http://epicenter.bg/article/SASht-poharchili-2-8-triliona-dolara-za-borba-s-terorizma/154584/7/0", "text": "САЩ са изразходвали около 2,8 трлн. за борбата срещу тероризма в годините след терористичните атентати от 11-ти септември 2001-а година, предава БНР като се позовава на проучване, публикувано в сряда и цитирано от вестник \"Уолстрийт джърнъл\". В доклад на базирания във Вашингтон мозъчен тръст Център \"Симсън\" се посочва, че тази сума включва разходите за войните в Афганистан, Ирак и Сирия, в допълнение към усилията, полагани за вътрешната сигурност на САЩ и американските програми зад граница. Разходите за борба с тероризма са достигнали своя връх от цели 260 млрд. долара през 2008-а г., което представлява повече от една пета от бюджета на правителството (бюджетните разходи, които се правят по усмотрение на властите в Белия дом), добавя Националното радио. В анализа на център \"Симсън\" също така се отбелязва, че в САЩ липсва система за осчетоводяване на разходите за борба с тероризма и че различни \"вратички\" позволяват все повече милиарди долари да бъдат изразходвани за стоки, които не трябва да отговарят на условията за спешно финансиране. \"Изследователската група \"Симсън\" откри редица слабости в дефинициите, проследяването и последователността, които ограничават точността и допринасят за липсата на прозрачност по отношение на текущите данни. Тези слабости затрудняват оценката дали разходите за борба с тероризма са ефективни\", се казва в доклада, разказва още БНР.", "date": "2018.05.17", "title": "САЩ похарчили 2,8 трилиона долара за борба с тероризма"}
{"url": "http://epicenter.bg/article/Novi-masovi-aresti-v-turskite-VVS---na-mushkata-sa-general--petima-polkovnitsi-i-obshto-101-voenni/154587/7/0", "text": "В рамките на разследването на т.нар. „Терористична организация на гюленистите/Паралелна държавна структура (ФЕТО/ПДС)”, Главната републиканска прокуратура е издала заповеди за задържане на общо 101 военнослужещи от Командването на ВВС, предаде информационната агенция Догу хабер ажансъ (ДХА), цитирана от Агенция \"Фокус\".  Срещу 78 от тях са водят нови разследвания, а останалите 23-ма вече са били задържани от прокуратурата след опита за преврат от 15 юли 2016-та. Сред тях са бригаден генерал Емин Айък – бивш командир на 7-ма авиобаза, петима полковници, двама подполковници, четирима майори, 25 капитани, 54 старши лейтенанти и 10 други с по-ниски военни звания.  Операциите по задържането им се провеждат от Отдела за борба с организираната престъпност в Анкара на територията на столицата и в други 21 турски провинции. Досега броят на задържаните само в Анкара е 33 военнослужещи, посочва още ДХА.  ", "date": "2018.05.17", "title": "Нови масови арести в турските ВВС – на мушката са генерал, петима полковници и общо 101 военни"}
{"url": "http://epicenter.bg/article/Unikalni-kadri--Atomnata-podvodnitsa--quot-Yuriy-Dolgorukiy-quot--na-pohod-prez-polyarniya-led--VIDEO--/154595/7/0", "text": "Атомната подводница на руския боен флот \"Юрий Долгорукий\" извърши преход през арктическия лед, предаде тв \"Звезда\". В операцията по съпровождането ѝ през северния маршрут участваха ледоразбивачите на Северния флот \"Иля Муромец\" и \"Руслан\".  Това бе първа подобна операция за най-новия ледоразбивач на РФ \"Иля Муромец\", пояснява медията. Завършвайки изпитанията си в района на пролива \"Карски врати\" между Баренцево и Карско море, ледоразбивачът извърши преход в Бяло море и пое съпровождането на тежкия ракетен подводен крайцер, \"Юрий Долгорукий\".  Дебелината на леда в Бяло море е около 40 сантиметра, поясняват от телевизията.  Досие  К-535 \"Юрий Долгорукий\" е атомна подводница със стратегическо предназначение от 4-то поколение. Автономността на плаването ѝ е 90 денонощия, екипажът се състои от 107 души. Въоръжението включва 16 твърдотопливни балистични ракети \"Булава\".  Корабът от проект 21180 \"Илья Муромец\" е помощен дизел-електрически ледоразбивач от ново поколение, който се отличава с мощен енергетичен комплекс и съвременна гребна установка руско производство.  Неговото предназначение е преди всичко за патрулиране на териториите на Арктическата зона, съпровождане и буксир на кораби, снабдяване на брегови и островни бази и летища. Той е и първият от 43 г. насам ледоразбивач, създаден изключително за нуждите на военноморския флот на Русия.    ", "date": "2018.05.17", "title": "Уникални кадри! Атомната подводница \"Юрий Долгорукий\" на поход през полярния лед (ВИДЕО) "}
{"url": "http://epicenter.bg/article/Tereza-Mey--Velikobritaniya-shte-napusne-mitnicheskiya-sayuz/154600/7/0", "text": "Източник от канцеларията на британския министър-председател Тереза Мей опроверга медийната информация, че Великобритания ще каже на Европейския съюз, че е готова да остане в неговия митнически съюз след 2021 г., предаде агенция „Ройтерс“.   Британският вестник \"Телеграф\" съобщи по-рано, че Великобритания може да остане обвързана с митническия съюз на ЕС, ако необходимата технология за управление на границите не е готова навреме за 2021 г., когато трябва да приключи евентуалният преходен период след Брекзит.   Мей каза в кулоарите на среща на върха на ЕС в София, че Великобритания ще напусне митническия съюз на общността след Брекзит. Попитана за информацията, че Великобритания ще поиска да остане в митническия съюз на ЕС след края на преходен период след Брекзит през 2020 г., Мей отрече да \"отстъпва\" от плановете за напускане.   \"Не, Великобритания ще напусне митническия съюз, когато напуснем ЕС. Разбира се, ще преговаряме за бъдещи митнически споразумения с ЕС и аз съм определила три цели\", заяви тя пред репортери. По думите й тези цели са Великобритания да има собствена търговска политика с останалия свят, да има безпрепятствена търговия с ЕС и да няма \"твърда граница\" с членуващата в ЕС Ирландия.", "date": "2018.05.17", "title": "Тереза Мей: Великобритания ще напусне митническия съюз"}
{"url": "http://epicenter.bg/article/Trevoga-v-kiberprostranstvoto--Virusat--Stalin--atakuva-kompyutri-po-tsyal-svyat-/154602/7/0", "text": "За появата на компютърния вирус „Сталин” сигнализира група специалисти по сигурността. Той все още е в тестови период и е засегнал незначителен брой компютри по света. Възможно е обаче да се появят негови нови, по-агресивни версии, предава Дарикнюз.  За зловредния софтуер сигнализира група експерти по сигурността, наречена MalwareHunterTeam. Оттам съобщават, че първите атаки на вируса са засечени в последните няколко дни. Основният му отличителен белег е, че не цели каквато и да е печалба, а има изцяло унищожителен характер.  Вирусът, познат под имената StalinScreamer, StalinLocker или просто Stalin, блокира всички функции на операционната система. Екранът се заключва и на него се появява таймер и снимка на бившия генерален секретар на ЦК на Комунистическата партия на СССР – Йосиф Сталин. Всичко това под звуците на химна на Съветския съюз.  Потребителят има 10 минути, за да въведе цифров код. Правилната му стойност се изчислява като се извади актуалната дата от датата 30 декември 1922 г, когато е подписана декларацията за създаване на СССР.  Ако се въведе грешен код или 10-те минути изтекат, вирусът изтрива цялата информация от всички харддискове, свързани с компютъра, включително и себе си. Рестартирането на компютъра не помага, а напротив – само съкращава времето за реакция. В случай, че се въведе правилният код – вирусът се деактивира и самоизтрива.  От MalwareHunterTeam казват в интервю за британското издание SCMagazine, че вирусът идва „без да иска пари и без да оставя никакъв контакт със създателите му” и добавят, че „Сталин” не е вариант на нищо, познато до момента.  Експертът по сигурността Марк Джеймс казва за изданието, че вирусът цели единствено да унищожава информация и да привлича внимание.  „Средностатистическият краен потребител няма да има нито времето, нито склонността да открие и напише правилния код. Така че изтриването на всичката информация е почти напълно гарантирано. Единствената защита е да имате добър комплексен антивирусен софтуер, който да засече и изтрие вируса”, обясни той.  Начините да се заразите с вируса са чрез спам имейли, които обикновено съдържат прикачен файл. Вирусът може да се предаде и чрез заразени документи, инсталационни файлове или чрез добавки към браузъра. Повечето съвременни антивирусни програми обаче засичат „Сталин” и го обезвреждат. Съобщава се обаче, че вградената защита на Windows 10 – Windows Defender не успява да го засече.  До момента обсегът на вируса не е голям и засегнатите компютри в световен мащаб са малък брой. Предполага се обаче, че „Сталин” все още е в тестови период и са възможни бъдещи по-агресивни негови версии.  ", "date": "2018.05.17", "title": "Тревога в киберпространството! Вирусът „Сталин“ атакува компютри по цял свят "}
{"url": "http://epicenter.bg/article/Elektronna-tsigara-se-vzrivi-i-ubi-chovek--probi-mu-glavata/154604/7/0", "text": "Електронна цигара се взриви и уби човек. Инцидентът се разигра в САЩ, в Сейнт Питърсбърг, щата Флорида, още на 5 май, но сега става обществено достояние, съобщава \"Вашингтон поуст\".   Вследствие на взрива части от цигарата се разхвърчали и са се забили в главата му. Последвал пожар, след който тялото на мъжа – 38-годишният Талмадж Д’Елиа, е било с 80 процента изгаряния. Съдебномедицинската експертиза обаче показала, че той е починал още при експлозията на цигарата.   Това е и първият регистриран смъртен случай от електронна цигара в САЩ. Оказва се обаче, че това далеч не е първият подобен случай.    Между 2009 и 2016 г. в САЩ са регистрирани 195 инцидента на експлозия или пожар, предизвикани от електронни цигари. При инцидентите са пострадали 133-ма души, 38 от които сериозно.  ", "date": "2018.05.17", "title": "Електронна цигара се взриви и уби човек, проби му главата"}
{"url": "http://epicenter.bg/article/-quot-Islyamska-darzhava-quot--s-nova-zaplaha-za-svetovnoto-v-Rusiya/154619/7/0", "text": "Терористите от \"Ислямска държава\" отправиха нова заплаха към феновете на футбола преди Мондиал 2018, съобщи БТВ. Шампионатът ще се проведе в Русия.  ИДИЛ разпространи рекламен плакат с двете най-големи звезди на световното първенство - Лионел Меси и Кристиано Роналдо. На него те са с отрязани глави, а над тях пише: \"Земята ще бъде в кръв, победата ще е наша\".  Ислямска държава не за първи път се заканва по този начин.  ", "date": "2018.05.17", "title": "\"Ислямска държава\" с нова заплаха за световното в Русия"}
{"url": "http://epicenter.bg/article/SASht-gotovi-da-nalozhat-sanktsii-na--quot-Severen-potok-2-quot-/154621/7/0", "text": "Вашингтон разглежда възможността да наложи санкции срещу руския проект за газопровод \"Северен поток-2\". Причината е, че реализацията на проекта засилва зависимостта на Европа от руски природен газ и създава проблеми за енергийната сигурност на континента. Това съобщи \"Блумбърг\", като се позова на източник от Държавния департамент.  Според информацията, има съмнения, че Русия ще постави подслушвателни устройства по трасето и така ще има информация за движението на кораби и подводници в района на Балтийско море.  Санкциите ще бъдат в изпълнение на закона \"За противодейстиве на противниците на Америка\", приет от конгреса на САЩ през август миналата година.  Както е известно, Royal Dutch Shell Plc , звеното на BASF SE - Wintershall на, Uniper SE , OMV AG и Engie SA се съгласиха да предоставят финансиране за проекта na \"Газпром\".  САЩ не вярват, че Украйна ще получи гаранции за продължаване на руския износ на природен газ през нейна територия. Точно това каза и Ангела Меркел, според която, \"Северен поток-2\" не е възможен без гаранции от руска страна.  В Белия дом обаче мислят, че такива гаранции не са реални и лесно могат да бъдат отречени. Американските власти смятат, че Европа има достатъчно алтернативи за доставка на природен газ извън Русия - Каспийско море, Източното Средиземноморие, Алжир и втечнен газ от САЩ и Австралия.  ", "date": "2018.05.17", "title": "САЩ готови да наложат санкции на \"Северен поток-2\""}
{"url": "http://epicenter.bg/article/Tramp--FBR-me-sledeshe-po-zapoved-na-Obama/154623/7/0", "text": "Федералното бюро за разследване (ФБР) ме следеше, когато бях кандидат за Белия дом, заяви американският президент Доналд Тръмп, предаде Би Би Си.   Държавният глава на САЩ посочи, че в неговия щаб е имало поне една \"къртица\", която е шпионирала и е предавала информация на службата. Този човек е работил след като предшественикът на Тръмп – Барак Обама е издал изрична заповед сегашният американски президент да бъде следен.   \"Това е скандал, който може да се сравни само с Уотъргейт\", категоричен бе Тръмп в „Тиутър“. „Уотъргейт“ е хотел в столицата на САЩ Вашингтон. В стая, наета от тогава опозиционната Демократическа партия, бяха открити подслушвателни устройства. Скандалът стана повод републиканският президент Ричард Никсън да се оттегли от поста през 1974 г. - почти година и половина преди края на мандата му.", "date": "2018.05.17", "title": "Тръмп: ФБР ме следеше по заповед на Обама"}
{"url": "http://epicenter.bg/article/-Liga--i-Dvizhenie--5-zvezdi--sklyuchiha-printsipno-sporazumenie-za-koalitsiya/154628/7/0", "text": "Двете популистки партии в Италия постигнаха принципно споразумение по програмата за коалиционно правителство, информира \"Ройтерс\", цитирана от Нюз.бг.  Движение \"5 звезди\" и \"Лига\" предвиждат намаляване на данъците, засилване на социалните разходи и пенсионна реформа.  Според агенцията развитието в Италия представлява най-голямото предизвикателство пред ЕС от референдума за Брекзит преди две години.  Лидерите на двете италиански партии, които спечелиха най-много гласове след изборите на 4 март, обсъждат общ политически дневен ред за формиране на коалиция и прекратяване на 10-седмична безизходица.  След четиричасова среща с председателя на \"Лига\" Матео Салвини, лидерът на Движение \"5 звезди\" Луиджи ди Майо заяви, че двете партии трябва да съгласуват \"малки подробности\". Той добави, че програмата на новото правителство трябва да бъде финализирана до края на деня.  По-рано източник от \"5 звезди\" каза, че реално програмата е договорена. Той добави, че не се говори за възможно напускане на еврозоната или \"нещо, което може да предизвика тревога относно членството на Италия в еврозоната\".  Споразумението все още не е огласено публично и все още трябва да бъде одобрено от членовете на двете партии, както и от президента на Италия. Ди Майо съобщи, че партиите са постигнали напредък по въпроса за премиерския пост, но той не съобщи потенциалния кандидат.  Чернова на споразумението, разгледана от \"Ройтерс\" по-рано днес, разкрива план за увеличаване на разходите, което е в нарушение на правилата на ЕС за фискална дисциплина: намаляване на данъците, увеличаване на социалните разходи за бедните и отмяна на непопулярна пенсионна реформа. Политиките ще струват милиарди евро и вероятно ще обезпокоят инвеститорите в италиански дълг. Предвижда се нов \"универсален доход\" за бедните, който ще е в размер на 17 милиарда евро, а промяна в пенсионната реформа ще струва допълнителни 5 милиарда евро.  В плана е заложено налагане на плосък данък от 15% за бизнеса и две ставки от 15 и 20% върху доходите на физическите лица. Тази реформа е предлагана от \"Лига\". Според икономисти от тази данъчна промяна Италия ще изгуби 50 милиарда евро приходи.  ", "date": "2018.05.17", "title": "„Лига” и Движение „5 звезди” сключиха принципно споразумение за коалиция"}
{"url": "http://epicenter.bg/article/Doyche-vele--V-Germaniya-se-mnozhat-glasovete-za-sblizhavane-i-sdobryavane-s-Rusiya/154636/7/0", "text": "  Срещата между германската канцлерка Ангела Меркел и руския президент Владимир Путин в Сочи ще е    През последните дни в Москва бяха както новият германски външен министър Хайко Маас, така и министърът на икономиката Петер Алтмайер, за да обсъдят с руските си колеги централни въпроси на международната и европейската политика. Този интензивен дипломатически обмен фокусира вниманието на германската общественост над германско-руските отношения, особено след като соловите външнополитически акции на американския президент Тръмп поставиха на сериозно изпитание трансатлантическото приятелство на германците.  Но онези, които смятат, че едностранните отстъпки по отношение на икономическите санкции или някакви други гнили компромиси биха могли да доведат до разведряване на отношенията с Русия, се лъжат радикално. Не само защото подобна политика на въздържаност и компромиси ще се интерпретира от Москва като израз на слабост. По-важното е друго: на мнозина явно не е станало ясно, че Путин се нуждае от конфронтацията със Запада, за да бетонира своята власт, да отклонява вниманието на руското население от икономическата стагнация и социалните проблеми на Русия. Затова е крайно наивно да се вярва, че с Путин би могло да се постигне разбирателство относно Украйна. Или пък да се преговаря с него за новия европейски мирен ред, след като самият той подкопава устоите ѝ с агресивната си външна политика към Украйна, с продължаващите опити да влияе на западни избори и да блокира работата на чужди институции с помощта на кибератаки. Повече от съмнително е дали днешната Путинова Русия, а не Русия изобщо, е подходящ партньор за по-нататъшното разширяване на германско-руските отношения в сферата на енергетиката. Важно е да се гарантира, че планираният газопровод „Северен поток 2\", преминаващ през Балтийско море, няма да влиза в разрез с европейския интерес за икономическо и политическо стабилизиране на Украйна. Много правилно министърът на икономиката Алтмайер обмисля да иска от Москва гаранции, че Украйна няма да понесе загуби от такси за пренос на газ, след като „Северен Поток 2\" влезе в експлоатация. Но подобни детайли би трябвало да станат част от една по-обхватна и дългосрочна стратегия спрямо Русия. Германската политика за Русия като начало трябва да осъзнае, че в отношенията с Путин е нужно търпение, и че не е възможно да се постигне бързо разбирателство с Москва. Докато Кремъл продължава да следва досегашната си агресивна политика към Украйна, а Путин няма да се откаже от нея, защото тя е част от стратегията му за оставане на власт, санкциите срещу Русия не бива да бъдат отменяни. Дори само частичната им отмяна би представлявала напълно погрешен сигнал. Германската външна политика е длъжна да спазва принципите на подкопаната от Москва следвоенна уредба на Европа. Важно е освен това германската, а и европейската отбранителни способности значително да бъдат подсилени – както по отношение на традиционните заплахи, така и срещу новите опасности, свързани с воденето на хибридни войни. Не на последно място е нужно да се води прагматичен диалог с Москва по отделни международни въпроси – като например ядреното споразумение с Иран. Собствените външнополитически интереси на Германия налагат подобно нещо. Тази дипломатическа стратегия по отношение на Русия би трябвало обаче да бъде подплатена с още два важни елемента: От една страна западната политика никога повече не бива да реагира прибързано и истерично на провокации от Москва. От подобно нещо ползи извлича в крайна сметка единствено Кремъл, а доверието към Запада спада сериозно. След  атентата срещу двойния агент Сергей Скрипал британската министър-председателка Тереза Мей даде нагледен пример за това как не бива да се действа. Така само се подсилва инструментализирания от Кремъл „образ на врага\" в лицето на Запада. От друга страна Германия, а и цяла Европа би трябвало по-силно да се отворят за контакти с руското общество. Нужен е обхватен диалог с всички политически сили и групи в Русия, включително и с националистическите, патриотични и консервативни сили. Ако този диалог се води със спокоен тон и познаване на собствените принципи, в дългосрочен план ще може да се преодолее с право критикуваното отчуждение между германци и руснаци.", "date": "2018.05.17", "title": "Дойче веле: В Германия се множат гласовете за сближаване и сдобряване с Русия"}
{"url": "http://epicenter.bg/article/-quot-Handelsblat-quot--za-Borisov---quot-Bezsilniyat-portier-na-ES-quot-/154637/7/0", "text": "  „Българският министър-председател Бойко Борисов крачи по червения килим като широкоплещест охранител - в очакване на важните гости, които пристигат с черни лимузини и заради които улиците на София са се превърнали в строго охранявана зона\", се казва в репортаж на „Ханделсблат\" от София, писан в навечерието на срещата на върха на ЕС за Западните Балкани. „Ръкостискания, потупвания по рамото, целувки, прегръдки, след което високопоставените гости влизат в сградата. Пристигат един по един - и така повече от час. Това безспорно е един от големите моменти по време на българското европредседателство\", пише изданието и изказва предположението, че умно измисленото от България мото на нейното председателство - \"Съединението прави силата\", съдържа силен емоционален заряд, който освен всичко друго помага на страната да прокарва и собствените си интереси.   През последните години разширяването на ЕС беше изтикано на заден план - поради простата причина, че Общността си имаше далеч по-спешни проблеми: финансовата криза, еврокризата, бежанската криза, Брекзита. Сега обаче темата за евроразширяването отново излезе по-нагоре в европейския дневен ред. И това определено е заслуга и на България, пише по-нататък \"Ханделсблат\" и акцентира върху упоритостта, с която София повдига този въпрос на всички форуми в рамките на българското европредседателство. И благодарение на която Еврокомисията отново се захвана с темата, коментира изданието и продължава: \"По тази тема Бойко Борисов влезе в ролята на портиер, който се опитва да вкара в ЕС страните от Западните Балкани. Да даде тласък на евроразширяването - това наследство иска да остави Борисов от българското европредседателство. Но далеч не всички от колегите му в ЕС реагират с възторг\", отбелязва \"Ханделсблат\". Френският президент например иска реформа на ЕС - и чак след това ново разширяване. Испания пък изцяло отхвърля плановете за прием на нови страни, а Германия, Холандия и Дания имат резерви най-вече поради аспекти, свързани със сигурността. Има и още един фактор, който спъва плановете на българския премиер - Доналд Тръмп, коментира изданието. „След като Борисов поздрави всички държавни и правителствени ръководители, а една цигуларка настрои гостите за официалната вечеря, вниманието се насочи към спешните проблеми: бъдещето на атомното споразумение с Иран и търговския спор със САЩ. А Западните Балкани отново изпаднаха от дневния ред\", пише в заключение \"Ханделсблат\".  ", "date": "2018.05.17", "title": "\"Ханделсблат\" за Борисов: \"Безсилният портиер на ЕС\""}
{"url": "http://epicenter.bg/article/S-zhiv-kompozitor-e-predizvikatelstvo-da-se-raboti/154405/6/0", "text": "  След усилен репетиционен процес в Старозагорската опера  на Камерната сцена „В джоба 234“ бе световната премиера на двете едноактни опери „Любовниците“ и „Ревност“ под общото заглавие „Любов и ревност“ на изявената в Европа композиторка – утвърден експериментатор, Албена Петрович Врачанска.   Написани са по предварителна уговорка, специално за този оперен театър и съобразени с взискателната му неотклонна публика. За първи път нейна сценична творба се играе в България.   Сюжетът е вечен, в традицията на класическата опера: любов – самота –отчуждение –  саможертва/трагична развръзка, но предадено чрез съвременни изразни средства: тук, с определен инструмент. Саксофонът е лайтмотивът на чувството за самота и отчаяние.   Темата на любовта – е предадена чрез глас. Мецосопраното и саксофонът са в интензивен диалог като чувства, които си противодействат.   Либретото на първата част е на Светла Георгиева, на втората – на известния уелски драматург Питър Табит Джоунс (по идея на Врачанска). Преводът е на Бисера Виденова и Ванцети Василев.   Авангардният диригент Алекс Сансо (Àlex Sansó) и Хуан Марти Фраскиер – един от най-добрите соло баритон-саксофонисти в Европа, са гостуващи, от Испания.   Двамата се познават от 30 години. Учили са заедно, даже са били дуо – саксофон и пиано. По-късно Алекс продължава с диригентска кариера. И ето че отново ще концертират заедно, този път на старозагорска сцена.   Солисти са: Нели Нечева, Камелия Стойчева,  Игнат Желев, Елена Баръмова, Петя Петрова, Тереза Бракалова, Николай Моцов, Димитър Зашев. А оркестърът и хорът са на Държавна опера-Стара Загора.   С изключителен усет директорът Огнян Драганов е избрал за режисьор друга експериментаторка – млада, но доказан професионалист, с работа в детайл, благодарение на което, по оценка на самата авторка „визуално и драматургически спектакълът стои много добре“.   И още: За мене режисьорката е откритие. Завършен артист, със стабилно изградена концепция и естетика, с богата обща култура. Необикновен шанс е за операта.   Тя пък работи в екип с Кристиан Леков – сценография и костюми.    обича да поставя камерни заглавия: \"Рита\" – Доницети, Перголези – \"Ливиета и Траколо\", да използва различни похвати (театър на сенките), форми (пърформанси, мюзикъли), с нейн спектакъл откриват сезон (Пловдивската опера, Пучини – „Джани Скики“ и „Сестра Анжелика“). Асистент-режисьор е на Вера Немирова, на първата постановка на \"Саломе\" в България, на различни постановки във Виенската Щатсопера, в екипа на Залцбургския фестивал.        - Още в първия си сблъсък с произведенията трябваше да намеря тема, която да ме развълнува и да издигне историята на едно по-глобално ниво. За голямо мое щастие изключително интересната музикална и словесна драматургия дават възможност за различен тип прочит и интерпретационен подход. Темата, на която се спряхме в работата с художника Кристиан Леков, е Самотата и по-специално самотата на човека от ХХI век.     - В работата ми съм търсила реализъм,а във визията сме търсили т.нар.хиперреализъм. Мястото на действие е променено - действащите лица са поставени на покривите на жилищни сгради. Това е мястото, на което всеки може да се издигне над проблемите, да бъде сам или с компания; събирателна точка на съдби, духове и истории, които на пръв поглед нямат много общо.   Самата височина се използва в играта на изпълнителите и дава възможност за различни перспективи. Исках да разкажа множество паралелни истории, които на пръв поглед са в едно пространство, но нямат общо. Играя на нива - прозорците на апартаментите и покривите, страха от високото и неговото преодоляване.     - Името на Албена Врачанска бях чувала. Знаех, че е съвременен композитор предимно на инструментална музика и свързвах името й с това на нейния учител Божидар Спасов. За пръв път чух музиката й обаче в процеса на нашата съвместна работа.     - Аз имам огромно желание да работя съвременна музика.Такава, за жалост, се прави малко в България. Относно страх - не, не съм имала. Ново е.В непознато винаги има риск, но вярвам, че единствено сблъсъкът ни с непознатото и несигурното може да ни доведе до развитие.   Освен това има диалог между музиката на Албена и публиката. В никакъв случай не мога да кажа, че заради експерименталността публиката и нейните възприятия са изолирани. Музиката звучи тонално, макар и да не е,просто има специфичен език.     - Не съм съгласна с това, че днес не се пишат опери. Самата аз следя няколко конкурса за нови оперни и музикално-сценични произведения - тип пърформанс. Те, разбира се, са международни.   Преди две години присъствах на много силна премиера на Томас Адес \"Ангелът унищожител\" (написана по филма на Бунюел). Колкото до възприятията, мисля че е време публиката ни да влезе поне в ХХ век, ако не в ХХI-и. В България не се поставят додекафиния, няма заглавия на Берг и Шонберг, минимализъм, дори експресионизъм, да не говорим за нашите композитори като Лазар Николов. Пловдив и Русе направиха пробив с Шостакович. Вярвам че публиката и възприятията се възпитават.   А кое заглавие е по-лесно или трудно... не мисля, че трябва да се категоризират произведенията по този начин. Всяко от тях носи ключ и за да е останало във времето, то има своята стойност. Да се намери този ключ е трудното.     - С жив композитор е предизвикателство да се работи. Албена има своите високи изисквания, но хубавото е, че до този момент е дала свобода на постановъчния екип. Има комуникация, има разговори и огромно желание и от двете страни за добър краен резултат. Това, че тя беше далеч, не ни попречи да осъществим контакт. Днес средствата за комуникация са много.   Аз получих от нея насоки и мп3 варианти на музиката, либретата, а и тя ни се довери, за което съм благодарна и щастлива.     - Противоречия не сме имали. Може би имахме различни изходни позиции, но в процеса на работа и разговори намерихме общ език.     - С певците също беше много приятно. Може само да ме радва тяхното мнение относно нашата работа. Разбира се, и аз съм отворена към тях. Най-важното за мене е задачата, която давам да стане тяхна, да мине през тях и да има жив, органичен театър. Това означава, че трябва да се съобразя с природата на всеки от изпълнителите. Коренно различни гледни точки не сме имали, но когато нещо \"не играе\" при някой от тях - то сменям изразеното средство.     - Репетиционният процес беше три седмици с прекъсвания. Не съм селекционирала аз екипа, доверих се на ръководството, което, разбира се, обсъди с мен изпълнителския екип. Доволна съм от изпълнителите. Дали съм направила от тях актьори? Надявам се, това ще го прецени публиката.     - Обичам провокациите, но не търся преднамерено шок. За мен е важно да пробвам нови неща, подходи, да се развивам и изненадвам. Едноактната опера е голяма лаборатория.Във всяка една секунда трябва да е интересно, да са изведени и най-дребните детайли до нивото на близък план в киното.   „Анджелика“ и „Скики“ бяха голяма стъпка за мене и съм благодарна на Държавна опера Пловдив за възможността да ги направя. Сега благодаря на г-н Драганов и Опера Стара Загора за тази нова възможност.     - С художника Кристиан Леков и неговата асистентка Мария Василева сме екип. Работим заедно от няколко години. Свързват ни високите ни изисквания и критерии, които не винаги успяват да се свържат с реалността в България. Свързва ни желанието за промяна, за предизвикателство, за новото, но не и самоцелното и...едно добро приятелство.     - Поканата ли. С мене се свърза г-н Драганов. Не мога да кажа как и защо. Общи разговори, хареса му проекта ни. Постепенно се намерихме, харесахме и ето... днес сме на прага на една нова премиера. Световната премиера е голяма отговорност и се надявам да оправдаем гласуваното ни доверие.     - Като режисьор не съм поставяла досега на сцената на Старозагорската опера. Била съм тук асистент-режисьор на своите учители и отчасти познавах екипа. Приятно е да срещне човек познати и добронамерени лица. За един млад режисьор е трудно да се впише лесно в нов екип, сред опитни колеги, но екипът на Стара Загора направи за нас този процес по-лесен и приятен.   АЛБЕНА ВРАЧАНСКА е композитор – автор на повече от 600 музикални произведения в различни жанрове.   Талантът й е продължение на корените от дядо й – известния фолклорен композитор Андрей Врачански. Изградена от Пламен Джуров, Александър Райчев, Божидар Спасов, Лазар Николов като тяхна ученичка. Завършва НМА „Панчо Владигеров“ със специалност „Композиция“. Работи за Международния фестивал „Аполония“ в Созопол, а по-късно като музиколог и музикален мениджър в Столична агенция „Музика“.   От 1996 год. Албена Врачанска се установява в Люксембург, където специализира съвременни композиционни техники, музикален анализ и компютърна музика под ръководството на Клод Леннерс. През 2007 год. получава поръчка от „Културна година 2007-Люксембург и регион“ за композицията „GLADIUS“ за електрическа китара и оркестър. Удостоена е с наградата „Култура 2007“, както и звание за заслуги към културния живот на община Експеранж. През 2007 е член на журито на Международния конкурс по композиция „Валентино Букки“ в Рим, Италия.   Тя е президент-основател на „Club des Artistesen Herbe“. Международният конкурс по композиция „Artistesen herbe 2010-Люксембург“ е друг неин мащабен проект.   През 2013-а става Рицар на Ордена за заслуги на Grand Duché de Luxembourg (Chevalier del'ordre de Mérite de Grand Duché de Luxembourg), а през 2017 г. получава сребърен медал на Union Grand Duc Adolphe.   По-значими произведения: „Когато пианото се сърди“ – музикална книга с текст на Никол Паулус и илюстрации на Катри  Рабер; „Раят в пламъци“ – по текст на Анисе Колц; „Омагьосаната гора“ – звуков пейзаж за 2 соло диджериду, туба и симфоничен оркестър; „Пигмалион“ – опера-балет; Концерт за туба и симфоничен оркестър; „Син лабиринт“ – инструментална опера за духови и ударни инструменти.   Режисьор – Елена Стоянова. Сценография и костюми – Кристиан Леков.   Солисти: Нели Нечева, Камелия Стойчева, Игнат Желев, Елена Баръмова, Петя Петрова, Тереза Бракалова, Биляна Чолакова, Николай Моцов, Димитър Зашев Оркестър и хор на Държавна опера-Стара Загора. Либрето на първата част – \"Любовниците\", Светла Георгиева. На втората част – „Ревност“, Питър Табит Джоунс (Уелс). Превод – Бисера Виденова, Ванцети Василев.", "date": "2018.05.17", "title": "С жив композитор е предизвикателство да се работи"}
{"url": "http://epicenter.bg/article/Lyubomir-Kyuchukov--Temite-za-Iran-i-Blizkiya-Iztok-izlyazoha-predi-Zapadnite-Balkani/154565/11/0", "text": "\"Темите за Иран и Близкия Изток излязоха преди Западните Балкани. Продължава процесът на самоизолация на САЩ – след климатичното споразумение, преместването на посолството, търговската война и др. Това е една сериозна поредица, която поставя пред Европа ключов въпрос: за нейното място и роля на самостоятелен играч, не антиамерикански, в този глобален свят. Това е въпросът, който се разисква в Европа.\"   Това коментира пред БНТ Любомир Кючуков, дипломат, директор на Института за икономика и международни отношения. Темата за иранското ядрено споразумение и позицията на ЕС след излизането на САЩ от него доминираше вчера в срещата на върха в София. Думите на Доналд Туск за Доналд Тръмп, че „при такива приятели не ни трябват врагове” бяха водеща новини в международните медии.  „Това, което се случва, има ефект върху три плоскости.   е върху системата на международни отношения.     На първо място между Иран и Израел, но не само. По всяка една от трети линии е важно Европа да намери свой ясен подход”, подчерта Кючуков.   Дипломатът коментира и срещата ЕС-Западни Балкани, която стартира в София: „Бих разделил срещата от процеса. Събитието постига възможното – ще приключи с документ, както и нормално при подобни събития. Но има огромна разлика между февруарската стратегия на Европейската комисия и това, което се очаква от декларацията тук на Съвета на ЕС. Посоката не е позитивна по отношение на Западните Балкани.   Това беше основното притеснение на страните от Западните Балкани вчера. Двете основни тези, които липсват в новата декларация, е присъединяване и членство. Говори се за европейска перспектива, докато стратегията много ясно казваше „членство” и „процес на разширяване”.  Кючуков подчерта, че в документа има политическа част, която прехвърля основните акценти върху задълженията на страните от Западните Балкани. По думите му обаче по-важна е втората част, така нареченият Софийски приоритетен дневен ред, което дава това, което ЕС е склонен да направи за да подпомогне процеса в практически план.  Той коментира и двете важни в политически план точки за отношенията Белград-Прищина и спора за името между Македония и Гърция: „И двете са поставени като условие за разширяване на ЕС. Трябва да се намери решение на спора Белград-Прищина. Позитивно е, че се намери формулата за участие в срещата. Очевидно обаче това е процес, който няма да се реши с една стъпка в София или където и да е. Важно е процесът да продължи. ", "date": "2018.05.17", "title": "Любомир Кючуков: Темите за Иран и Близкия Изток излязоха преди Западните Балкани"}
{"url": "http://epicenter.bg/article/Vesela-Cherneva--ES-hvarlya-topkata-v-poleto-na-stranite-ot-Zapadnite-Balkani/154571/11/0", "text": " Това коментира пред БНТ Весела Чернева, бивш говорител на МВнР и директор на българския офис на Европейски съвет за външна политика. Акцент във вчерашния ден бе оттеглянето на САЩ от иранското споразумение.   „Има притеснение как Европа ще се справя сама. Европа трябва да покаже единство. Това беше смисълът на снощната вечеря – да се покаже, че лидерите мислят по един и същи начин по иранския въпрос, но и за търговските бариери за алуминии и стомана, които САЩ поставиха. Как ще изглежда Европа зависи и от това как ще се държи Европа по тези въпроси в следващите седмици. Манфред Вебер заяви вчера, че не можем да разширяваме ЕС, ако виждаме, че част от новите страни членки не искат да са конструктивни по важни въпроси за ЕС – Иран и отношенията със САЩ. Тези дни са лакмус какво е възможно в този Европейски съюз”, категорична бе Весела Чернева.    Резултатите от изтеглянето ги носи Европа, защото става дума за нейни компании, нейни фирми са активни в региона. Става дума не само за икономическия ефект, но за това може ли Европа да защитава себе си на международната сцена”, поясни тя.   Друга ключова за България тема е европейската интеграция на Западните Балкани, което страната ни изведе като приоритет на председателството на Съвета на ЕС.   Страните от Западните Балкани трябва да свършат своята работа и дали през 2025 или през някоя друга година ЕС ще се върне да разгледа техните кандидатури. Солунската декларация през 2003 е едно обяснение във взаимна любов и обещание, че ЕС със сигурност ще приеме тези страни в момента. Сега чуваме един по-различен тон. Европа казва на страните от Западните Балкани: „Вземете се в ръце, защото това е вашият момент. Тази възможност няма да бъде безкрайна. Тя ще има някакъв хоризонт и в този хоризонт вие трябва да покажете какво искате да направите.” Това е съвсем различно послание, обясни Чернева.  „Попитах вчера македонския външен министър какво би станало, ако няма решение за името на страната в спора с Гърция в следващите седмици. Той беше видимо притеснен от този въпрос.   Същевременно трябва да разбираме, че рискът за Македония да няма напредък и въобще за региона, е огромен. Българското председателство вдигна очакванията и ако не видим напредък по някое от големите балкански досиета, не мисля, че високите очаквания ще бъдат оправдани. Всички се надяваме да видим просветляване на хоризонта поне по отношение на името”, каза Чернева. ", "date": "2018.05.17", "title": "Весела Чернева: ЕС хвърля топката в полето на страните от Западните Балкани"}
{"url": "http://epicenter.bg/article/80-godishna-zhena-ot-Shumen-dade-45-hil--lv--na-telefonni-izmamnitsi/154594/3/0", "text": "Криминалисти работят по установяване на извършител и помагач на телефонна измама за близо 45 000 лева, съобщиха от пресцентъра на областната полиция в Шумен, предад e bTV .   Жертва на измамниците е 80-годишна жена от областния град.   Вчера по обяд непознат се обадил в дома й и се представил за полицай по познатия вече сценарий – обещал й, че при успешна акция, в знак на благодарност, щяла де получи доживотно увеличение на пенсията и оставил телефон за връзка с номер 08112.   След като приключил разговорът, 80-годишната жена опитала да се обади на този номер, но не успяла. Малко след това я потърсил непознат мъж, който й казал, че по най-бързия начин трябва да намери 20 000 лева и да ги предаде, за да не се случи най-лошото с нея и близките й.   След отправените закани и заплахи последвало ново обаждане от мнимия полицай. В резултат на многократни обаждания и разговори жената била убедена да остави пред входната си врата всички нейни и на близките й спестявания, общо 44 800 лева, и златни накити.   Малко след 17 часа жената разбрала, че е била измамена и по-късно е разпитана в полицейското управление в Шумен.   За случая е уведомен прокурор от Районната прокуратура в Шумен. Образувано е досъдебно производство по чл. 209 ал. 1 от НК.", "date": "2018.05.17", "title": "80-годишна жена от Шумен даде 45 000 лева на телефонни измамници"}
{"url": "http://epicenter.bg/article/Obvinenite-v-izmama-i-podkup-sluzhiteli-v-RZK-Plovdiv--ostavat-za-postoyanno-v-aresta/154612/3/0", "text": "Служителите в Регионалната здравна каса в Пловдив Иван Деспотов и Влади Манев, обвинени в документна измама и подкуп, остават за постоянно в ареста. Това реши Пловдивският апелативен съд, предаде БНР.   Магистратите прецениха, че събраните доказателства са достатъчни, а поради длъжностите си двамата могат да повлияят на свидетeли.    Според обвинението, чрез престъпна схема през аптеки-фантоми те са източили близо 1 милион лева, като НЗОК е плащала два пъти за скъпоструващото лечение на хепатитноболни пациенти.", "date": "2018.05.17", "title": "Обвинените в измама и подкуп служители в РЗК-Пловдив, остават за постоянно в ареста"}
{"url": "http://epicenter.bg/article/Tezhka-katastrofa-mezhdu-avtobus-i-tovaren-vlak-kray-Simeonovgrad--petima-raneni-/154629/3/0", "text": "Катастрофа между автобус и товарен влак е станала на неохраняем жп прелез край Симеоновград, предава бТВ.  Петима от пътниците в автобуса са ранени и са откарани във болници в Хасково и Харманли. Няма опасност за живота им.  Инцидентът е станал към 17 ч. днес. Автобусът, превозващ работници от мини Марица Изток 3, е минавал през стар жп прелез.  Товарният влак, който се е движел с много бавна скорост, се е врязал в средата на автобуса. ", "date": "2018.05.17", "title": "Тежка катастрофа между автобус и товарен влак край Симеоновград, петима ранени "}
{"url": "http://epicenter.bg/article/Izbyagaliyat-ot-zatvora-retsidivist-Vladimir-Pelov-izprati-pismo-do-prezidenta-i-ombudsmana-/154635/3/0", "text": "е получено в  .   Писмото е с дата 7 май, пуснато е с марка от Каварна, но е с клеймо София.  Има и адрес на подателя. Ботевград, ул. “Ал. Батемберг” 21. Тук всъщност е домът на Владимир Пелов.   . Основната теза - осъден е несправедливо, получил е тежко наказание, което е равносилно на смъртна присъда и това го е предизвикало да организира бягството.    Пелов, който е с 30-годишна присъда за грабеж, отвличане и опит за убийство, и още един затворник с 26-годишна присъда за убийство - Радослав Колев, избягаха от Централния софийски затвор на 3 април. Оттогава от тях няма следа, не е ясно и къде се укриват. Бягството доведе до оставки в системата на правосъдното министерство.      Самият той първоначално бе задържан, но в последствие освободен при разследването на бягството.      . Пелов твърди още, че не е извършил нито едно от престъпленията, по които е обвиняем и осъден.   „  коментира вътрешният министър Валентин Радев.   NOVA се допита до отдел “Разследване” на столичната полиция дали писмото е истинско.    „На първо място ще бъде изследван почеркът и дали самият той е съставил това писмо или е под негова диктовка или някой друг го е написал”, каза началник отделът Стойно Цветков.    Може някой от тях да е сътворил това писмо, може и някой близък например да го е написал под тяхна диктовка и да го е пуснал, допълни Цветков. По марката, залепена на плика може да има ДНК на подателя. То ще бъде и доказателство по разследването.     Чрез писмото се праща сигнал до институциите.   „Аз не знам да има затворник, който да е доволен от режима си или от заместник - директора си”, коментира министър Радев.   Пелов не за първи път пише до медии. Преди две години в редакцията на „Ботевградски вести” се получава текст, подписан от него, в който се твърди, че Пелов е бил задържан без вина за убийството на двамата братя Цветан и Марко Петрови в Ботевград.  ", "date": "2018.05.17", "title": "Избягалият от затвора рецидивист Владимир Пелов изпрати писмо до президента и омбудсмана"}
{"url": "http://epicenter.bg/article/Zhan-Klod-Yunker-zaplashi-SASht-ot-Sofiya--Obyavenite-amerikanski-sanktsii-nyama-da-ostanat-bez-efekt--/154615/2/0", "text": "Обявените американски санкции няма да останат без ефект! В това бе категоричен председателят на Европейската комисия Жан – Клод Юнкер по повод на митата върху алуминия. Той говори на пресконференцията след края на форума ЕС - Западни Балкани след председателя на Европейския съвет Доналд Туск.   \"Докато иранците уважават ангажиментите си, ЕС ще се придържа към договора започваме процес към връщане на регламент за екстериториалните санкции в Съюза\", каза още Юнкер.  „Обявените американски санкции няма да останат без ефект. Това трябва да се знае. Ние в ЕК имаме задача да защитаваме нашите европейски предприятия и особено малките и средните. Вчера вечерта бях насърчен от дебата, който водихме“, добави той. По думите му предложенията нa EK са били последвани от държавните правителствени ръководители.  „Започваме процес към връщане към така наречения регламент от 1996 г., който е свързан с екстериториалните санкции в ЕС. Трябва да го направим и същевременно не бива да изчакваме. Освен това решихме да позволим на Европейската инвестиционна банка да посредничи на инвестициите на европейските предприятия в Иран“, каза той и уточни, че ЕК ще продължи своето сътрудничество с Иран. Юнкер поясни, че и комисарят по енергетика скоро ще бъде там, за да проследи връзките с иранските власти. Готови сме да започнем преговори с трансатлантическите си партньори, ако получим изключение от предлаганите мерки за облагане с мита, каза още Юнкер. По отношение на търговията между САЩ и ЕС, Юнкер посочи, че ЕК иска неограничено изключение по предлаганите тарифни мерки.  „Ако Европа получи неограничено изключение от предлаганите мерки за облагане с мита, ние сме готови да започнем преговори с трансатлантическите ни партньори. Искаме да задълбочим енергийното сътрудничество, включително по втечнения природен газ и доброволно сътрудничество между регулаторите между двете страни“, бяха точните думи на Юнкер. Според него това трябва да бъде основата.  „Готови сме да обсъждаме със САЩ реформа на Световната търговска организация. Накрая при условия, че тези изключения са постоянни, сме готови да обсъдим това по какъв начин най-добре да подобрим достъпа до пазарите до индустриалните продукти, особено автомобилите, включително либерализацията на държавните поръчки“, добави в заключение Юнкер.  ", "date": "2018.05.17", "title": "Жан-Клод Юнкер заплаши САЩ от София: Обявените американски санкции няма да останат без ефект! "}
{"url": "http://epicenter.bg/article/Vuchich-i-Tachi-se-rakuvaha-v-Sofiya--shte-rabotyat-za-normalizatsiya-na-otnosheniyata-mezhdu-Sarbiya-i-Kosovo/154616/2/0", "text": "Президентът на Косово Хашим Тачи и държавният глава на Сърбия Александър Вучич проведоха среща в София в присъствието на шефа на ЕС за външната политика Федерика Могерини, съобщава IBNA.  За първи път двамата се ръкуваха след подписването Цифровата програма на Западните Балкани, предложена българския еврокомисар Мария Габриел.    Вчера премиерът Бойко Борисов заяви, че форумът ЕС-Западни Балкани може да се счита за успешен по отношение на нормализацията на диалога между Сърбия и Косово, ако лидерите на двете страни се ръкуват и седнат заедно на масата на преговорите.   Разговорите между Александър Вучич и Хашим Тачи са проведени в кулоарите на срещата на върха ЕС-Западните Балкани в българската столица. В съобщение на пресофиса на Могерини се казва, че \"двамата лидери са потвърдили готовността си да работят интензивно с ръководителя на ЕС за външната политика за нормализиране на отношенията, което е решаващ елемент за трансформиране на целия регион. Като се има предвид, че отношенията на Западните Балкани са много важни за ЕС, тази година е важно Сърбия и Косово да придвижат европейските си стремежи напред\".   Междувременно Тачи заяви, че \"ние се съгласихме финалната фаза от диалога за нормализиране на отношенията между Косово и Сърбия да започне в близко бъдеще с помощта на ЕС, САЩ и други ключови играчи\". Той добави, че този нов импулс изисква участието на всички политически сили, гражданското общество и медиите в Косово, защото в крайна сметка процесът ще доведе до признаване на Косово от Сърбия и присъединяване на Косово към НАТО.   Сръбският президент каза от своя страна, че е \"разменил няколко любезни думи\" с президента на Косово, докато Могерини обяви, че Сърбия винаги е готова да продължи разговорите с Косово, ако Прищина е склонна да направи компромис. В същото време преди да започне срещата на върха албанският премиер Еди Рама прегърна Вучич.   Междувременно Тачи се срещна с гръцкия премиер Алексис Ципрас. По време на разговорите двамата обсъдиха двустранното сътрудничество, включително икономическите и търговските връзки. Тачи е поискал от Ципрас да подкрепи визова либерализация за Косово и стремежите на балканската страна да се присъедини към ЕС. Той също така иска от Атина да подкрепи членството на Косово в международни организации.", "date": "2018.05.17", "title": "Вучич и Тачи се ръкуваха в София, ще работят за нормализация на отношенията между Сърбия и Косово"}
{"url": "http://epicenter.bg/article/I-Makron-razmaha-prast-na-SASht--Nikakvi-pregovori-ne-mozhe-da-ima-bez-palno-osvobozhdavane-ot-mitata-/154618/2/0", "text": "Благоприятно настроени сме към определени правила, като отчитаме спецификата на сухопътния транспорт в България. Това каза на пресконференция президентът на Франция Еманюел Макрон след Срещата на върха ЕС-Западни Балкани, предаде репортер на Агенция „Фокус“.  „Говорихме по различни теми, важни за България. Бих желал да осъществим напредък по тях. И аз съм поел ангажименти. Първата тема е пакет „Мобилност“, която е много чувствителна. Бих желал да постигнем компромиси в идните месеци. Желаем задълбочена реформа в директивата за командированите работници. Благоприятно настроени сме към определени правила, като отчитаме спецификата на сухопътния транспорт в България. Мисля, че от гледна точка на календара, това ще стане през септември“, коментира Макрон. Никакви задълбочени преговори не могат да се състоят със САЩ без пълно освобождаване от митата, каза още Еманюел Макрон.  „Събрали сме се в рамките на среща, посветена на отношение между ЕС и Западните Балкани. Вчера имахме много сериозна и важна среща. Говорихме за две теми – за Иран и търговията. Те са тестове за суверенитета на Европа. Единството, което желая, мисля, че вчера бе обект на положителна среща, защото позициите бяха ясни и силни. В областта на търговията – никакви задълбочени преговори не могат да се състоят със САЩ без пълно освобождаване от митата“, заяви Макрон.  Според него, ако ли не, Европа ще отговори в защита на своите интереси.  „Такава е и темата, която имаме с Иран. Заедно потвърдихме европейската воля да запазим ползите от споразумението, включително и за Иран и така да защитим легитимните интереси на предприятията ни. Потвърждаваме споразумението от 2015 г., но да разширим разговорите за ядрената дейност на Иран след 2025 г. ЕК предложи възможности, за да напреднем бързо“, допълни той и подчерта, че Европа трябва да бъде силна и обединена.   Франция желае България да се присъедини към преддверието на еврозоната, каза още Еманюел Макрон.  „Що се отнася до еврозоната, имаме механизъм за преддверието на еврозоната, ако България изпълни критериите. Франция желае България да се присъедини към преддверието на еврозоната. Днес всички условия са изпълнени, за да може България да се присъедини“, коментира Макрон.  Той поздрави България за качеството на защита на българските граници.   „Остават да се водят технически разговори между министрите. Мисля, че няма да е отговорно да се бърза с ангажименти, тъй като сме в процес да промяна на правилата. Отчитаме качеството на работата, която осъществи България“, каза още Еманюел Макрон.  В резултат на историята си Западните Балкани биха могли да се обърнат или към Русия, или към Турция, в наш интерес е да ги свържем с ЕС, добави Макрон.  „Много от темите бяха вписани днес в общ дневен ред, ще бъдат доразвити през юли. Оттам ще се върнем на една голяма част от темите. Франция подкрепя да имаме по-суверенна Европа. Това означава да конкретизираме перспективата със Западните Балкани. Това е регион от границите на ЕС и е обект на много напрежение и натиск. В резултат на историята си би могъл да се обърне или към Русия, или към Турция. В наш интерес е да свържем Западните Балкани с ЕС. Да го направим ясно и силно. На второ място, това не може да стане за сметка на единството на ЕС“, заяви Макрон.  По думите му, ако започе процес на разширяване без условия, това няма да е сериозно.  „Необходимо е да дадем такава европейска перспектива и да възнаградим ръководителите, които полагат усилия. През последния месец има свидетелство от редица страни. Сърбия и Черна гора работят в рамките на процедура, но също така и Македония и Албания, които се надяват. Мисля, че този процес не може и не трябва да стигне до резултат – присъединяване, преди ЕС да се е реформирал“, допълни той. Според него, ако искаме по-силен ЕС, трябва да го модернизират заедно с еврозоната. „Без да чакаме, трябва да засилим конкретните си сътрудничества в областта на сигурността и инфраструктурата“, заяви Макрон.  Той благодари на премиера Бойко Борисов за организацията на европредседателството. „През последната седмица, това, което постигнахме с командирования труд, също го дължим на председателството“, каза още Еманюел Макрон.  ", "date": "2018.05.17", "title": "Макрон: Бихме желали компромиси, като отчитаме спецификата на сухопътния транспорт в България"}
{"url": "http://epicenter.bg/article/Tsipras-za-imeto-na-Makedoniya--Progres-ima--no-oshte-ne-sme-v-pozitsiya-da-govorim-za-sporazumenie/154624/2/0", "text": "Гърция и Македония (в източника - Бившата югославска република Македония) са постигнали напредък в продължаващите преговори по отношение на името на страната, но „още не сме в позиция да говорим за споразумение“. Това заяви ръководителят на кабинета в Атина Алексис Ципрас след разговора в София с македонския си колега Зоран Заев, съобщава електронното издание на гръцкия вестник Kathimerini, цитирано от Агенция \"Фокус\".  Гръцкият премиер говори пред репортери след срещата на върха между ЕС и Западните Балкани в София след преговорите с македонския премиер Зоран Заев, който по-рано заяви, че двамата лидери са обсъдили \"едно [конкретно] решение на спора за името, което би било приемливо за и двете страни\".  „Ние покрихме голяма част от разстоянието, но все още има път за изминаване“, подчерта Ципрас, като същевременно допълни, че са налице редица въпроси, които възпрепятстват напредъка в преговорите с посредничеството на ООН за решаване на десетилетния спор между двете съседни страни.  „Разглеждаме обстойно всички подробности, но все още не сме в състояние да говорим за споразумение. И двамата бихме искали да видим резултата за срещата на върха на ЕС в края на юни\", допълни гръцкият премиер.  ", "date": "2018.05.17", "title": "Ципрас за името на Македония: Прогрес има, но още не сме в позиция да говорим за споразумение"}
{"url": "http://epicenter.bg/article/Momchetata-ot-Vipusk-2018-ot-SMG-vzriviha-mrezhata--poyaviha-se-s-rokli-i-peruki--Video-/154625/2/0", "text": "Видео с момчетата от Випуск 2018 на Софийската математическа гимназия, разпространено в социалните мрежи, взриви обществеността.   Причината е начинът, по който те бяха решили да се облекат – в женски дрехи и с перуки. За броени часове клипът събра хиляди гледания, много усмивки, но и негативни коментари. Източник: Новини.бг", "date": "2018.05.17", "title": "Момчетата от Випуск 2018 от СМГ взривиха мрежата, появиха се с рокли и перуки (Видео)"}
{"url": "http://epicenter.bg/article/Kalfin--Nyama-prakticheski-rezultati-ot-sreshtata-ES-Zapadni-Balkani-/154626/2/0", "text": "Срещата за Западните Балкани е положителен факт, но за съжаление няма практически резултати от тази среща и усилията на премиера би трябвало да бъдат подкрепени от много упорита работа и в Брюксел, и сред другите страни членки. Това каза бившият външен и социален министър и настоящ съветник на еврокомисаря по бюджет и финанси Ивайло Калфин пред БНТ.   Той отбеляза, че в документите от срещата няма й думичка за отпускане на допълнителни средства за Балканите. \"Даже изрично е казано, че пари за Балканите няма повече. Има изрично решение, че няма да се обсъжда следващия бюджет на ЕС по отношение на разширяването\", посочи Калфин.   Единственото конкретно решение е за удвояване на средствата по европейската програма \"Еразъм\", но това е предложението на ЕК за целия ЕС, а не само за Балканите, обясни бившият външен министър. Съдържат се и обещания за повече заеми от Европейската банка за възстановяване и развитие (ЕБВР).   \"Но големият заемодател на Балканите в момента е Китай и инфраструктурата на Китай. Така че тук Европа не можа да блесне. Което само покава, че предстои още дълга и упорита работа по отношение на Западните Балкани\", коментира Калфин. Според него новината от срещата на върха, от гледна точка на ЕС, е единството на европейските страни по отношение на ядреното споразумение с Иран след оттеглянето на САЩ.", "date": "2018.05.17", "title": "Калфин: Няма практически резултати от срещата ЕС-Западни Балкани "}
{"url": "http://epicenter.bg/article/Borisov-otkri-forum-za-liderstvoto--v-nego-uchastva-i-Simeon-Vtori-/154627/2/0", "text": "Днешният важен ден за Българското председателство продължава с едно от съпътстващите събития на Срещата на върха ЕС - Западни Балкани - New Leaders for Europe организирано от World Economy Forum. Заседанието беше открито от премиера Бойко Борисов, съобщиха от министерството на българското председателство на Съвета на ЕС.  Във форума участват и Симеон Втори и президентът (2012-2017 г.) Росен Плевнелиев.  Темите на дискусия включват по-нататъшно укрепване на растежа и инвестициите, развитие на междурегионалната търговия, разработване на ориентирана към бъдещето дигитална екосистема, както и подкрепа на лидерството от следващо поколение.  ", "date": "2018.05.17", "title": "Борисов откри форум за лидерството, в него участва и Симеон Втори (СНИМКИ)"}
{"url": "http://epicenter.bg/article/Radev--Samo-s-obshti-politiki-na-pravitelstvata-i-biznesa-Evropa-shte-bade-konkurentna-i-prosperirashta/154630/2/0", "text": "Необходимостта от повече гъвкавост в европейската индустриална политика и ролята на бизнеса за осигуряване на повече заетост и подобряване на благосъстояние на гражданите, обсъдиха на „Дондуков“ 2 държавният глава Румен Радев и представители на Конфедерацията на европейския бизнес (BusinessEurope). Във фокуса на разговора бяха и българските приоритети в рамките на ротационното председателство на Съвета на ЕС и по-конкретно визията за бъдещата Многогодишна финансова рамка след 2020 г., съобщиха от прессекретариата на държавния глава.  Според Румен Радев европейските институции и националните правителства трябва да проведат задълбочен дебат за постигане на общи дългосрочни цели. „За да реализираме оптимална среда за развитие на бизнеса, трябва преди всичко да формулираме стратегия с далечна перспектива със съгласувани първостепенни приоритети“, заяви държавният глава. Той посочи конкурентоспособността, иновациите, дигитализацията, образованието и борбата с климатичните промени като основните фактори, които трябва да бъдат включени в европейската стратегия за индустрията.  Държавният глава и европейският бизнес призоваха в преговорите на Великобритания за излизане от Европейския съюз да се зачетат правата на всички засегнати граждани – както на работещите от ЕС на територията на Острова, така и на британците, избрали Континента.  Тема на разговора беше и присъединяването за страната ни към Европейския валутен съюз. „Общата валута е един от фундаментите на ЕС. България стриктно изпълнява критериите от Маастрихт, поддържаме нисък бюджетен дефицит и инфлация, бележим икономически растеж и предлагаме много добри условия за инвестиции. Преди всичко обаче трябва да преценим как тази стъпка ще се отрази на доходите на българските граждани и да изчислим внимателно рисковете, за да може икономиката ни да има настигащи темпове на растеж“, каза президентът.  „Способността на европейския бизнес да остане конкурентен в световен план е в интерес на нашите граждани. За да бъдем успешни на фона на външните предизвикателства в сферата на търговията, трябва да бъдем обединени и единодушни. BusinessEurope споделя ключовите приоритети на България в рамките на ЕС и председателството, като например задълбочаването и усъвършенстването на Икономическия и паричен съюз, завършването на единния пазар и дигитализацията“, заяви от своя страна президентът на Business Europe Ема Марчегаля.  BusinessEurope представлява интересите на 20 милиона малки, средни и големи предприятия от целия континент. Тя е официално признат социален партньор на европейско ниво и обединява 39 бизнес организации от 34 европейски страни.  ", "date": "2018.05.17", "title": "Радев: Само с общи политики на правителствата и бизнеса Европа ще бъде конкурентна и просперираща"}
{"url": "http://epicenter.bg/article/Otgovorat-kam-prevozvachite--Ima-gotovnost-za-dialog-po-zakona--quot-Makron-quot---VIDEO--/154632/2/0", "text": "Ще отстъпи ли Европа пред недоволството на родните превозвачи? След среднощни разговори за командироването на работници се постигна разбирателство – ще се търси компромис, предаде Нова тв.  „Снощи до 2:30 с канцлера Меркел, президента Макрон, транспортния министър Московски, с финансовия министър текст по текст, дума по дума, сме гледали”, каза Борисов.  „Основният им аргумент е, че нашите шофьори биват третирани по лош начин. Не спят на хубави места, не поддържат най-добрите хигиенни навици”, допълни премиерът.  „Много сериозно приемаме притесненията на България. От една страна става дума за по-доброто социално положение на шофьорите, а от друга, нито една страна от ЕС не трябва да е потърпевша, така че продължаваме да говорим”, каза от своя страна Меркел.  За разговори по проблема е готов и самият Макрон, който заяви, че бил добронамерен към тревогите на нашите превозвачи.  „Ние желаем задълбочена реформа на директивата. През идните седмици мисля, че ще намерим възможност да финализираме през септември тази тема. Да постигнем добра социална закрила и справедлива конкуренция”, заяви френският президент.  ", "date": "2018.05.17", "title": "Отговорът към превозвачите: Има готовност за диалог по закона \"Макрон\" (ВИДЕО) "}
{"url": "http://epicenter.bg/article/SREShtATA-NA-VARHA--Evropa-podade-raka-na-Zapadnite-Balkani--obyavi-edinen-front-sreshtu-SASht--OBZOR--/154633/2/0", "text": "Исторически пробив в преговорите за името на Македония. Премиерите на Гърция и Македония са обсъдили компромисен вариант за името при разговорите си в София. Президентите на Сърбия и Косово си подадоха ръка, макар и със скърцане на зъби. Междувременно, ЕС потвърди подкрепата си за европейската перспектива на Западните Балкани и се опълчи на поликата на САЩ за ядрената сделка с Иран и търговските преговори, предава Нова тв.  За първи път от 15 години насам лидерите на общността седнаха на една маса с лидерите на Западните Балкани. Срещата в София се проведе на фона на мащабни протести на превозвачи от цялата страна срещу т.нар. закон „Макрон”. Европейските лидери и по-специално Ангела Меркел и Еманюел Макрон изразиха загриженост за притесненията на българските превозвачи.  Срещата в София изпълни заложения дневен ред и дори надмина очакванията на анализатори, защото засегна новини, както за България и Европа, така и международни играчи. Две други теми заплашиха да изместят тази за Западните Балкани на срещата на върха. Те бяха свързани с Доналд Тръмп и неговите външнополитически решения. Колко обтегнати са отношенията между ЕС и САЩ?  Междувременно, в София се проведе среща и на европейските либерали, на която председателят на ДПС Мустафа Карадайъ заяви, че партията му отдавна е за присъединяване на Западните Балкани към ЕС.  Европа подава ръка на Западните Балкани, но и размахва пръст. ЕС е съгласен Западните Балкани да се приобщят към континенталния блок, защото там е тяхното място, но това няма да се случи на всяка цена. Няма да се поемат конкретни ангажименти за срок, защото идеята е всичките държави от региона да са готови. Важно е въпросните страни да разрешат конфликтите си.  „Тук сме да вършим работа, а не да говорим красиви приказки. Надявам се, че в скоро време Сърбия ще има достатъчно сили, за да стигне до компромисно решение”, коментира сръбският президент Александър Вучич по повод на Косово. За срещата ЕС – Западните Балкани в София бяха и той, и президентът на Косово Хашим Тачи.  „…Разбира се, стига и другата страна да го иска и стига да е приемливо за нашите граждани в Косово и Метохия. Но дали ще имаме успех, това не зависи само от нас”, посочи още Вучич. Сръбският президент каза още, че очаква воля за компромис и от Косово.  На срещата на върха имаше и ключови послания от европейските лидери, написани на кирилица. Късно снощи, след края на форума всеки от лидерите остави своята следа върху специално изградената маса.  Следващият подобен форум ще бъде след няколко години в Хърватия, а дотогава Европа ще помни София с успеха на срещата и присъствието на целия политически елит.  Две други теми заплашиха да изместят тази за Западните Балкани на срещата на върха. Те бяха свързани с Доналд Тръмп и неговите външнополитически решения. Колко обтегнати са отношенията между ЕС и САЩ?  Без да е поканен и без да присъства, американският президент Доналд Тръмп и неговата външна политика от сутринта се превърнаха в основна тема на срещата на върха.  „Американската политика сама по себе си е много непредвидима, но тази политика сериозно заплашва интересите на Европа”, заяви австрийският канцлер Себастиан Курц.  „Нуждаем се от Америка като търговски партньори с Европа, но няма да стоим с нож, опрян в гърлото”, каза премиерът на Люксембург Ксавие Бетел.  Две послания от Белия дом сериозно притесниха европейските лидери. Първото – твърдото решение на САЩ да се оттеглят от ядреното споразумение с Иран. Също толкова категорична беше и позицията на Европа – че остава.  „Докато иранците уважават своите ангажименти, ЕС също ще се придържа към ядреното споразумение, чийто архитект беше и той”, подчерта Юнкер.  „Комисията даде зелена светлина за действие, ако европейските интереси бъдат засегнати”, каза от своя страна Доналд Туск.  От Европа обещаха, че ще използват и всички мерки, за да защитят европейските предприятия в Иран. Все пак и след днес остана тревогата, че американските санкции въпреки всичко ще засегнат европейските компании.  „Трябва да видим дали можем да предложим облекчения на малките и средни предприятия. Проверяваме това. Но не можем да обезщетим цялата икономика заради действията на САЩ. Не трябва да имаме илюзии за това”, каза Меркел.  Другото решение на Тръмп - да въведе нови мита върху вноса на стомана и алуминий, също беше засегнато в срещата на върха. Поне засега, за Европа промените трябва да влязат в сила след по-малко от месец.  „Ще защитаваме търговския суверенитет на Европа и настояваме да бъдем освободени от митата без условия и ограничения и да се върнем в предишното положение”, каза Макрон.  В замяна европейските лидери също обещаха компромиси в областта на международната търговия.  ", "date": "2018.05.17", "title": "СРЕЩАТА НА ВЪРХА: Европа подаде ръка на Западните Балкани, обяви единен фронт срещу САЩ (ОБЗОР) "}
