{"url": "http://epicenter.bg/article/Tsvetanov-v-Bryuksel--Za-sazhalenie--BSP-pregarna-retorikata-na-natsionalpopulizma-/169214/2/0", "text": "Председателят на ПГ на ГЕРБ и зам.-председател на партията Цветан Цветанов участва в 28-та Среща на върха на председателите на парламентарни групи от ЕНП в националните парламенти на ЕС и в Европейския парламент (ЕП), съобщиха от партийната централа.  По време на дебата за въпросите на принципа на субсидиарността и пропорционалността, Цветанов заяви, че популяризирането на субсидиарността и запознаването на гражданите с реалните връзки между управлението на европейско, национално, регионално и местно ниво е един от най-силните инструменти за противодействие на популизма и фалшивите новини. Цветан Цветанов отбеляза важната роля на Европейския комитет на регионите в това отношение и благодари на председателя на Групата на ЕНП в Комитета за добрата идея за организиране на поредица от местни диалози, които да позволят за директен контакт на гражданите и с четирите нива на управление в Европа.  „За съжаление, социалистите в България, въпреки че като системна партия и член на Европейската социалистическо семейство би трябвало да демонстрират по-отговорно поведение, всъщност на практика прегърнаха риториката на националпопулизма. Затова наша задача е да покажем, че политиките на ЕНП са безалтернативни, за да запазим своите ценности и да постигнем една силна и обединена Европа за гражданите, която посредством принципа на субсидиарност адресира нуждите и желанията им на най-подходящото ниво на управление според законодателната сфера“, заяви Цветанов  В дебата участваха още евродепутатът Данута Хюбнер - председател на Комисията по конституционни въпроси, Райнхолд Лопатка - член на Работната група по въпросите на субсидиарността от австрийския парламент, зам.-председателят на ЕП Майнрид Макгинес, зам.-председателят на Групата на ЕНП, отговарящ за Работната група по правни въпроси и вътрешни работи - Естебан Гонзалес Понс.  Срещата се провежда в ЕП в Брюксел с домакин зам.-председателят на Групата на ЕНП, отговаряща за връзките с парламентарните групи в националните парламенти - Естер де Ланге и е съпредседателствана от страна на Австрийското председателство от Ангелика Винциг - зам.-председател на ПГ на Австрийската народна партия.", "date": "2018.11.26", "title": "Цветанов в Брюксел: За съжаление, БСП прегърна реториката на националпопулизма "}
{"url": "http://epicenter.bg/article/Nova-iztsepka--Valeri-Simeonov--Dayte-mi-tova-MVR-za-24-chasa-i-shte-vidim-dali-shte-ima-protesti-/169133/2/0", "text": "Нова изцепка на Валери Симеонов взриви социалните мрежи. Темата отново е за протестите. \"Дайте ми това Министерство на вътрешните работи за 24 часа и ще видим дали ще има протести\".  Това каза лидерът на Национален фронт за спасение на България (НФСБ) Валери Симеонов пред партийната телевизия \"Скат\", цитиран от \"Дневник\". Коментарът на доскорошния вицепремиер беше свързан с продължаващите над месец недоволства в страната.  Едното от тях – на майките на децата с увреждания, искаше неговата оставка след думите му, че това са \"кресливи жени с уж болни деца\". Освен него от началото на ноември в редица градове в страната граждани протестират срещу високите цени на горивата, поскъпването на данъците за леки автомобили, ниския стандарт на живот и социалната несправедливост.  Симеонов подчерта, че основният му упрек към ГЕРБ е, че много лесно се разделя с кадрите си. Той даде за пример смяната на министрите Николай Нанков, Ивайло Московски и Николай Петров. ", "date": "2018.11.26", "title": "Нова изцепка! Валери Симеонов: Дайте ми това МВР за 24 часа и ще видим дали ще има протести "}
{"url": "http://epicenter.bg/article/Radev--Modernite-orazhiya-i-tehnologii-nyama-da-kompensirat-nedostiga-na-hora-v-armiyata/169152/2/0", "text": "Трябва да инвестираме повече в подготовката на бъдещите военни лидери на България. Модерното оръжие и съвременните технологии не могат да компенсират липсата на хора, защото професионално подготвените офицери, сержанти и войници са в основата на модерната армия, от която България има нужда.   Това заяви президентът и върховен главнокомандващ на Въоръжените сили Румен Радев на церемонията във Велико Търново по случай 140 години от началото на военното образование в България и откриването на първото военно училище, съобщиха от прессекретариата на държавния глава. „В тази сложна обстановка армията продължава да се топи, а все още не намираме необходимата политическа воля и ресурси да се прекрати отливът на хора“, подчерта държавният глава. Румен Радев посочи, че днес военното образование е изправено пред сериозни изпитания, а динамичната и непрекъснато изостряща се среда на сигурност и ограничените ресурси увеличават непрекъснато изискванията към военнослужещите да определят точните приоритети, да усвояват необходимите знания и да изграждат адекватни умения и способности. По думите на президента като правоприемник на Софийското военно училище Националният военен университет „Васил Левски“ може да се гордее с изминатия път, защото „най-високият зрелостен изпит на българското офицерство винаги е бил този пред историята“. Държавният глава припомни, че още първият произведен випуск на военното училище участва в Сръбско-българската война в защита на Съединението и българската свобода, а впоследствие изнася на плещите си участието на Българската армия във войните за национално обединение. „Възпитаниците на училището бележат бляскави победи и полагат кости в името на нашата свобода, независимост и благоденствие. Внушителен е броят на представителите на българския обществено-политически елит, придобили своето образование и подготовка тук“, заяви още Румен Радев. В приветствието си държавният глава подчерта, че и днес Националният военен университет е сред най-престижните образователни и научни институции в страната, която подготвя висококвалифицирани кадри - офицери и специалисти с висше образование за нуждите на Въоръжените сили и на всички останали структури от системата за национална сигурност и се адаптира успешно към високите изисквания на пазара на труда. Президентът изрази признателност и уважение към ръководството и преподавателите от Националния военен университет „Васил Левски“ за високите резултати и всеотдайност, за чувството за дълг, с които пазят традициите и успяват да осъвременят учебните планове, програмите, формите и методите за обучение в тези трудни за България и за Българската армия времена. „С особено удовлетворение бих искал да отбележа, че Националният военен университет изгражда лидери - личности с характер и умения, възпитани в ценностите и идеалите на родолюбието, на дълга и честта“, каза още Румен Радев. В словото си държавният глава увери курсантите и студентите на висшето училище, че са избрали правилното място и им пожела да бъдат смели и всеотдайни, мъдри ръководители и да служат с достойнство и чест на България. „Дълго ни внушаваха, че ни трябват знания и компетентност, а понятията дълг и родолюбие биваха отпращани в миналото. Днес българите ясно усещат, че във време, в което са изморени от корист, сметки и лъжи, имат все повече нужда от хора, отдадени и посветени на България, от хора, от които зависи самото оцеляване на нашето общество. Убеден съм, че вие сте хората, на които България може да разчита и които България очаква“, категоричен беше президентът. По време на тържественото честване в Музикално-драматичния театър „Константин Кисимов“ присъстваха вицепремиерът и министър на отбраната Красимир Каракачанов, началникът на отбраната генерал Андрей Боцев, Великотърновският митрополит Григорий, народни представители, генерали, офицери, сержанти, войници и ветерани. Във Велико Търново държавният глава разгледа учебно-материалната база на Националния военен университет „Васил Левски“. Румен Радев посети Православния храм „Св. Седмочисленици“ и ще поднесе цветя пред паметника на Васил Левски и паметника на възпитаниците в района на висшето училище.", "date": "2018.11.26", "title": "Радев: Трябва да инвестираме в подготовката на бъдещите военни лидери на България"}
{"url": "http://epicenter.bg/article/Vezhdi-Rashidov-/169176/2/0", "text": "\"  Така избухна пред   бившият министър на културата Вежди Рашидов по повод \"голямото плюскане\" в Националната галерия, наречено \"пърформанс\", организирано от директорката на галерията Яра Бубнова в чест на художничката Ода Жон.   \"В цял свят държавният музей е  съкровищница, в които се съхранява  изкуство, у нас се оказа място за плюскане! Това не мога да го приема! Има други места, където могат да се ядат кюфтета - зали, ресторанти. Има месарски магазини, в които могат да се проведат страхотни пърформанси\", гневи се Рашидов.  И пита:   \"Плюскане върху царските паркети! Аз ремонтирах двореца, върнах блясъка му, докарах Пти Пале, Роден, докарах световното изкуство, а те лапат в залата! Представете си някой да плюска под погледа на Мона Лиза?\"   \"И каква е тази велика художничка, за да се прави всичко това в нейна чест? В кои среди е известна? Какво е направила за имиджа на България?\", пита бившият министър на културата.   От Министерство на културата и самият министър Боил Банов вече трети ден мълчат за скандала, който набира скорост и предизвика гняв в социалните мрежи.    Припомняме, че в Националната художествена галерия преди дни бяха опънати две дълги маси в стил на соцбанкет, върху тях бе разположена огромна самодива от суджуци, филета и всякакви мезета, а главата ѝ бе направена от зелки и питки. И това бе обявено за пърформанс по повод откриването на изложбата на Ода Жон – артистичен псевдоним на българската художничка Михаела Дановска, която прави кариера зад граница.  Видни културни дейцисе нахвърлиха като невиждали с вилици и ножове да опоскат пищната трапеза.  Присъствалите дори се похвалиха с видеа, излъчени на живо в социалните мрежи, как поглъщат апетитно мръвките като истински туземци. На тях се вижда как около софрата седят дами и господа с чаши и вилици в ръце и участват в невиждан пир след произведенията на изкуството, как опитни по маниери келнери дрънкат със звънчета, за да приканят към тишина гостите, които жужат като в кошер, и да чуят приветствени думи.   След гневната реакция във Фейсбук всички видеа бяха изтрити, но снимките показват достатъчно пишната атмосфера на гастрономичен разгул.  ", "date": "2018.11.26", "title": "Вежди Рашидов изригна: В кой музей по света плюскат по масите?"}
{"url": "http://epicenter.bg/article/GERB-i-BSP-s-izravneni-pozitsii-predi-evroizborite--21-6--za-upravlyavashtite-sreshtu-21-3-/169181/2/0", "text": "                     Изборите за Европейски парламент са толкова важни поради факта, че самата Европа е на кръстопът. А пътят, по който ще тръгне Брюксел с новия парламент, ще бъде от решаващо значение за България. За страната ни беше важно да проведем успешно първото си Европредседателство и да покажем на партньорите си колко е ефективна за нас кохезионната политика. С тази задача правителството на Бойко Борисов се справи успешно. В новия 5-годишен мандат на Европейския парламент обаче ще се изправим пред сериозни предизвикателства, които ще изискват и нови решения за страната ни. Очевидно е, че опозицията у нас сега е много по-добре подготвена в сравнение с парламентарните избори през 2017 г. Кой – управляващи или опозиция – ще успее да приведе по-силни аргументи в своя полза, ще трябва да установим в периода до изборите на 26 май 2019.   Макар че до изборите за Европейски парламент остава около половин година, ние вече се намираме в предизборна обстановка. Резултатите от последното национално социологическо проучване на СОВА ХАРИС показват, че е изравнена подкрепата за двете най-масови партии. Разликата е в рамките на допустимата стохастична грешка. Имайки предвид, че на този вид избори активността е традиционно по-ниска, можем да предположим, че и този път до урните ще отидат по-малко от заявилите, че ще гласуват, избиратели. Но дори и да вземем гласовете само на твърдо решилите да гласуват, паритетът пак се запазва.     Според резултатите, хипотетично съществуват още три възможности за сформиране на коалиции, които биха могли да преодолеят изборния праг. Едната е ако се появи субект, който да консолидира гласовете на дясно-либерално настроените избиратели, които сега са разпиляни в различни посоки. Втората е около контрукцията на Обединените патриоти, които обаче са вътрешно разпокъсани и в момента се намират в нисходяща тенденция, свързана с участието им в управлението. Третата може да възникне на основата на подкрепата за партия „ВОЛЯ“, съчетана с други политически сили и с евентуалното присъединяване на партията на Волен Сидеров, ако той излезе от съюза с Обединените патриоти.      ", "date": "2018.11.26", "title": "СОВА ХАРИС: ГЕРБ и БСП изравняват позициите си по доверие -  21.6% срещу 21.3% "}
{"url": "http://epicenter.bg/article/Georgi-Markov-poluchi-pochetnoto-zvanie--Doktor-honoris-kauza--na-NVU--Vasil-Levski-/169182/2/0", "text": "Академик Георги Марков получи почетното звание „Доктор хонорис кауза“ на Национален военен университет (НВУ) „Васил Левски“. Това бе обявено по време на тържественото честване на Празника на военния университет и отбелязването на 140-ата годишнина от създаването на първото военно училище и началото на военното образование в България, състояло се в Музикално-драматичен театър „Константин Кисимов“ във Велико Търново, предаде репортер радио \" .   Поради отсъствието му инсигниите ще му бъдат връчени утре в Дома на културата на НВУ „Васил Левски”, където ще бъде открита Юбилейната научна конференция „140 години военно образование, традиции и перспективи”. По предложение на Академичния съвет началникът на НВУ „Васил Левски“ бриг. генерал Пламен Богданов награди с почетното звание „професор на годината“ доц. д-р Марко Златев.  Тържествените чествания започнаха с празнично слово на началника на НВУ „Васил Левски“ бриг. ген. Пламен Богданов, който припомни историята на първото военно училище, чиито приемник днес е Националния военен университет във Велико Търново. Той пососи, че от Велико Търново са излезли редица личности от обществения и политически живот на държавата, в това число и сегашният президент Румен Радев. „Военното училище става ядрото, в което се концентрира българското родолюбие, където се стичат най-прогресивните, най-пламенните и възторжени младежи на освободеното ни Отечество. То става център на духа, ковачница на волята и извор на знанията, в които се подготвят българските военноводачи, осъществили подема на българското военно изкуство“, каза генерал Богданов.  Сред официалните лица на честванията бяха президентът и върховен главнокомандващ на Въоръжените сили Румен Радев, началникът на отбраната Андрей Боцев, министърът на отбраната Красимир Каракачанов, народни представители от всички политически сили, митрополит Григорий, областният управител проф. Любомира Попова, кметът на Велико Търново Даниел Панов, председателят на Общински съвет Венцислав Спирдонов, общински съветници, офицери, общественици и други, Каракачанов връчи награди на заслужили офицери, курсанти и служители.  На 27 ноември честването щe продължи от 10.00 часа с ритуал по полагане на пръст от връх Каймак-Чалан и височина Калатепе в криптата на храм „Свети Седмочисленици”. От 10.30 часа в Дома на културата на НВУ „Васил Левски” ще бъде открита Юбилейната научна конференция „140 години военно образование, традиции и перспективи”. Конференцията ще открие началникът на Университета бригаден генерал д-р Пламен Богданов. Ще бъде представена книгата „Пагони в изпълнителната власт” на доцент Марко Златев – преподавател по военна история в НВУ, който е и пленарен докладчик на Юбилейната конференция. След поздравленията от официалните гости, поздравителен концерт ще изнесе Представителния ансамбъл на Въоръжените сили.", "date": "2018.11.26", "title": "Акад. Георги Марков получи почетното звание „Доктор хонорис кауза“ на НВУ „Васил Левски“"}
{"url": "http://epicenter.bg/article/Prof--Mirchev-za--Golyamoto-plyuskane--v-Natsionalnata-galeriya--Sluchiloto-se-e-mnogo-strashno-i-zhalko/169177/2/0", "text": "„Много страшно, много страшно. Ако не беше толкова тъжно, щеше да е много смешно”. Така големият живописец проф. Ивайло Мирчев коментира пред ПИК скандалния банкет в Националната галерия с шеф Яра Бубнова по повод изложбата на художничката Ода Жон /Михаела Дановска/.    Случаят предизвика дълбоко възмущение в арт гилдията и в социалните мрежи.   „Като гледах снимките от събитието, се сетих за филма от 70-те години „Голямото плюскане” на Марко Ферери с Марчело Мастрояни, Уго Тоняци, Мишел Пиколи, и сега си го припомних. Сюжетът общо взето е следният – събират се група приятели, за да се самоубият с плюскане, с преяждане. Което е една страхотна метафора, малко прекалена, темата е буржоазният начин на живот, той е левичарски филм. Моят коментар за случая в Националната галерия е, че тук метафората се превърна в реалност. Жалко, много жалко. Те са интелигентни хора, някои от тях са много добри художници, в края на краищата в живота какво ли не се случва. Но е тъжно”, казва Ивайло Мирчев.   На въпроса на ПИК такъв разгул може ли да се случи насред Лувъра, в Уфици, проф. Мирчев отговори: „Нямам представа. Вече в съвременния контекст на изкуството всичко е възможно. Ако един куратор го облече в концептуална рамка, нищо чудно и това да се случи. След като едно ла*но можеш да затвориш в консервна кутия и да напишеш „Ла*ното на артиста”... Или пък да се изсe*еш, както правят виенските акционисти още през 60-те години на една сцена и това се филмира, значи всичко е възможно. Друг е въпросът кой с какви сетива и как го приема. Но в този левичарско либерален свят извратеното става нормално. Не знам накъде вървим. Те са интелектуалци, те са левичари, те са артисти и така – всичко може да бъде позволено\".   На въпрос чувал ли е за художничката Ода Жон, проф. Мирчев отговори отрицателно.", "date": "2018.11.26", "title": "Проф. Мирчев за „Голямото плюскане” в Националната галерия:  Много страшно и жалко!"}
{"url": "http://epicenter.bg/article/Karakachanov--Balgarskite-ofitseri-tryabva-da-zhiveyat-sas-saznanieto--che-sa-lideri-v-obshtestvoto/169183/2/0", "text": "Българските офицери трябва да живеят със съзнанието, че са лидери в българското общество. Това каза във Велико Търново вицепремиерът и министър на отбраната Красимир Каракачанов ,  предаде БТА .   Той участва в тържественото събрание, посветено на 140 години от създаването на първото военно училище и началото на военното образование в България.   Преди 140 години в първия випуск на Военното училище са постъпили 165 млади български мъже. Те са показали наученото още през 1885 година в Сръбско-българската война. Впоследствие възпитаници на Военното училище са водили битките по бойните полета на Тракия, Македония и Добруджа и са воювали, за да осъществят българския национален идеал - обединението на всички български земи, припомни Каракачанов.  Според него тази военна история, която те са написали, нямат много от днешните съюзници на страната, които се опитват да дават съвети как да изграждаме съвременните въоръжени сили и армията.   Само за 66 години след Освобождението на България Военното училище е дало на българското общество трима председатели на Народното събрание, десетки народни представители, петима министър-председатели. В по-нови времена един вицепрезидент и един президент на България - сегашният, каза още министърът.  По думите му това е послание към днешните курсанти, които се готвят не само за военни специалисти и военни командири, но трябва да живеят със съзнанието, че са лидери в българското общество. Тогава, когато армията е отсъствала от българския обществен живот, българското общество е боледувало, подчерта той.  В словото си той посочи, че трудните времена, в които оцелява българската армия, са от 28 години. За да се промени това, още в ранна училищна възраст трябва образованието да възпитава в дух на родолюбие.  Няма държава, която да е силна и просперираща, ако чака някой друг да гарантира нейната сигурност. Териториалната цялост и независимост на България ще зависи от днешните и бъдещите офицери, посочи Каракачанов.   Идеологиите идват и си отиват, а българските офицери трябва да имат един национален идеал - силна, просперираща и благоденстваща България, отбеляза той.   Министърът връчи нагръдни знаци, медали и грамоти на преподаватели и курсанти от НВУ \"Васил Левски\".", "date": "2018.11.26", "title": "Каракачанов: Българските офицери трябва да живеят със съзнанието, че са лидери в обществото"}
{"url": "http://epicenter.bg/article/Petar-Moskov-otnovo-se-izpravya-pred-Spetsializiraniya-sad/169126/3/0", "text": "Бившият здравен министър Петър Москов отново се изправя пред Специализирания съд днес. Москов и заместникът му Адам Персенски бяха обвинени в престъпление по служба и безстопанственост заради за вноса на турски ваксини през 2016 г. През септември делото започна по същество. Процесът ще върви по съкратена процедура и няма да бъдат разпитвани всички свидетели. Те са над 200 и сред тях са Ангел Кунчев и Тодор Кантарджиев. Има и такива със защитена самоличност. „Обвинението срещу мен е все едно съм пресякъл на зелен светофар”, каза Москов при откриването на процеса. Той допълни, че нищо от истериите в парламента не е намерило място в обвинителния акт. „Всички доказателства, които е събрала прокуратурата по делото, сочат, че това са същите ваксини като качество, ефективност и състав, каквито винаги са прилагани в България. Затова по-скоро въпросът е защо в съда съм аз, а не тези, които разпалиха страховете на хората с политическа цел, а именно БСП и ДПС”, попита Москов.    ", "date": "2018.11.26", "title": "Петър Москов отново се изправя пред Специализирания съд"}
{"url": "http://epicenter.bg/article/Natrupanoto-po-partidite-za-vtora-pensiya-za-prav-pat-premina-3000-lv-/169124/4/0", "text": "Натрупаното по партидите за втора пенсия за пръв път премина 3000 лв. - към 30 септември средният размер на натрупаните средства в универсалните фондове е 3016.26 лв., показва последната статистика на Комисията за финансов надзор. информира в. \"Сега\".   Жените обаче продължават да изостават от мъжете - за тях средната сума в партидите е 2864.31 лв., докато за мъжете е 3159.61 лв. Любопитно е, че двата пола са почти равни във възрастовата група, която първа ще бере плодовете на реформата и ще се пенсионира с две пенсии - хората на 55-59 г. Тук жените имат 3749.84 лв., а мъжете - 3771.82 лв. Разликата е най-фрапираща във възрастовата група на 35-39-годишните - жените имат 2868.45 лв., а мъжете - 3511.26 лв. При осигурените на възраст 40-44 г. жените имат 3388.74 лв., а мъжете - 3849.46 лв.    ", "date": "2018.11.26", "title": "Натрупаното по партидите за втора пенсия за пръв път премина 3000 лв."}
{"url": "http://epicenter.bg/article/Vladislav-Goranov-ima-nyakolko-problema-s-bezplatnoto-si-zhilishte-/169147/11/0", "text": "След като години наред подминаваше с пренебрежение спекулациите къде точно живее, министърът на финансите Владислав Горанов най-накрая през зъби призна, че обитава луксозен апартамент, който не е негов, но за който не плаща наем. Освен това сподели с публиката – с огромна неохота и очевидно омерзение, че щедрият му благодетел е неговият кръстник, чието име категорично отказа да назове.  Понеже се вдигна шум в част от медиите, които все още се чувстват свободни да критикуват властта, и замириса на колосален скандал, прокуратурата обяви, че ще провери обстоятелствата около жилищната ситуация на министъра. И онази комисия с дългото име – за противодействие на корупцията и за отнемане на незаконно придобитото имущество - КПКОНПИ, ще трябва да изясни има ли конфликт на интереси. Въпреки че и тя отказа да отговори на въпросите на \"Сега\". Все пак на 8 декември изтича срокът, в който тя ще трябва да се произнесе възможно ли е срещу ползването на имота Горанов да прави услуги на своя кръстни от висотата на поста си.  Около скандала има няколко смущаващи неща. По силата на своя пост министърът на финансите надзирава данъчните и може да се превърне в благодетел или проклятие за всяка фирма. Затова всички негови отношения, особено с хора с богата бизнес история, трябва да са ясни и прозрачни. В случая няма никакво значение чий е апартаментът, който Горанов обитава. Може да е на кварталния млекар. Ползването му без пари е потенциален конфликт на интереси, защото млекарят подлежи на проверки от данъчните.  А апартаментът се оказа собственост на фамилия с мрежа от проспериращи фирми. Тайнственият благодетел е Иван Сариев, IT бизнесмен, книгоиздател, бивш служител на финансовото министерство, производител на биохрани, а освен това и висш масон. Формално жилището в луксозния комплекс, построен от братята Домусчиеви, е собственост на съпругата му Снежана, която участва в девет фирми. Интересно дали някой е проверявал кръстниците, обгрижващи от сърце своя кръщелник? Дали, колко и какви проверки е правила НАП на техните фирми от 2012 г., когато Горанов се е нанесъл в жилището, досега? И ако има такива - какви са резултатите?  Не може да не прави впечатление и фактът, че финансовият министър се държи доста подозрително.  Той дълго време категорично отказваше да каже кой е собственик на апартамента. Не опроверга и бродещите слухове, че всъщност благодетели се явяват Домусчиеви, които заради размаха на своя бизнес в много отношения са зависими от благосклонността на държавата. И финансовият министър би трябвало да се пази от всякакви подобни обвързаности. Горанов отказа да отговори и на въпросите на \"Сега\", въпреки че вестникът го изчака няколко дни да отрази и неговото мнение.  Затова пък, след като скандалът избухна, той веднага провидя атака срещу правителството и натърти, че сам бил декларирал апартамента. Всъщност въпросният факт стана известен не по благоволението на Горанов, а по силата на закона. От тази година принадлежащите към висшия ешелон на властта бяха задължени да посочват и ползването на чужди активи в имуществените си декларации.  Затова Горанов бе длъжен да признае, че още от 2012 г. обитава 181 кв. метра, без да плаща.  Ако ставаше дума за доброволна прозрачност, този апартамент трябваше да е отдавна деклариран, а министърът нямаше да бяга от обяснения. \"Ако се притеснявах, щях ли да го декларирам?!“, пита на пръв поглед риторично Горанов. Но всъщност следва още по-логичен въпрос - означава ли това, че ако министърът има от какво да се притеснява, ще погази закона, който го задължава да обявява подобни обстоятелства? Да не говорим, че финансовият министър не е съвсем безимотен - има още два апартамента. Защо тогава е нужно да приема подобни дарове от бизнесмени, пък било то и близки?  Имат възможности хората - помагат, кое е лошото, кое е укоримото, ще попита някой. Много е просто - да се помага на властимащ не е като да се помага на социалнослаб.  Именно затова се е родило правното понятие “конфликт на интереси“. То доста бавно и мъчително навлезе в българските закони и разбирания. Мнозина и днес недоумяват къде е нередното – вероятно защото е част от нашенския манталитет да „пускаме“ връзки, да правим подаръци и услуги и да очакваме същото в замяна.  Българските законодатели включиха графата „ползване на чуждо имущество“ в имуществените декларации с голямо закъснение и неохота, едва след като многократно ги подсещаха, че това се изисква по европейските правила. А защо се изисква? Много просто - защото това е една от формите, под които властта се поддава на греховни изкушения.  Например някой дава на политика да ползва джип мечта, а след време го моли да помогне - да прокара поправка в закон, да даде рамо за обществена поръчка, да потули проверка или друга услуга. Услугата може да не е лична, може да е за някого от приятелския кръг, от фирмения обръч, от масонското братство – примерно да назначим едно „наше момче“ на хубав пост. Може да не е кола, може да е яхта, вила на морето или просторен апартамент в сърцето на града...  Заради вътрешната съпротива на всички, които би трябвало да следят за конфлик на интереси, битката с шуробаджанашката корупция у нас е пълен провал.  Един от най-шумните роднинско-корупционни скандали бе аферата „Батко и братко“. През 2008 г. Брюксел временно спря европейските фондове за България заради разкрития, че тогавашният шеф на пътния фонд Веселин Георгиев е сключил договори за милиони с фирми на братята си. Едва през 2012 г. бе образувано дело по случая. След още четири години съдът не откри конфликт на интереси и Георгиев бе оправдан.  Но така е в България. В Германия например далеч по-дребен скандал свали не кого да е, а самия държавен глава. През 2012 г. президентът Кристиян Вулф подаде оставка след изобличения в медиите, че като премиер на Долна Саксония е ползвал за кратко изгоден заем от съпругата на свой приятел индустриалец и се е опитал да прикрие този факт.  Все пак, писан под европейски натиск, българският закон, по който работи комисията против корупцията, не е съвсем безобиден. В него пише, че конфликт на интереси има винаги, когато човек на висша публична длъжност има частен интерес, който може да повлияе върху „безпристрастното и обективното изпълнение на правомощията или задълженията му по служба“. В закона е дефинирано и понятието „частен интерес“ - то включва всякакъв вид облаги – материални и нематериални.  И дефиницията за „облага“ в закона е доста обхватна, като включва широк кръг ползи не само за висшия държавник, но и за свързани с него лица. За облага се считат всякакви доходи, независимо дали са в пари, или имущество, както и предоставяне, прехвърляне или отказ от права, а също и \"получаване на стоки или услуги безплатно или на цени, по-ниски от пазарните\". В закона не пише, че ползването на апартамент, ако е на роднина, не е облага. Ясно и точно.  Сега остава да видим как КПКОНПИ и прокуратурата четат закона. Дано да не е по начина, по който дяволът чете евангелието. ", "date": "2018.11.26", "title": "Владислав Горанов има няколко проблема с безплатното си жилище "}
{"url": "http://epicenter.bg/article/Pochina-italianskiyat-rezhisyor-Bernardo-Bertoluchi/169148/6/0", "text": "На 77-годишна възраст след кратко боледуване почина големият италиански режисьор Бернардо Бертолучи.   Говорителят на режисьора е потвърдил трагичната вест, като е добавил, че Бертолучи е бил болен от рак, съобщи BBC, пише Dir.bg.   Той остави диря в историята на световното кино с шедьоври като \"Конформистът\", \"Двадесети век\", \"Последно танго в Париж\", \"Последният император\", \"Малкият буда\", \"Открадната красота\", \"Мечтатели\".   Бертолучи е роден на 16 март 1941 г. в Парма. Той е син на поета Атилио Бертолучи и Нинета Джованарди. Бертолучи има брат, който също е режисьор и известен драматург.   От най-ранна възраст той е пленен от киното. Голямо влияние в кариерата му има приятелството му с друг класик на италианското кино - Пиер Паоло Пазолини.   Бертолучи започва да следва литература в университета \"Ла Сапиенца\" в Рим, но изоставя образованието си, за да се посвети на киното. За първи път се изявява като асистент-режисьор на Пазолини във филма \"Безделник\" (1961).   През годините той отличен с много кинематографични награди. През 1987 печели \"Оскар\", през 1988 - \"Златен глобус\", през 1989 - BAFTA. Носител е ина \"Златна мечка\" от Берлин 1970 г., както и на \"Златен лъв\" от Венеция (1997, 2007). През 2011 г. Бертолучи получи почетната награда на Филмовия фестивал в Кан, а през 2013 г. той получи звезда на Холивудската разходка на славата.   През 2014 г. на 14-ата среща на върха на лауреатите на Нобеловата награда за мир в Рим, Бернардо Бертолучи бе удостоен с наградата на върха на мира за своя принос в областта на правата на човека.   Бернардо Бертолучи се е женил два пъти. Първата му съпруга е била актрисата Адриана Асти. След развода си с нея той се жени отново през 1978 г. за Клер Пеплоу, която е режисьор и сценарист.", "date": "2018.11.26", "title": "Почина големият италиански режисьор Бернардо Бертолучи"}
{"url": "http://epicenter.bg/article/Naprezhenieto-eskalira--Ukrayna-vavezhda-voenno-polozhenie/169129/7/0", "text": " съобщава пресслужбата на министерството на отбраната на страната, цитирана от осведомителните агенции. В съобщението се посочва, че съответното разпореждане е прието на основание на решение на Съвета за национална сигурност и отбрана на Украйна СНБО за въвеждането на военно положение.   \" , се казва в съобщението.  Заради    То ще бъде разгледано днес от Върховната рада (парламента), която ще се събере в 16 ч. местно време, съобщи нейният председател Андрий Парубий.     \"Засилени за контраразузнавателните мерки за недопускане на територията на Украины на други провокации от страна на спецслужбите на Русия и дестабилизация на ситуацията вътре в страната\", се посочва в съобщението на военното ведомство, цитирано от УНИАН.    Това се съобщава на сайта на външнополитическото ведомство.   \"Украйна настоява незабавно да бъде оказана медицинска помощ на ранените военнослужещи, да бъде осигурено незабавното им и безопасно завръщане в родината им, както и да бъде върнато плененото военно имущество и украинската страна да бъде компенсирана за загубите\", се казва в заявлението.   Също така, . Официалният Киев се обръща към съюзниците и партньорите си с искането да предостави на Украйна военна помощ и да предприеме мерки за ограничаване на Русия, както и засилване на съществуващите санкции.   По-рано тази нощ президентът на Украйна Петро Порошенко подкрепи предложението да бъде въведено военно положение в страната в срок от 60 дни. \"  заявява държавният глава.   Порошенко, цитиран от \"Униан\" и \"Интерфакс Украйна\", каза, че военното положение далеч не бива да се разбира като обявяване на война.    Междувременно Европейският съюз и НАТО призоваха Русия и Украйна да действат максимално сдържано, за да се намали напрежението в Азовско море. В декларация се казва, че ЕС очаква Русия да възстанови свободата на преминаване през Керченския проток, който тя затвори.   НАТО също призова Русия и Украйна към сдържаност и намаляване на напрежението в Азовско море. \"НАТО внимателно следи развоя на ситуацията в Азовско море и Керченския проток и ние поддържаме връзка с украинските власти.   Призоваваме към сдържаност и намаляване на напрежението\", се казва в декларацията. НАТО отново подчертава, че напълно подкрепя суверенитета и териториалната цялост на Украйна, включително навигационните права в териториалните й води. \"Призоваваме Русия да осигури свободен достъп до украинските пристанища в Азовско море в съответствие с международното право\", гласи декларацията, цитирана от ТАСС.   Вчера кораби на руския военноморски флот задържаха три украински плавателни съда в Керченския проток, а пограничната служба на Федералната служба за сигурност (ФСБ) на Русия обвини Украйна, че нарушава морската ѝ граница. Според ФСБ оръжието е използвано за \"принудително спиране\" на корабите, а плавателните съдове са откарани на пристанището в Керч. Киев заяви, че преминаването на корабите е било планирано и рутинно и че са ранени най-малко шестима, а не трима души от екипажите, а най-малко шест души, а 20 са били задържани.  Русия междувременно поиска днес да се състои извънредно заседание на Съвета за сигурност на ООН заради ситуацията.  Керченският проток бе отворен тази сутрин, след като инцидентът с украинските кораби подтикна Москва да преустанови преминаването през него.     ", "date": "2018.11.26", "title": "Извънредно! Украйна въвежда военно положение. Армията е в състояние на пълна бойна готовност"}
{"url": "http://epicenter.bg/article/Kristiano-i-dvama-frantsuzi-v-bitka-za-otlichieto--quot-Nay-dobar-za-godinata-quot-/169188/8/16", "text": "Станаха ясни тримата финалисти за една от най-престижните индивидуални награди в света на футбола - Globe Soccer Awards.   Кристиано Роналдо, Килиан Мбапе и Антоан Гризман ще си оспорват приза \"Най-добър за годината\", който ще се връчи на 3 януари на церемония в Дубай. Любопитното е, че фаворитът за “Златната топка” Лука Модрич не е сред тримата най-добри.  Кристиано е устремен към трета поредна награда и общо пета за десетгодишната история на отличията. Точно след седмица е церемонията по връчването на \"Златната топка\", като футболната общественост тъне в неведение кой ще целуне отличието.  Източник: Спортал.бг", "date": "2018.11.26", "title": "Кристиано и двама французи в битка за отличието \"Най-добър за годината\""}
{"url": "http://epicenter.bg/article/Kreditori-pritiskat-Andzhelina-Dzholi/169167/10/100", "text": "Докато Анджелина Джоли продължава да спори с бившия си мъж Брад Пит по въпроса за опеката над техните 6 деца, кариерата й като режисьор временно е поставена на \"пауза\" и то поради най-неочакваната причина — актрисата няма пари за проектите си. \r\n \r\n Източник от обкръжението на Джоли съобщава, че тя сега отчаяно очаква края на снимките на втората част на \"Господарка на злото\", за да може да получи хонорара си от $25 млн.   Решението на Джоли да замрази своята актьорска кариера, за да се съсредоточи върху работата си като режисьор, я прати в задънена улица. Порталът Radar публикува съобщение, като се позовава на източник, запознат с реалното финансово положение на бившата Лара Крофт и мисис Смит, което разкрива сериозни финансови проблеми.   Просто настоящата страст на Джоли да бъде режисьор не й носи нужните приходи, за да развива компанията си. Проектите на фирмата й са донесли едва 500 000 долара проходи, което е твърде недостатъчно. Сега Анджелина трябва не само да обезпечи себе си и децата си, а се нуждае и от спешно финансиране. Това е така, защото в началото на ноември 2018-а стана известно, че благотворителният фонд, който Джоли ръководи заедно с Пит, дължи на различни организации милиони долари. И това е само един от дълговете й. \r\n \r\n \r\n \r\n Според източник, запознат с бизнеса й, фирмата на Джоли J.D.H.Office Ltd. към момента разполата с незначителни активи в размер $66 хил., а към кредитори дължи над $2,2 млн. Според последна информация през тази година Джоли е внесла собствени пари около милион долара, за да може фирмата й да продължи да съществува. В същото време обаче сроковете, в които тя трябва да се разплати с кредиторите, са ограничени. Визира се времето до края на годината.   Източник: Дир.бг", "date": "2018.11.26", "title": "Кредитори притискат Анджелина Джоли"}
{"url": "http://epicenter.bg/article/Persiyski-tutmanik/169186/9/80", "text": "\r\n \r\n \r\n \r\n \r\n \r\n \r\n \r\n   \r\n \r\n \r\n Яйцата се разбиват. Прибавят се олиото, млякото, със содата разбъркана в него, и брашното. Бърка се до получаване на тесто като за кекс. След това се прибавя натрошеното сирене, обърква се и се изсипва в намазнена тавичка. \r\n   \r\n Пече се на умерена температура до готовност.  \r\n", "date": "2018.11.26", "title": "Персийски тутманик"}
{"url": "http://epicenter.bg/article/Prints-Hari-i-Megan-se-mestyat-v-nov-dom-dogodina/169169/10/99", "text": "Като много други двойки преди тях, принц Хари и съпругата му Меган ще се преместят в околностите на Лондон преди очакваното раждане на първото им дете, съобщи Асошиейтед прес, цитиран от Дарик. В началото на следващата година принц Хари и херцогинята на Съсекс Меган ще се преместят от намиращия се в централен Лондон дворец Кенсингтън във Фрогмор хаус на територията на замъка Уиндзор, оповестиха от двореца. Двойката очаква първото си дете следващата пролет. Принц Хари и Меган се ожениха в параклиса на територията на замъка Уиндзор през месец май. Замъкът Уиндзор е на около 32 км западно от централен Лондон.   Хари и Меган живеят в двореца Кенсингтън, откакто оповестиха годежа си миналата година. Замъкът Уиндзор е специално място за техни кралски височества и те са признателни, че официалната им резиденция ще е именно там, се казва в комюнике на двореца. Замъкът Уиндзор е сред любимите резиденции на кралица Елизабет Втора.   Източник: Дарик", "date": "2018.11.26", "title": "Принц Хари и Меган се местят в нов дом догодина"}
{"url": "http://epicenter.bg/article/Rumen-Radev-shte-uchastva-v-chestvaneto-na-140-godini-ot-nachaloto-na-voennoto-obrazovanie-v-Balgariya/169127/2/0", "text": "Президентът и върховен главнокомандващ на Въоръжените сили Румен Радев ще посети Велико Търново по повод отбелязването на 140 години от началото на военното образование в България и откриването на първото военно училище. Това съобщиха от Прессекретариата на държавния глава. Събитието ще се проведе от 10.30 часа в Музикално-драматичния театър „Константин Кисимов“. По-късно през деня държавният глава ще разгледа учебно-материалната база на Националния военен университет „Васил Левски“. Румен Радев ще посети Православния храм „Св. Седмочисленици“ и ще поднесе цветя пред паметника на Васил Левски и паметника на възпитаниците в района на висшето учебно заведение.", "date": "2018.11.26", "title": "Румен Радев ще участва в честването на 140 години от началото на военното образование в България"}
{"url": "http://epicenter.bg/article/Temenuzhka-Petkova--Ima-seriozen-interes-kam-proekta-AETs--quot-Belene-quot-/169128/2/0", "text": "Търсим възможност за нов стратегически инвеститор или инвеститори за проекта АЕЦ \"Белене\". Това заяви министърът на енергетиката Теменужка Петкова в сутрешния блок на БНТ. Дали сме широка възможност за всички потенциални участници. По отношение на проекта е налица сериозен интерес, каза тя. По думите й стратегическият инвеститор ще бъде избран на базата на публична процедура, която защитава в максимална степен нашите национални интереси. Проектът, който ще се опитаме да възобновим по отношение на АЕЦ Белене, е същият, който е нотифициран от ЕК, заяви Петкова. Тя посочи, че според данните, с които министерството разполага, регионът на централата не е сеизмично активен. Тя коментира и другия стратегически проект - \"Турски поток\". По отношение на информацията, която излезе в руските медии, не е тайна за никого, че ние сме водили подобни разговори. Това е ясен знак, че усилията ни си струват, каза тя.    ", "date": "2018.11.26", "title": "Теменужка Петкова: Има сериозен интерес към проекта АЕЦ \"Белене\""}
{"url": "http://epicenter.bg/article/Angel-Dzhambazki--Mariyana-Nikolova-ima-kachestva-za-vitsepremier/169131/2/0", "text": "„БСП се обяви за наследник за БКП. БКП е партията, която през 1946 г. извърши национално предателство, отродявайки македонските българи и опитвайки се да предаде една територия на Македония. И когато обсъждахме тази тема, казах, че тези, които са извърши национално предателство, са за разстрел. Явно се припознават в хората, които са го извършили. БСП трябва да излязат и да се извинят, призоваваме ги от 30 години да го направят. Те се опитват нахално и арогантно да се правят, че нищо не се е случило. Това каза евродепутатът Ангел Джамбазки от ВМРО в ефира на БТВ.   Евродепутатът определи като „глупава интрига на негов колега, която цели да внесе разделение” информацията, че е писал писмо до групата на Европейските консерватори, в което казва да не се срещат с Волен Сидеров. По думите на Джамбазки истинското писмо е друго. То е част от вътрешната ни кореспонденция и тя е свързана само и единствено с отношения, които не засягат г-н Сидеров, изтъкна евродепутатът.   „Не мисля, че има нещо, което би трябвало да бъде повод за извинение или съжаление”, подчерта той. \"Най-разумно е Обединените патриоти да се явят заедно на евроизборите догодина\", каза той. Според него най-логично е листата да бъде подредена чрез вътрешни избори. По думите му обаче разговорът как ще се явяват на вота предстои да се проведе.   На въпрос дали има ритане по кокалчетата, той заяви: „Има чепати характери, има непремерени приказки и действия”.   Джамбазки коментира и отговора на председателя на ЕП Антонио Таяни до БСП по повод изказването на евродепутата, че всички от БСП са за разстрел. Таяни изтъква, че членовете на ЕП имат пълното право да критикуват и да питат, но нямат право да използват обиден език. Джамбазки изтъкна, че познава избраната за вицепремиер на мястото на Валери Симеонов–Марияна Николова, и смята, че има качества за вицепремиер. Името ѝ не е забъркано в никакви политически, икономически или финансови скандали. \"Отвратителни са внушенията и намеците, че една жена може да бъде вицепремиер, защото е нечия любовница\", категоричен беше Джамбазки.    ", "date": "2018.11.26", "title": "Ангел Джамбазки: Марияна Николова има качества за вицепремиер"}
{"url": "http://epicenter.bg/article/Lyubomir-Kyuchukov-za-Brekzit--Tereza-Mey-izkonsumira-vsichki-vazmozhni-negativi-ot-pregovorite/169135/2/0", "text": "4 възможни сценария за Брекзит могат да се развият оттук нататък – всички те завися в една или друга степен от британския парламент, в същото време нито един от тях не може да събере мнозинство. Това коментира в „Тази сутрин” бившият посланик на България във Великобритания Любомир Кючуков.   Единият от вероятните сценарии е втори референдум за оставане или напускане на ЕС:   „За да се стигне до референдум, това трябва да стане по предложение на правителството – нещо, което за момента Тереза Мей изключва. Или след нови избори, при ново правителство. Тогава има два варианта за референдум. Първият, който в момента се предлага, е вече сключеният договор, вторият вариант е референдум като първия, който беше за оставане или излизане”, посочи Кючуков.   Той припомни, че съгласно сегашния договор, хората, които към момента на излизане на Великобритания от ЕС, са били на територията на страна, ще останат със същите права на пребиваване. Ако се стигне до Брекзит без договорености, тогава правата на тези хора остават под въпрос.   Дипломатът разчете напускането на седем министри и седем секретари на кабинета на Тереза Мей като сигнал за вътрешни противоречия и дълбоко разделение в британското общество и в политическата класа.   „На един или друг етап Тереза Мей ще бъде принудена да напусне политиката. Тя беше оставена да изконсумира всички възможни негативи от преговорите, като беше ясно от самото начало, че тя ще бъде критикувана – и да има договор, и да няма договор”, поясни Кючуков.   А въпросът около Брекзит, който поражда най-много проблеми, са бъдещите граници на Великобритания. След като въпросът с Гибралтар беше решен, сега на дневен ред е казусът с границата между Северна и Южна Ирландия.   „Двете Ирландии, ако не се запази сегашното състояние без граници, това рискува нови вълнения, включително разпалване отново на гражданската война в Северна Ирландия. Прекарването на граница между Северна Ирландия и Великобритания изглежда екзотично на този етап”, коментира Кючуков.", "date": "2018.11.26", "title": "Любомир Кючуков за Брекзит: Тереза Мей  изконсумира всички възможни негативи от преговорите"}
{"url": "http://epicenter.bg/article/Transportniyat-ministar-obsazhda-v-evrpoarlamenta-s-prevozvachi-paket--quot-Mobilnost-quot-/169136/2/0", "text": "Развитието на преговорите по така наречения пакет \"Мобилност” ще обсъди транспортният министър Росен Желязков на среща с представители на международните автомобилни превозвачи и български депутати в Европейския парламент, съобщи bTV.   Зад пакет \"Мобилност\" застават големите страни като Франция, Германия, Австрия и Италия. Той предвижда шофьорите на товарни камиони от източноевропейските страни да получават командировъчни като тези в западноевропейските, а задължителната 45-часова почивка на седмица да прекарват в хотел.   Не само българските международни превозвачи, а и колегите им от други страни на Източна Европа, като Полша, Чехия, Унгария и Прибалтийските републики, смятат, че тези мерки ще убият бизнеса.", "date": "2018.11.26", "title": "Транспортният министър обсъжда в еврпоарламента с превозвачи пакет \"Мобилност\""}
{"url": "http://epicenter.bg/article/Dimitrov--Protestite-shte-tleyat-do-praznitsite--no-avtopohodite-shte-prodalzhat-i-sled-tyah/169137/2/0", "text": "Протестите ще тлеят до празниците, но автопоходите може би ще продължат и след тях. Това каза за сутрешния блок „Добро утро, България“ на Радио \"Фокус\" политолога и преподавател в СУ „Св. Климент Охридски“ Димитър Димитров.   Нищо не може да прекрати протестите, за тях има достатъчни поводи. Двете главни искания на протестите бяха тези на майките на деца с увреждания и бунта срещу повишаването на цените на горивата, каза още той. „И едното, и другото е намерило своето решение. Майките участват в процеса на приемане на решения. Все пак в момента, в който са предвидени необходимите средства в републиканския бюджет, въпросът е да се уредят детайлите на тяхното разпределение т. е. нормативната база. Майките продължават да са част от този процес и до сега не са изказали аргументи, с които да обвиняват управляващите, че по някакъв начин ограничават тяхното участие. От друга страна, при цената на горивата, този път международното положение помогна, защото цената на барел с нефт тръгна стремително надолу и това е изключително благоприятен фактор“, обясни той.   Димитър Димитров каза още, че данъците за колите ще се повишат локално, гражданската отговорност също, но в това няма нищо драматично. Учудващо ще е, ако няма платени групи от протестиращите, коментира още политологът и добави, че на протестите няма лидери, защото те трябва да станат говорители и да кажат политическите си искания, като по този начин ще ги свържат с някоя партия.   Според него тактиката, която приема социалистическата партия като главна опозиция е да прави всичко възможно, за да бъде притискано управлението и да бъде вкарано в обяснителен режим, който евентуално да доведе до неблагоприятни изборни резултати през май. Докато има напрежение ще има очаквания да се разклати управлението, каза още той и обясни, че в ГЕРБ признаци на криза не се забелязват. Политологът предполага, че след европейските избори напрежението между коалиционните партньори ще се успокои.  ", "date": "2018.11.26", "title": "Димитров: Протестите ще тлеят до празниците, но автопоходите ще продължат и след тях"}
{"url": "http://epicenter.bg/article/Kotel-na-parno-otoplenie-se-vzrivi-v-Studentski-grad--ima-postradali/169138/2/0", "text": "Котел на парно отопление се е взривил тази сутрин в автосервиз в Студентски град в столицата. По първоначална информация двама души – на 49 и 61 години – са пострадали и са отведени в \"Пирогов\", съобщи БНР.   От МВР уточниха, че сигналът е подаден минути преди 08.00 часа. Става дума за взрив на котле за парно отопление, което двамата мъже са се опитали да пуснат. Пострадалите са с изгаряния и са откарани в \"Пирогов\" с автомобил на човек от сервиза. \"Спешна помощ\" не е била уведомена за случая.   От лечебното заведение потвърдиха пред \"Хоризонт\", че мъжете са при тях, но не уточниха какво е тяхното състояние.   За инцидента не е уведомена и Главната инспекция по труда, обясниха пред \"Хоризонт\" оттам.   Управата на автосервиза разказа, че става дума за изтекла водна риза на отоплителен котел, а не точно за взрив. Сервизът е един от оторизираните да поддържа и ремонтира автомобили на МВР, както и на други институции у нас. ", "date": "2018.11.26", "title": "Котел на парно отопление се взриви в Студентски град, пострадали са двама"}
{"url": "http://epicenter.bg/article/Dimitar-Gardev--Sblasakat-mezhdu-Rusiya-i-Ukrayna-beshe-ochakvan/169140/2/0", "text": "„На практика имаме първи сблъсък между въоръжените сили на Украйна и Русия. Някак свикнахме, че имаме една проксивойна, хибридна война в Източна Украйна, но в момента имаме официален сблъсък и задържане на украински военни съдове от руската погранична служба“. Това коментира в предаването „Преди всички“ Димитър Гърдев – бивш дипломат и експерт по международни отношения и проблеми на сигурността. Според него това напрежение е било очаквано и припомни:   „Руската федерация наложи ограничителен режим за преминаване през Керченския проток. Забрана де факто няма, но трябва да бъдат извършени определени действия, предварително разрешени, за преминаване през протока. Това затруднява Украйна, защото в Азовско море се намира реално второто по големина пристанище на Украйна. Оттам преминават основната част от украинските стоки“.   Днес украинските депутати ще обсъдят въвеждането на военно положение. По думите на Гърдев това предложение трябва да бъде гласувано днес от Върховната Рада на Украйна и то може да въведе 60-дневен период на извънредно положение. Украйна приведе въоръжените си сили в пълна бойна готовност, подчерта той и обясни, че това не означава пълна мобилизация. Експертът обаче припомни, че в страната предстоят президентски избори през март догодина и такова извънредно положение би затруднило нормалния предизборен процес. Според него този инцидент ще бъде използват от всички политици за повишаване на рейтинги.   Димитър Гърдев подкрепя използването на Съвета за сигурност на ООН за разясняване на позициите и търсене на диалог.", "date": "2018.11.26", "title": "Димитър Гърдев: Сблъсъкът между Русия и Украйна беше очакван"}
{"url": "http://epicenter.bg/article/Vasil-Vasilev--Otgovorni-za-provala-na-Yuzhen-potok-sa-Stanishev-i-Mestan/169142/2/0", "text": "България е като сурогатна майка. Поема всички разходи по отглеждането, изхранването, обучението, възпитанието, опазването на живота и здравето на едно дете от раждането до пълнолетието му, след което то заминава в чужбина. Изчисления на математика академик Кирил Боянов за колосалните материални загуби за обществото от износа на хора.   Отговорни за провала на \"Южен поток\" са преди всичко Станишев и Местан, смята Васил Василев. Според него Орешарски само е изпълнил нареждането на тогавашните лидери на БСП и ДПС, като е обявил спирането на проекта. Още тогава целта е била Русия да насочи газопровода към Турция. Борисов потвърждава замисъла, като си приписва “ заслугата “. Какво загубихме от провала на Южен поток и от това, че ние ще купуваме руски газ от Турция, а не тя от нас ?   Договорил ли е Борисов в Абу Даби продажбата на стотици хиляди декари българска земя ? От емиратите планирали за начало да изкупят обработваема земя колкото на една средноголяма българска област. После ще поискат да внесат работници от страни като Пакистан или Уганда, за да я обработват. Има ли опасност наши области да се превърнат в ислямски анклави и ще остане ли българин там ?   Репортаж за срутващата се къща-музей в село Батунци, в която Левски основава революционен комитет. Музейните експонати са разграбени, къщата ще падне всеки момент.  ", "date": "2018.11.26", "title": "Васил Василев:Какво загубихме от провала на Южен поток и от факта,че ще купуваме руски газ от Турция"}
{"url": "http://epicenter.bg/article/7-zlatni-medala-za-Varna-na-Svetovniya-shampionat-po-matematika/169143/2/0", "text": "18 медала, от които 7 златни, спечелиха учениците от МГ \"Д-р Петър Берон\" по време на Световния математически отборен шампионат по математика, който се проведе в морската столица. По време на престижното състезание общо за България бяха извоювани 86 медала, от които 17 златни, 40 сребърни и 29 бронзови. Младите ни математици се отличиха сред над 400 състезатели от общо 17 държави от цял свят, съобщиха от пресцентъра на община Варна.   Победителите бяха тържествено обявени в Двореца на културата и спорта в неделя вечерта.   Организатор на събитието, което се провежда за първи път в Европа, са Община Варна, Съюзът на математиците в България и МГ „Д-р Петър Берон”. Потенциалът на Варна да се развива като град на знанието беше акцент в поздравителния адрес от кмета Иван Портних. Приветствия отправиха директорът на дирекция „Образование и младежки дейности” Лилия Христов, народният представител Таня Петрова. В математическия шампионат знания премериха 67 отбора от 3 възрастови групи. България беше представена от отборите на три училища - домакините от МГ „Д-р Петър Берон” - Варна, СМГ и 125 СУ в столицата.", "date": "2018.11.26", "title": "7 златни медала за Варна на Световния шампионат по математика"}
{"url": "http://epicenter.bg/article/Desislava-Atanasova-i-Aleksandar-Simov-v-mahlenski-skandal-za-deputatskite-zaplati-/169144/2/0", "text": "Десислава Атанасова и Александър Симов спретнаха махленски скандал за депутатските заплати в ефира на БТВ.  Двамата депутати от БСП и ГЕРБ спориха дали трябва да се санкционират финансово народните представители, които не ходят на работа в пленарна зала. От ГЕРБ призоваха депутатите, които не ходят на работа да не получават заплата, от БСП настояват да има само санкция.  „Заплатата, която взех миналия месец беше около 2900 лева, защото имах отсъствия“. Това призна депутатът от БСП Александър Симов в ефира на БТВ.  Десислава Атанасова от ГЕРБ разкри, че е взела 3600 лева. Тя припомни, че по времето, когато ГЕРБ не влизаха в пленарна зала в знак на протест срещу кабинета Орешарски, по фиш е трябвало да получи 2100 лева. Била е глобена със 1500 лева, след удръжките е получила около 400 лева и показа това с фиш оттогава.  Десислава Атанасов смята, че предложението на БСП е популистко, тъй като става въпрос само за 500 лева, които да се удържат на депутатите, които не ходят на работа. И предложи депутатите, които не ходят на работа, да не получават пари. Тя обеща да подкрепят предложението на опозицията. Симов не показа фиш за заплата, но обеща да го направи. От ГЕРБ отново призоваха лидерът на БСП да покаже фиша си, с който взима заплата.  Атанасова попита дали има друга сфера, в която да не ходиш на работа, а да взимаш заплата. Колегата и я репликира, че работата на депутатите не се изчерпва само с присъствие в пленарна зала.  „Представянето на Визията е част от работата ни. Знам, че на ГЕРБ ви се иска опозицията да си седи кротичко в залата и да мълчи. Нашите избиратели имат нужда от нас“, обясни Симов.  Десислава Атанасова попита, след като лидерът на опозицията увери от трибуната, че няма да взима заплата и няма да ползва служебен автомобил, защо по време на обиколката и в засегнатите от чумата райони, е пътувала с автомобил на НС, ползван от неин колега от БСП? Симов каза, че знае за този случай, но отказа да посочи за кой колега става въпрос. ГЕРБ определя тези действия като шизофренни.  \"Огромна част от колегите ми, отказват да ползват служебни автомобили\", увери той. „Когато представяме Визия за България, ние не извиняваме нашите отсъствия“, добави Симов.", "date": "2018.11.26", "title": "Десислава Атанасова и Александър Симов в махленски скандал за депутатските заплати "}
{"url": "http://epicenter.bg/article/Polskiyat-prezident-Andzhey-Duda-idva-na-ofitsialno-poseshtenie-v-Balgariya-po-pokana-na-Rumen-Radev/169157/2/0", "text": "По покана на държавния глава Румен Радев президентът на Република Полша Анджей Дуда ще бъде на официално посещение в България. Това съобщиха от прессекретариата на президента на Република България.   Задълбочаването на двустранното икономическо и инвестиционно сътрудничество, партньорството на България и Полша в ЕС и НАТО, регионалното сътрудничество и взаимодействието в сферата на сигурността, се очаква да бъдат сред акцентите на срещата на двамата президенти на 27 ноември на „Дондуков“ 2.   От 11.00 часа на площад „Св. Александър Невски“ ще се състои церемонията по официалното посрещане на президента Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин.   В 11.30 часа президентите на България и Полша ще проведат среща на „Дондуков“ 2, след което ще се състоят пленарните разговори между делегациите на двете държави.   В 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между Република България и Република Полша.   Двамата държавни глави ще дадат съвместна пресконференция от 12.50 часа.   Президентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“.   В рамките на официалното посещение в България президентът Анджей Дуда ще проведе срещи с министър-председателя Бойко Борисов и с председателя на Народното събрание Цвета Караянчева.", "date": "2018.11.26", "title": "Полският президент Анджей Дуда идва на официално посещение у нас по покана на Румен Радев"}
{"url": "http://epicenter.bg/article/Prostotiya---quot-Hudozhestven-quot--pir-v-Natsionalnata-galeriya-organizira-direktorat-y-Yara-Bubnova/169161/2/0", "text": "Шефката на Националната галерия Яра Бубнова организира невиждана свинщина в светая светих на художественото изкуство, пише „Телеграф“.   Две дълги маси опънаха като на соцбанкет в Двореца, а върху тях бе разположена огромна самодива от суджуци, филета и всякакви мезета, а главата ѝ бе направена от зелки и питки.   Видни културни дейцисе нахвърлиха като невиждали с вилици и ножове да опоскат пищната трапеза.     Официалният повод бе откриването на изложбата на Ода Жон – артистичен псевдоним на българската художничка Михаела Дановска, която прави кариера зад граница.   Присъствалите дори се похвалиха с видеа, излъчени на живо в социалните мрежи, как поглъщат апетитно мръвките като истински туземци. На тях се вижда как около софрата седят дами и господа с чаши и вилици в ръце и участват в невиждан пир след произведенията на изкуството, как опитни по маниери келнери дрънкат със звънчета, за да приканят към тишина гостите, които жужат като в кошер, и да чуят приветствени думи.   Въпросните клипове обаче бързо, бързо бяха изтрити и вече са недостъпни. Хората във виртуалното пространство се възмущават от проявата най-вече по линия на балканските нрави: „Каква жалка пародия! Бай Ганьо и Ганьовица си играят на аристократи ли, на що ли?“, гласят предимно коментарите.   \"La grande bouffe.\" - \"Голямото плюскане!\" Един от класическите филми на Марко Ферери с актьорите-легенди Марчело Мастрояни, Мишел Пиколи, Филип Ноаре ... А днес това падение на псевдоинтелектуалци и елит е срам\", пише дипломатът Жоржета Пехливанова.", "date": "2018.11.26", "title": "Простотия! \"Художествен\" пир в Националната галерия организира директорът  й Яра Бубнова"}
{"url": "http://epicenter.bg/article/Mladi-sotsialisti-organizirat-informatsionna-kampaniya-po-instalatsiyata-za-gorene-na-bokluk-do-TETs-Sofiya/169163/2/0", "text": "Млади социалисти от градската организация на МО в БСП – София, придружени от общинския съветник от групата на БСП в СОС Николай Николов, организираха информационна кампания в район \"Сердика\", която цели да разкаже на гражданите за изграждането на нова инсталация за горене на отпадъци до ТЕЦ София. Столичният общински съвет отхвърли предложението на общински съветници от БСП и други политически сили да се проведе местен референдум, свързан с изграждането на тази инсталация.  “Недопустимо е това, че Столичният общински съвет отхвърли предложението на БСП - София и други политически партии за провеждането на местен референдум. Изграждането на подобен тип инсталация в жилищната зона на София ще бъде сериозен проблем за поколения столичани. Важно е хората да бъдат информирани за негативите, които ще търпят от това решение”, сподели Петко Димитров, председател на МО в БСП – Сердика и лидер на младите социалисти в столицата.  Младежите изтъкнаха, че работата на такава инсталация допълнително ще увеличи замърсяването на атмосферния въздух в София. Те отбелязаха, че работата на инсталацията в района ще причини разрушаването на и без това неподдържаната инфраструктура в тази част от столицата, Отпадъците ще бъдат извозвани до нея с камиони, за които инфраструктурата на района не е пригодена.  Младите социалисти от столицата организираха четири информационни пункта в различни квартали на район \"Сердика”. Стартът на инициативата те сложиха с обиколка на Централна гара и Централна автогара. Мобилни пунктове бяха позиционирани и пред главните входове на големи супермаркети в Банишора, Малашевци и Орландовци. На тях те раздаваха листовки, в които всеки можеше да прочете защо такава инсталация би имала изключително негативно влияние върху района и живеещите в него. Всеки един гражданин получи и медицинска маска, предпазваща от вредни за вдишване вещества. С раздаването на тези маски младите социалисти изразиха своето притеснение за въздуха, който ще дишат живущите в района, след изграждането на инсталацията за горене на боклук.  Младежите се обявиха в подкрепа на една по-чиста София и прозрачност в изразходването на средства и ресурси за чистота от Столична община.  Инициативата е част от кампанията на Младежко обединение в БСП - София “24 х 24”, на която месец домакин е район \"Сердика\". “24 х 24” предвижда младите социалисти да посети всеки един район в София и да обърнат внимание на неговите проблеми, както и на възможните им решения.", "date": "2018.11.26", "title": "Млади социалисти организират информационна кампания за инсталацията за горене на боклук до ТЕЦ-София"}
{"url": "http://epicenter.bg/article/Kaloyan-Pargov-shte-se-sreshtne-s-predstaviteli-na-taksimetroviya-bransh-v-stolitsata/169166/2/0", "text": "На 27 ноември лидерът на БСП – София Калоян Паргов, който е и заместник-председател на Комисията по транспорт и туризъм на Столичния общински съвет, ще се срещне с представители на таксиметровия бранш в столицата. Това съобщиха от пресцентъра на БСП – София. Срещата ще се проведе от 15.00 часа в постоянната приемна на БСП - София на ул. \"Леге\"10, етаж 1. В нея ще вземат участие Петър Мутафчиев, бивш министър на транспорта и председател на Съвета по транспорт и съобщения към НС на БСП и народни представители от „БСП за България“, членове на Парламентарната комисия по транспорт, информационни технологии и съобщения.  ", "date": "2018.11.26", "title": "Калоян Паргов ще се срещне с представители на таксиметровия бранш в столицата"}
{"url": "http://epicenter.bg/article/Tsacheva-i-Marinov-se-sreshtnaha-s-poslanitsite-na-stranite-ot-ES/169173/2/0", "text": "Днес по покана на министъра на правосъдието г-жа Цецка Цачева се проведе работна среща с посланиците на държавите-членки на ЕС и ръководителя на Представителството на Европейската комисия в София. В срещата взеха участие и министърът на вътрешните работи г-н Младен Маринов и представляващият Висшия съдебен съвет г-н Боян Магдалинчев.  Темата на дискусията беше докладът на Европейската комисия за постигнатото от България по линия на Механизма за сътрудничество и оценка, публикуван на 13 ноември 2018 г.  Министър Цачева благодари за доброто сътрудничество на Европейската комисия и на държавите-членки, както и за обективната оценка и констатацията от доклада, че три от шестте показатели на механизма могат да се смятат за условно затворени.  Българските институции предоставиха подробна информация за действията, които вече се предприемат в изпълнение на останалите показатели. Министърът на правосъдието изрази решимост за постигане на необратимост и устойчивост на резултатите, което да доведе до окончателното затваряне на всички показатели.  Представителите на дипломатическите мисии в София отчетоха постигнатия напредък и приветстваха избрания подход от България да бъдат информирани за конкретните действия по оставащите три показателя. Министър Цачева изрази надежда да бъде спазен принципът за оценка според собствените заслуги и изпълнение, както и да се запази посочената в Доклада перспектива Механизмът да приключи преди края на настоящия мандат на Комисията през 2019 г., като се отчита фактът, че три от шестте показателя са условно затворени.  ", "date": "2018.11.26", "title": "Цачева и Маринов се срещнаха с посланиците на страните от ЕС"}
{"url": "http://epicenter.bg/article/Dokato-tseliyat-svyat-se-vazhishtaval-na-hubostta---Dayana-tayno-stradala-zaradi-nedostatatsite-si/169172/10/100", "text": "Тя е била наричана икона на стила и боготворена заради аристократичната си красота – но самата принцеса Даяна не се е радвала особено на това, което виждала в огледалото.   И принцесите са хора – хубавицата Даяна, като повечето от нас, е имала някои комплекси за външния си вид. Докато целият свят се възхищавал на хубостта ѝ, лейди Ди тайно страдала заради недостатъците си.   През 1990 г. известният художник Израел Зогар приел поръчка да нарисува портрет на Даяна за Кралския кавалерски полк, на която тя била патрон. Това се оказало трудна задача – принцесата постоянно се месила в работата на художника и го молела да изглади някои физически недостатъци, които тя не харесвала у себе си.    „В лицето и тялото ѝ наистина имаше много недостатъци“, спомня си 72-годишният художник. „Тя шеговито, но настойчиво ме молеше да внеса корекции и да подобря портрета. Особено наблягаше на носа си“.   Да, Даяна наистина е имала големичък нос. Парадоксалното е, че почти никой не обръщал внимание на това, докато тя била жива. Чак сега, разглеждайки архивните снимки, хората започват да оценяват по-критично и трезво „най-красивата жена на своето време“.   Даяна умело компенсирала недостатъците на носа си с наклон на главата и къса обемна подстрижка (прическата ѝ почти не се е променяла през годините).   Помните ли този характерен поглед на Даяна? Тя първо навеждала глава встрани и леко надолу, а после вече поглеждала събеседника (или обектива). Дики Арбайтър, бивш прессекретар на Кралицата (от 1988 до 2000 г.) си спомня, че лейди Ди си е създала нарочно навика да позира така – най-сниманата жена на света искала да има сполучливи снимки, който и да я снима.   „Даяна не беше красива. Тя беше привлекателна. Носът ѝ беше малко едричък, но тя знаеше кой е най-сполучливият ъгъл за снимане и фотографите нямаха възможността да я погледнат от друг ракурс“, споделя Арбайтър.   Фитнес-треньорката на принцесата Керълайн Браун си спомня как Даяна се е оплаквала от фигурата си. „Имам телосложение на плувкиня и широки рамене, които не харесвам“, казвала често лейди Ди.   Наистина, Даяна не се отличавала с изящна фигура, дори когато била много слаба (през периода на проточилата се булимия). Но повечето ѝ публични появи били през 80-те години, когато на мода били тоалетите с обемни рамене (дизайнерите използвали за целта подплънки). Затова дълго време този „недостатък“ на фигурата ѝ останал скрит под подходящи дрехи. Даяна започнала да изразява остро недоволство чак през 90-тте. Промяната в модните тенденции довела до това, че лейди Ди се оказала несъразмерна на фона на крехките супермодели на новото поколение. В опита си да преодолее този комплекс Даяна се заела с фитнес. Което, впрочем, направило нейната бездруго не твърде женствена фигура още по-груба.   Впрочем, знаете ли какъв е бил ръстът на принцеса Даяна? 180 см и 3 мм. Тя била по-висока от повечето жени и равна по ръст с повечето мъже. И това я карало да се срамува.   „Тя не беше съблазнителна, имаше тяло на спортистка, а при това се и прегърбваше“, спомня си Томаж Старжевски – дизайнерът, който е създавал тоалетите на лейди Ди от 1990 г. до смъртта ѝ.   Нейният холистичен терапевт Ник Джоши пък добавя, че Даяна имала изкривяване на гръбнака. „Това ставаше видимо в движение, защото тя винаги ходеше прегърбена“, споделя той. „Проблемът се задълбочаваше от това, че тя се срамуваше от високия си ръст“. По думите на Ник Джоши, той безуспешно я убеждавал да се изправи и да носи с гордост своите 180 см., без да навежда глава и да се прегърбва, за да изглежда по-ниска. Впрочем, една от причините да се развие този комплекс може да е принц Чарлз. Той имал същия ръст като Даяна, затова на нея ѝ се налагало да носи обувки на нисък ток, а на всички официални снимки принцесата умишлено я „принизявали“ – слагали я да седне на стол или я карали да приклекне за портретна фотосесия. Прегледайте пак снимките от годежа на Даяна и Чарлз – ще видите, че нещо не е наред.   Този комплекс навремето довел Даяна до булимия. По нейни собствени думи около 5 месеца преди сватбата принц Чарлз изказал нетактичен коментар относно талията ѝ: „О, малко си пълничка тук, нали?“. Тази полушеговита фраза била достатъчен повод, за да развие впечатлителното 19-годишно момиче хранително разстройство.   „Когато за пръв път ми взимаха мерки за булчинската рокля, талията ми беше 74 см. А в деня на сватбата талията ми беше 59 см. Аз просто се стопих от февруари до юли“, споделила по-късно Даяна.   Булимията дълги години била отдушник за нервното напрежение заради караниците с Чарлз, както и „метод“ за отслабване. Когато Даяна най-сетне се преборила с това разстройство, тя започнала да напълнява. В средата на 90-те, на малко над 30 години тя вече била жена със средно телосложение – нищо общо със себе си от 80-те. Лейди Ди не била свикнала да пази диета, затова се опитвала да регулира теглото си с упражнения. Именно през 90-те папараци неведнъж са я хващали да излиза от фитнеса след тренировка. Източник: woman.bg", "date": "2018.11.26", "title": "Докато целият свят се възхищавал на хубостта ѝ, Даяна тайно страдала заради недостатъците си"}
{"url": "http://epicenter.bg/article/Misis-Balgariya-Ekaterina-Duneva-pusna-liniya-premium-moda-za-ezda/169179/10/0", "text": "Носителката на титлата „Мисис България 2007“   засне специална фотосесия със своята  . Издържана в стила на висшата английска школа по езда, зимната колекция   включва елегантни сака, съчетаващи еластичност, деликатност и бричове, подпомагащи комфортното задържане върху седлото с помощта на грип система за по-добро сцепление.   Вдъхновени от постиженията на   и от талантливите деца на България, моделите в линията се отличават с изключително изчистени силуети, естествени материи и прецизни кройки - нишката, която свързва модата с шампионите по езда.   , специално доставени от Швейцария, Италия и Франция, придават голяма доза  на новата колекция на    За цветовата гама в линията, вдъхновението и високите изисквания, пред които е била изправена,  : „Съзтезателният екип на ездача по време на състезание е подчинен на строг протокол по изискванията на Международната федерация по конен спорт. До състезание се допускат ездачи само с бял или бежов брич и тъмно сако.   Конната езда е аристократичен спорт, в който грациозността и красотата са винаги на първо място“ – категорична е красавицата и допълва: „ . Това е спорт, който подобрява общото физическо и емоционално състояние, лекува депресията, подпомага стягането на мускулатурата, тонизира и не на последно място – гори калории.“   :     Артистичната експозиция е дело на модния тандем Екатерина Дунева / Диляна Попова. Като втори дизайнер не веднъж се явява и Александра Арабаджиева, която също е аткивен състезател по конен спорт.   Екипът на  е млад тандем, но силно прогресиращ, който за четири години и половина успя да реализира 5 колекции и да стане силно популярен сред ездачите в България, Гърция, Турция, Румъния и Германия.   За първи път в 100-годишната история на конния спорт в България бе организирано модно ревю на екипировка за езда през 2014 г. именно от бранда  .   Последващите представяния на марката са на Световната Купа по Конен спорт през 2015 г. и най-успешното модно ревю на дебютното изпълнение на Sofia Fashion Week`2016.   В разгара на спортния сезон модният бранд облече и Националния отбор на България по конен спорт. Шампионите в дисциплините прескачане на препятствия и обездка ще носят екипи, произведени от  .", "date": "2018.11.26", "title": "Мисис България Екатерина Дунева пусна линия премиум мода за езда"}
{"url": "http://epicenter.bg/article/keyt/169180/10/84", "text": "Кралските модни идоли – Кейт и Меган отново разпръснаха стил и красота. Преди броени дни херцогините присъстваха самостоятелно на събития в Лондон, облечени в един и същи цвят. И въпреки че не бяха заедно този елемент ги обединяваше и, разбира се, провокира желание за сравнение у модните експерти.     Херцогинята на Кеймбридж бе съчетала пола и сако в този цвят с черно поло и обувки на високи токчета. Мидълтън не залага за първи път на този сет, дебютът му бе още през 2012 г. Но е известно, че тя обича да повтаря тоалетите си.   Херцогинята на Съсекс пък облече червена рокля без деколте с очарователна яка. От студа я пазеше дълго палто в същия нюанс, а визията ѝ бе завършена от високи черни боти.   Фактът, че двете дами избраха еднакъв цвят в един ден може би не е съвсем изненадващ, защото според източници Кейт Мидълтън помага на Меган с подбирането на тоалети и приобщаването в кралското семейство още от самото начало, пишат от woman.bg", "date": "2018.11.26", "title": "Кейт и Меган се появиха в бургундско червено в един и същи ден, но на различни събития"}
{"url": "http://epicenter.bg/article/Nikol-se-pribra-v-Tenesi-za-Denya-na-blagodarnostta--Blagodarna-sam-na-Gospod-/169193/10/100", "text": "Денят на благодарността е един от най-важните празници в САЩ. Никол Шерцингер не изневери на традицията и се събра със семейството си, за да прекара малко време със сестра си и племенниците си. \r\n \r\n Въпреки напрегнатия си график, Шерцингер замина за щата Тенеси. Тя поздрави фенове и приятели с празника, като публикува кадри със семейството си. Тя е леля на три прекрасни момиченца.   Към снимките Никол написа:  , пише Шерцингер и допълва:   Никол и Кийла са полусестри. Певицата е родена през 1978 г., а баща ѝ е филипинецът Алфонсо Валиант. Майка ѝ Розмари Еликолани е хавайка с украински произход. По-късно тя се омъжва за американецът с германски произход Гари Шерцингер, който осиновява Никол, а семейството се сдобива и с още една дъщеричка - Кийла.   Източник: Дир.бг", "date": "2018.11.26", "title": "Никол се прибра в Тенеси за Деня на благодарността: Благодарна съм на Господ!"}
{"url": "http://epicenter.bg/article/-quot-Misis-ES-quot--Yuliya-Bakalova-v-Haga--Tryabva-da-govorim-i-slushame-za-domashnoto-nasilie/169199/10/100", "text": "Българката Юлия Бакалова, която завоюва титлите \"Мисис Нидерландия\" и \"Мисис Европейски съюз\" за 2018 г., откри форум за борбата срещу домашното насилие в Хага. \r\n \r\n Заедно с областния управител г-жа Парбудаял Бакалова преряза лентата и откри събитието на \"Зонта\" (международна организация за борба с домашното насилие). Благотворителната разпродажба на чанти за проекта \"Чуй гласа ми\" преминала при oгромен успех. Всички 1100 броя са били продадени. Тези дни се очаква да бъде обявена сумата от събраните средства. Чантата, която самата Юлия е дарила за инициативата се е продала за 100 евро, а самата тя също е участвала с покупка, за да подкрепи инициативата, съобщават от Dir.bg   В речта си тя казва:   Тази инициатива Бакалова е представила и на финала на \"Мисис Европейски съюз\" с амбицията да я разпространя и в други европейски страни - анонимна телефонна линия за всеки, който е жертва на насилие.", "date": "2018.11.26", "title": "\"Мисис ЕС\" Юлия Бакалова в Хага: Трябва да говорим и слушаме за домашното насилие"}
{"url": "http://epicenter.bg/article/Parvata--quot-Mis-Balgariya-quot--e-izbrana-predi-90-godini--yubileyat-shte-bade-otbelyazan-s-nova-izlozhba/169207/10/99", "text": "Изминали са почти 90 години от провеждането на първия конкурс за красота у нас. По този случай галерия \"Дечко Узунов\" организира експозицията \"Една история от градското казино в София\", която ни открехва врата в миналото, за да разберем: какви са били критериите за женска красота през 30-те години на миналия век.   Градското казино е сградата, в която е осъществен първият избор на „Мис България”. Датата е 31 януари 1929 година. Втората по големина бална зала в София след Военния клуб едва побира стотиците българи, които искат да зърнат дефилиращите красавици. \r\n \r\n \r\n \r\n   \r\n Журито било съставено от интелектуалци, сред които оперната певица Констанца Кирова, професор Асен Златаров и директорът на вестник \"Зора\" Данаил Крапчев. Кандидатките трябвало да бъдат стройни, с елегантна фигура, с големи, изразителни очи, нежна усмивка, умни и скромни. Голотата е била забранена.   Не липсвали и критици, и противници на конкурса. Особено остър и нападателен бил езикът на вестник \"Женски глас\" - печатното издание на Българския женски съюз.   Така или иначе конкурсът се провел и избрал най-красивата сред българките.    Люба е родена във Враца през 1907 година в семейството на търговец. Момичето завършва френския колеж в Русе, след което се установява в София. След като печели конкурса \"Мис България\" Люба заедно с брат си заминава с  „Ориент експрес” към града на любовта - Париж, където десет брюнетки и седем блондинки се борят за \"Мис Европа\". Нашенката е поканена да участва в световния конкурс \"Мис Свят\" в Америка, но тя отказва.    На Люба известен столичен ресторант кръщава сладоледа си. Тя става рекламно лице на апарата за къдрене на коса \"Йожен\" и на цигарите, произведени от фабриката \"Томасян\". Парфюмерийната фабрика \"Папазов\" пуска на пазара парфюм \"Люба\". Дори лотарийни билети са отпечатани с нейния лик.   Тя се омъжва за юриста Веселин Веселинов и се отдава на благотворителна дейност и семейството си.     Короната е връчена на 21-годишната плевенчанка Кунка Чобанова. Тя е избрана да се включи и в надпреварата за „Мис Вселена“ в Бразилия. В навечерието на конкурса обаче Кунка се отказва.    За Мис тогава е избрана 15-годишната красавица Бранимира Антонова. Като награда получава букет цветя.   Източник: Нова.тв", "date": "2018.11.26", "title": "Първата \"Мис България\" е избрана преди 90 години, юбилеят ще бъде отбелязан с нова изложба"}
{"url": "http://epicenter.bg/article/Prints-Uilyam-namekna-za-chetvarti-kralski-naslednik-/169212/10/100", "text": "Несъмнено всички сме свикнали да виждаме представителите на кралското семейство на Великобритания винаги усмихнати, щастливи и задружни. Доказателство за това са и последните снимки на фамилията по случай 70-тият юбилей на престолонаследника принц Чарлз. Но както и да изглеждат отстрани, дори членовете на кралското семейство в Обединеното кралство са изправени пред лични проблеми - често страдат от депресия или са в меланхолично състояние. Но докато самите те не пожелаят да разкрият затрудненията, през които преминават, никой не би се замислил за подобни проблеми, пишат от Блиц. Наскоро обаче големият син на бъдещият крал принц Чарлз принц Уилям реши да повдигне завесата над личния си живот, правейки шокираща изповед. Това се случи на 20 ноември по време на реч на херцога на Кеймбридж, посветена на проблемите на психичното здраве. В обръщението си към присъстващите принцът реши да разкрие какви тежки психологически травми са го белязали и как с раждането на трите му деца всичко това се е задълбочило.  Откъде идва проблемът? Допреди година Уилям бе военен пилот на хеликоптер. Заради тази си работа той не веднъж е участвал с редица опасни спасителни мисии в различни държави, където е помагал за спасяването на сериозно ранени деца.  На събитието 36-годишният херцог на Кеймбридж заяви, че това е оставило сериозен и неприятен отпечатък в съзнанието му, признавайки: „Щом се родиха децата ми започнах да се сещам за целия ужас, които виждах, че се е случил с децата, които спасявахме. Болката в очите им и раните им ме белязаха. Дълго го криех дълбоко в себе си и не му отдавах значение. Но щом станах баща се сетих за това и усетих голяма болка и страдание. Започнах да се чувствам зле. Дори получих психично разстройство”. В речта си принцът поясни още, че колкото и човек да се опитва да се абстрахира от работните си задължения и случилото се по време на работа, то това не винаги се получава: „Връзката между работата и личния живот наистина ме доведе до точка на пречупване. Едва се измъкнах от тази дупка”. Ето защо раждането на децата му – принц Джордж, принцеса Шарлот и принц Луис, почти е изкарало от коловоза принц Уилям. В този контекст херцогът казва, че всяко работно място крие рискове за здравето на човека, но работодателите трябва да се погрижат за това, а самите афектирани работници трябва да говорят за проблемите си и с близките си, за да не стане по-зле.  Сега принц Уилям отделя цялото си време в служба на британската монархия, изпълнявайки задълженията, поверени му лично от кралица Eлизабет II.  На въпросното събитие принц Уилям призна още лична информация, споделяйки, че иска отново да стане баща, което породи коментари дали Кейт не е бременна отново.", "date": "2018.11.26", "title": "Принц Уилям намекна за четвърти кралски наследник "}
{"url": "http://epicenter.bg/article/Nikolay-Mihaylov-veche-e-futbolist-na--quot-Levski-quot-/169189/8/0", "text": "Николай Михайлов вече е вратар на \"Левски\". Стражът е подписал договор до края на сезона, с опция за още две години.    Михайлов е юноша на \"сините\". До момента има 15 мача за столичния гранд. Спечелил е две титли на България с 26-кратните шампиони, Купа и Суперкупа на България.    Той се раздели с клуба през лятото на 2007 година, когато Рафаел Бенитес го привлече в \"Ливърпул\".   Миналата седмица стражът премина успешни медицински прегледи, след които стана ясно, че е здрав, но ще трябва да свали няколко килограма, за да влезе във форма. За последно той бе част от кипърския \"Омония\", с който разтрогна през месец май. Преди това той има два престоя в турския \"Мерсин\", а най-добрите си години прекара в холандския \"Твенте\".   Михайлов ще бъде картотекиран веднага щом му пристигне жълтата му карта. На \"Герена\" очакват той да реши проблемите с вратарския пост, които неизменно съпътстват тима през последните няколко месеца.", "date": "2018.11.26", "title": "Николай Михайлов вече е футболист на \"Левски\""}
{"url": "http://epicenter.bg/article/Savetat-za-sigurnost-zasedava-izvanredno-zaradi-krizata-s-Rusiya-i-Ukrayna-/169132/7/0", "text": "Съветът за сигурност на ООН се събира днес на извънредно заседание заради напрежението между Русия и Украйна в Керченския проток. Руските спецчасти откриха огън срещу три украински кораба, като според Москва причината е неразрешено навлизане в техни териториални води. Киев обяви, че е жертва на непредизвикана агресия и че обмисля въвеждането на военно положение за срок от 60 дни. ЕС и НАТО призоваха за сдържаност.  Спорът възниква, след като руски танкер препречва протока под новоизградения мост между Кримския и Таманския полуостров. Два украински катера и влекач правят опит да влязат в Азовско море. Руските военноморски части откриват огън и раняват няколко моряци.  Според Москва пострадалите са трима. Според Киев - шестима. Украинският президент Петро Порошенко свика извънредно заседание на висшите ръководители от отбраната и сигурността и обяви, че ще препоръча на парламента да въведе военно положение. Според него, това е акт на непредизвикана агресия от страна на Русия.  Около 150 души протестираха пред сградата на руското посолство в Киев. Част от тях оставиха бели хартиени корабчета по оградата. Други, обаче, хвърляха факли по сградата и се наложи намесата на полицията.  Руската страна обаче твърди, че е действала само в отговор на нерегламентирано навлизане в нейните териториални води и обеща скоро да даде неопровержими доказателства, че всъщност това е провокация от страна на Киев.", "date": "2018.11.26", "title": "Съветът за сигурност заседава извънредно заради кризата с Русия и Украйна "}
{"url": "http://epicenter.bg/article/Prof--Chukov--Razsledvaneto-na-himicheskata-ataka-v-Alepo-v-Siriya-shte-e-parvoto-s-posochen-avtor/169145/7/0", "text": "Разследването на химическата атака в Алепо в Сирия ще е първото с посочен автор. Това каза за сутрешния блок „Добро утро, България“ на Радио „Фокус“ арабистът проф. Владимир Чуков. Според експерта решението на Организацията за забрана на химическите оръжия да се посочва източника на такива престъпления срещу човечеството е срещнало сериозен отпор. Той уточни, че от началото на 2013 година до средата на настоящата в Сирия са организирани общо 39 подобни атаки - 33 от правителството и 6 от опозицията.   „Ако бъде доказано авторството на престъпление срещу човечеството, това може да има последствия в международния съд в Хага. Дебатът в Управителния съвет на ОЗХО беше много ожесточен. Русия и Китай бяха основните държави, които се противопоставиха на стартиране подобен тип процедура. Режимът в Дамаск също не е въодушевен от такова развитие на политическите процеси. Така че на този етап не е много ясно кой се опитва да торпилира този процес. Още сега организацията се обърна към различните заинтересовани страни на терен – официален Дамаск, опозицията, Русия и Турция за съдействие“, коментира арабистът.   Поредната химическа атака се случват на фона на предстоящия мирен форум в Астана в края на този месец, целящ създаване на конституционна комисия за подготвяне на политическа трансформация в Сирия, припомни проф. Владимир Чуков.   Той обясни, че тази комисия e непреодолимо, но и задължително обстоятелство по пътя към това Сирия да има някаква форма на държавност. Страната е политически, военно и административно-социално разделена на 3 региона на влияние, добави експертът. Отделните парчета на разпокъсана Сирия трябва да бъдат зашити, но към момента такава перспектива не се наблюдава в краткосрочен план, прогнозира проф. Чуков.  ", "date": "2018.11.26", "title": "Проф. Чуков: Разследването на химическата атака в Алепо в Сирия ще е първото с посочен автор"}
{"url": "http://epicenter.bg/article/Vazobnoveno-e-dvizhenieto-na-grazhdanski-korabi-prez-Kerchenskiya-protok/169146/7/0", "text": "Възобновено е движението на граждански кораби през Керченския проток, предаде ТАСС, като се позова на генералния директор на компанията \"Кримски пристанища\" Алексей Волков.   Разрешението за движение на корабите е било дадено около 04:00 ч. сутринта местно време, като няколко кораба вече преминават през протока.   Движението през протока бе временно преустановено след инцидента от вчера, довел до ескалация на напрежението между Украйна и Русия.   ТАСС припомня, че \"според данни на руската Федерална служба за сигурност (ФСС) трите кораба на украинските военноморски сили, нарушилите вчера сутринта руската държавна граница, а именно корабите \"Бердянск\", \"Никопол\" и \"Яни Капу\", вчера вечерта са осъществили пореден опит за незаконни действия в пределите на териториалните води на Руската федерация\".   Кораби и катери на пограничните служби на ФСС и на Черноморския флот са поискали от украинските кораби незабавно да спрат, но те не са реагирали на исканията и според данните на ФСС са извършили \"опасно маневриране\". С цел спиране на украинските кораби е било използвано оръжие и те са били задържани в руски териториални води, подчертава ТАСС, цитира БТА.   От руските власти е образувано наказателно производство за незаконно преминаване през държавната граница на Русия.   Трите украински военни кораби, задържани от Русия в Керченския проток, се намират в пристанището Керч, предаде Ройтерс, като се позова на очевидец.   В близост до плавателните съдове могат да бъдат забелязани хора във военни униформи. По самите кораби няма видими щети, твърди очевидецът. ", "date": "2018.11.26", "title": "Възобновено е движението на граждански кораби през Керченския проток"}
{"url": "http://epicenter.bg/article/Rusiya-e-vazbudila-nakazatelno-delo-sreshtu-Ukrayna-za-narushavane-na-darzhavnite-granitsi/169155/7/0", "text": "Временно управляващият делата на Украйна в Москва дипломат ще бъде привикан в Министерството на външните работи на Русия, за да даде обяснение за нахлуването на украински военни кораби в руските териториални води в неделя, което доведе до задържането им от руска страна, заяви официалният представител на руското външно ведомство Мария Захарова, цитирана от ТАСС.  \"В неделя сутринта корабите от Военноморските сили на Украйна „Бердянск“, „Никопол“ и „Яни Капу“ в нарушение на членове 19 и 21 от Конвенцията на ООН по морското право пресякоха държавната граница на Русия. Плавателните съдове влязоха във временно закритата руска акватория и няколко часа извършваха опасни маневри, не реагирайки на съпровождащите ги руски катери и кораби. Тогава е взето решение за използване на оръжие. Всичките три кораба са задържани на около 20 километра от руското крайбрежие и на 50 км югозападно от обичайното място на преминаване на плавателните съдове през Керченския пролив под Кримския мост. По време на инцидента леки наранявания са получили трима украински военни. Оказана им е медицинска помощ и няма опасност за живота им\", са казва в позицията на Руското външно.   Русия е възбудила наказателно дело за нарушаване на държавните граници и е поискала спешно заседание на Съвета за сигурност на ООН за ситуацията в Азовско море. Предварително срещата е насрочена за 11 часа в понеделник (18:00 българско време).", "date": "2018.11.26", "title": "Русия е възбудила наказателно дело срещу Украйна за нарушаване на държавните граници"}
{"url": "http://epicenter.bg/article/I-Slovakiya-nyama-da-podpishe-Globalniya-pakt-na-OON-za-migratsiyata/169158/7/0", "text": "Словакия потвърди вчера, че няма да подпише Глобалния пакт на ООН за миграцията, подобно на редица други страни, между които Чехия и Полша, предаде ДПА.   Като премиер отхвърлям текста на пакта за миграцията и отказвам той да е в сила за Словакия\", заяви премиерът социалдемократ Петер Пелегрини пред вестник \"Сме\".   Пактът, който се очаква да бъде подписан на среща на върха в Мароко на 10 и 11 декември, има за цел да регулира глобалната миграция, но редица страни заявиха, че няма да го подпишат, напомня ДПА. В петък външният министър Мирослав Лайчак заплаши, че ще подаде оставка, ако правителството откаже да подпише пакта на ООН, защото той не би приел правителството да се поддаде на натиска на десни популисти. Пелегрини каза, че е уведомил Лайчак за решението си и изрази надежда, че външният министър ще го приеме и ще продължи да служи на страната си въпреки личното си мнение.   Страните, отхвърлили досега Пакта за миграцията, са Австралия, Австрия, България, Естония, Израел, Полша, Съединените щати, Унгария, Хърватия, Чехия и Швейцария, отбелязва ДПА.", "date": "2018.11.26", "title": "И Словакия няма да подпише Глобалния пакт на ООН за миграцията"}
{"url": "http://epicenter.bg/article/Stoltenberg-e-izrazil-pred-Poroshenko-palnata-podkrepa-na-NATO-za-suvereniteta-na-Ukrayna/169164/7/0", "text": "Генералният секретар на НАТО Йенс Столтенберг е разговарял по телефона тази сутрин с украинския президент Петро Порошенко по повод развитието на събитията след вчерашния инцидент в Азовско море между украински и руски кораби. Новината съобщиха от Алианса, предаде БНР.   Столтебнерг е изразил пълната подкрепа на Пакта за териториалната цялост и суверенитета на Украйна, в това число и за правата на страната според международното право в нейните териториални води.   По молба на Порошенко, Столтенберг се е съгласил да свика извънредна среща на комитета НАТО-Украйна на ниво посланици в Брюксел, на която да се обсъди ситуацията.   Европейският съюз и НАТО призоваха Киев и Москва да бъдат максимално сдържани и да намалят напрежението в Азовско море.   Турция вече заяви, че е притеснена от съобщенията, че срещу украински кораби е било стреляно край бреговете на анексирания от Русия Кримски полуостров. В изявление на външното министерство в Анкара се посочва, че корабоплаването в района не трябва да бъде възпрепятствано. \"Като страна, граничеща с Черно море, ние подчертаваме, че преминаването през протока не трябва да се блокира\", заявяват от Анкара. Турция призовава също да се избягват стъпки, които могат да застрашат стабилността и мира в региона. Полша обвини Русия, че с агресивните си действия срещу украинските бойни кораби нарушава международните норми.   От китайското министерство на външните работи призоваха Киев и Москва да не допускат ескалация на напрежението в Черно море и да разрешат разногласията си чрез диалог.   Руската блокада на Азовско море е неприемлива и развитието на ситуацията там е притеснителна, заяви германският външен министър Хайко Маас. Той призова и двете страни да деескалират конфликта.  ", "date": "2018.11.26", "title": "Столтенберг обеща на Порошенко пълната подкрепа на НАТО в новия конфликт с Русия"}
{"url": "http://epicenter.bg/article/Voenen-helikopter-padna-v-Istanbul---zaginaha-chetirima-zaginali--edin-e-ranen/169165/7/0", "text": "Четирима войници са загинали при катастрофа на военен хеликоптер в жилищен район на Истанбул днес, съобщи турската частна телевизия СиЕнЕн-Тюрк, предаде БТА. Един войник е бил ранен при инцидента.   Според сведенията хеликоптерът се е ударил в покрива на четириетажна жилищна сграда в квартал Санджактепе, а после е паднал на улицата.   Няма цивилни жертви, въпреки че районът, намиращ се в азиатската част на мегаполиса, е застроен с жилищни блокове.   На мястото са били изпратени екипи на полицията, пожарната служба и \"Бърза помощ\".   Вертолетът УХ-1 е изпълнявал тренировъчен полет недалеч от военновъздушна база на армията, преди да се разбие, уточнява Асошиейтед прес.   Министърът на отбраната Хулуси Акар посочи, че пилотът се е опитвал да извърши принудително кацане, насочвайки апарата към празен терен, за да предотврати цивилни жертви. Причината, поради която са били предприети тези действия, не е известна, каза още министърът.   Състоянието на пострадалия войник е сериозно. Той се намира в интензивно отделение на местна болница и предстои да бъде подложен на операция, добави Акар. Разследва се причината за инцидента.  ", "date": "2018.11.26", "title": "Военен хеликоптер падна на улица в Истанбул – загинаха четирима, един е ранен (Видео)"}
{"url": "http://epicenter.bg/article/Eto-gi-plenenite-ot-Moskva-ukrainski-korabi-/169174/7/0", "text": "Трите кораба на военноморските сили на Украйна, задържани в неделя заради нарушаването на държавната граница, са акостирали в пристанище Керч, съобщи ТАСС.   Корабите се покриват с камуфлажни мрежи. Могат да се видят леки повреди само от дясната страна на влекача \"Яна Капу\", предаде кореспондент на руската агенция.  Турция реагира, като изрази безпокойство по повод съобщенията, че украински кораби са били обстрелвани по крайбрежието на анексирания от Русия Кримски полуостров, предаде Ройтерс, цитирана от БТА.   Като страна, която споделя черноморското крайбрежие, ние подчертаваме, че преминаването през Керченския проток не бива да бъде блокирано\", заяви външното министерство в Анкара. Ведомството призовава страните да избягват по-нататъшни стъпки, които застрашават стабилността и мира в региона.  Междувременно бе съобщено, че търговски кораби могат да преминават.  Полското външно министерство обвини Русия, че с агресивните си действия срещу украинските бойни кораби нарушава международните норми. \"С пълна сила заклеймяваме агресивното поведение на Русия и приканваме ръководството й да спазва международното право\", са казва в изявлението на ведомството, цитирано от Ройтерс.  Китайското външно министерство също призова Киев и Москва да не допускат ескалация на напрежението в Черно море и да разрешат разногласията си чрез диалог, предаде ТАСС.", "date": "2018.11.26", "title": "Ето ги пленените от Москва украински кораби "}
{"url": "http://epicenter.bg/article/Ucheni-tvardyat--che-sa-sazdali-parvite-genno-redaktirani-bebeta/169178/7/0", "text": "Китайски учен твърди, че е участвал в създаването на първите генно редактирани бебета - близначки, чиято ДНК е променена, така че да се предава на поколенията, съобщи Асошиейтед прес, цитиран от Дарик. Американски учен също каза, че е участвал в разработката в Китай. Ако твърденията на учените са верни, това ще е голяма промяна в науката и етиката.   Подобни експерименти са забранени в САЩ, именно защото ДНК промените могат да бъдат предадени на поколенията, а и съществува риск да бъдат засегнати други гени.    Хе Джанкуей от Южния научно-технологичен институт в Шънджън, който е учил в американските университети Райс и Станфорд, каза, че е променил ембрионите на няколко двойки, подложили се на репродуктивно лечение. Досега е имало една бременност с такива ембриони.   Целта не е била да бъде предотвратена наследствена болест, а да бъде направен опит бебетата да придобият резистентност към зараза с вируса ХИВ.   Потвърждение на твърденията на Хе няма. Статия за разработката му не е публикувана в научно списание, за което методът да бъде проверен от специалисти. Хе разказа върху какво работи в Хонконг на организаторите на конференция по генно редактиране, както и в ексклузивно интервю пред Асошиейтед прес.   Много специалисти мислят, че методът е прекалено рисков. Някои учени порицаха начинанието като експеримент с хора, който не е оправдан морално.   Известният генетик от Харвард Джордж Чърч обаче го защити, защото ХИВ и СПИН са \"основна и нарастваща заплаха за човешкото здраве\".   От няколко години съществува сравнително лесен метод за редактиране на гени - КРИСПР-кас9. Той се използва върху хора отскоро за лечение на фатални болести, като направените промени остават само за този човек. При редактирането на сперма, яйцеклетка или ембрион обаче промените могат да бъдат наследени.   Китайският учен каза, че първо е тествал метода с мишки, маймуни и човешки ембриони в лаборатория и е кандидатствал за патенти. Той е избрал да редактира гена CCR5 за ХИВ, защото СПИН е голям проблем в Китай.   Всички мъже, участвали в експеримента, са били заразени с ХИВ, но жените са били здрави. Генното редактиране обаче не е целяло да предотврати малкия риск от предаване на вируса, защото това вече се постига с традиционна медицина. Хе е предложил на двойките шанс да имат дете, което да бъде предпазено от тяхната съдба.   Генното редактиране е направено по време на оплождане ин витро. Когато ембрионите били на 3 до 5 дни, били проверени дали са с редактирани гени. Двойките можели да изберат дали да използват редактиран ембрион или обикновен.   Редактирани било 16 от 22 ембриона, а от тях 11 били използвани за имплантиране на шест жени, преди да бъде постигнато забременяването с близначките.   Изследванията показват, че едното момиченце има две копия на променения ген, а другото само едно. Данни да са увредени други гени няма. Липсата на гена CCR5 обаче е предпоставка за поява на други заболявания, например западнонилска треска, или човекът да умре от грип.   Използването на ембриона със само едно копие на редактирания ген за специалистите е доказателство, че \"главната цел е била да бъде тествано редактирането, а не да бъде избягната болестта\".", "date": "2018.11.26", "title": "Учени твърдят, че са създали първите генно редактирани бебета"}
{"url": "http://epicenter.bg/article/Fondatsiyata-na-Soros-napuska-Turtsiya/169195/7/0", "text": "Турският клон на фондация \"Отворено общество\" на милиардера Джордж Сорос прекрати дейността си в републиката. Това съобщи \"Хюриет\" по данни на организацията.  Фондацията заявява, че ръководството е \"взело решение\" да се разпусне поради убеждението, че бъдещата му работа е безполезна и че е невъзможно изпълнението на определените задачи\". Освен това \"функционирането й е станало невъзможно заради необоснованите изявления и спекулации за дейността на фондацията в медиите\". Има се предвид реакцията, последвала публичната критика към фондацията от президента Тайип Ердоган, пояснява ТАСС.  На 21 ноември той обвини Сорос във финансиране на протестите в страната през 2013 г. Според турския лидер \"тези събития са били финансирани от един човек - известният унгарски Джордж Сорос\". Ердоган каза, че Сорос е \"човек, който има много пари, които харчи за разделение на народи и за унищожаване на държави\".  През лятото на 2013 г. площад \"Таксим\" в Истанбул стана място на сблъсък на турската полиция с демонстранти, които се противопоставиха на изсичането на дървета в близкия парк Гези и изграждането на търговски комплекс там. Към протестиращите се присъединиха и радикали.  Демонстрантите се установиха в палатки в парка и се опитаха да превземат. Полицията многократно използва сила, водни струи, сълзотворен газ, гумени куршуми. Имаше убити и ранени.  Джордж Сорос е основател и ръководител на хедж-фонда \"Сорос Фонд Мениджмънт“ (\"Soros Fund Management“) и един от най-богатите хора в света. Според списание \"Форбс\" състоянието му е около 25 милиарда долара.  Някои политици, по-специално унгарският премиер Виктор Орбан, обвиняват Сорос за спонсориране на обществени движения и неправителствени организации, за да постигне своите политически и идеологически амбиции. През юни унгарският парламент прие за ограничаване на Сорос, който предвижда наказания за организации, които подкрепят или финансират нелегалната имиграция.  Унгарското правителство е убедено, че Фондация \"Сорос\" финансира дейността на фирми, които помагат на незаконните мигранти да окупират страните от ЕС.  ", "date": "2018.11.26", "title": "Фондацията на Сорос напуска Турция"}
{"url": "http://epicenter.bg/article/Lavrov--Rusiya-veche-ne-se-valnuva-ot-eventualni-zapadni-sanktsii-zaradi-situatsiyata-v-Kerchenskiya-proliv/169196/7/0", "text": "Русия вече не се вълнува от възможни санкции заради ситуацията около Керченския пролив, заяви в понеделник на пресконференция министърът на външните работи на страната Сергей Лавров, цитиран от ТАСС, предаде агенция „Фокус“.   „Това отдавна престана да ни вълнува. Разбира се, санкциите винаги са лоши, но, когато заради инциденти, подобни на вчерашния, страната, чийто суверенитет е бил нарушен, може да се разглежда като обект на нови санкции, на нас ни е трудно да коментираме такава политика. Много е трудно да разчитаме, че ще можем да повлияем на хора, които са подвластни единствено на желанието да търсят нови и нови поводи за натиск над Русия“, заяви Лавров.   Външният министър определи като провокация нарушаването на границите на Русия от украинските кораби.   „Това със сигурност беше провокация. Всичко, което трябва да бъде казано по този повод, беше казано и в заявленията на граничната служба на ФСБ (Федералната служба за сигурност), и в заявленията на МВнР, и в коментарите на нашия официален представител. Бяха нарушени ключови положения на международното право, включително уставът на ООН, включително конвенцията за морското право от 1982 година и други международно-правови инструменти, които многократно изискват от всички държави да уважават суверенитета на другите страни“, обясни Лавров.   Както отбеляза той, действията на корабите нарушители са заплашвали безопасността на движението по акваторията. „Това стана с доста опасни методи – маневриране в тесен пролив. Това създаде заплахи и рискове за нормалното движение на съдове по тази акватория“, подчерта първият дипломат на Русия.   Министърът счита, че провокацията очевидно е била извършена по пряко нареждане на висшето ръководство на Украйна. „Че това беше направено с благоволението, ако не и с прякото нареждане на висшето ръководство, не предизвиква съмнения за никого“, посочи Лавров.   „Когато украинската страна е планирала тази провокация, навярно е разчитала на допълнителни изгоди, които иска да извлече от тази ситуация, в светлината на това, че САЩ и Европа, както винаги, безогледно ще застанат на страната на провокатора“, добави той.   Сергей Лавров добави, че му е трудно да каже какви са били целите на киевското ръководство. Срещата на Г-20 в Буенос Айрес приближава. Паралелно на Общото събрание на ООН преди седмица и половина украинците са внесли проекторезолюция за милитаризацията на Азовско море и, най-вероятно, на тях им е било важно под тази празна декларация, която са разпространили в ООН, да прибавят някакви факти, заключи министърът на външните работи на Русия.", "date": "2018.11.26", "title": "Лавров: Русия вече не се вълнува от евентуални западни санкции заради ситуацията в Керченския пролив"}
{"url": "http://epicenter.bg/article/Poroshenko-vavede-voenno-polozhenie-v-Ukrayna--Zapochva-mobilizatsiya-/169200/7/0", "text": "Петро Порошенко подписа указ по решението на Съвета за национална сигурност за въвеждане на военно положение в страната, се съобщава на уебсайта на президента на Украйна.  Военното положение в Украйна ще бъде валидно от 26 ноември до 26 януари 2019 г., ако бъде одобрено от украинския парламент. Генералният щаб е натоварен с организирането на частична мобилизация.  На службата за сигурност на Украйна е наредено да засили контраразузнаването, режимите за борба с тероризма и секретните операции, както и информационната безопасност.  Военното положение ще влезе в сила едва след одобрението на парламента. Сега указът на президента трябва да бъде разгледан на заседание на Върховната рада на 26 ноември от 17:00 часа българско време, което ще бъде закрито за медиите.  Съветът за национална сигурност и отбрана въведе военното положение след инцидента с нарушаването на руската граница от украински кораби.  Всички кораби са задържани на около 20 километра от руското крайбрежие и на 50 километра югозападно от обичайното място за преминаване на кораби по Керченския проток под Кримския мост.  По време на инцидента трима украински войници бяха леко ранени. Те са получили медицинска помощ и няма заплаха за живота им.  Малкият артилерийски катер \"Никопол“ от Военноморските сили на Украйна е взет на абордаж от руските сили в Черно море, но екипажът му не се е предавал до последно, предава агенция УНИАН, като се позовава на информация от украинските медии.  Както пише медията, по другия украински брониран катер – \"Бердянск“ е стреляно и в резултат от това са ранени членове на личния състав. УНИАН коментира, че за момента няма достоверна информация за състоянието на моряците и че руснаците може и да лъжат.  Русия възбуди углавно дело за нарушаване на държавната граница и поиска спешна среща на Съвета за сигурност на ООН относно положението в Азовско море.  От своя страна президентът на Украйна Петро Порошенко е провел разговор с генералния секретар на НАТО Йенс Столтенберг, по време на който събеседниците са се договорили за спешно свикване на извънредно заседание на Комисията Украйна – НАТО, пише киевският ежедневник \"День“.  Според съобщението във Фейсбук на прессекретаря на Порошенко Святослав Циголко, двамата са се договорили за спешното свикване на заседанието заради \"агресията на Русия“.  По неговите думи, украинският държавен глава е информирал Столтенберг за \"грубия акт на агресия на Русия срещу Украйна в Азовско-Черноморската акватория и ответните действия на Украйна, включително въвеждането на режим на военно положение“.  Президентът също е призовал за усилване на международния натиск над Москва за незабавно освобождаване на украинските моряци и кораби. \"Генералният секретар на НАТО изрази подкрепа за териториалната цялост и суверенитета на Украйна и призова Русия да спазва нормите на международното право и свободата на корабоплаването в акваторията на Азовско и Черно море“, отбелязва още прессекретарят.  Двамата са обсъдили и заплахите за регионалната сигурност вследствие на непредсказуемите действия на Русия, добавя Циголко, като посочва, че по време на разговора е постигната договорка да бъдат продължени контактите на най-високо ниво.", "date": "2018.11.26", "title": "Порошенко въведе военно положение в Украйна. Започва мобилизация "}
{"url": "http://epicenter.bg/article/Evrokomisiyata-prizova-Rusiya-da-osvobodi-zadarzhanite-ukrainski-korabi-/169203/7/0", "text": "Европейската комисия днес призова Русия да освободи трите украински кораба, които задържа в неделя близо до Кримския полуостров, анексиран от Украйна през 2014 г., предаде \"Ройтерс\", цитирана от БТА.  Говорител на Еврокомисията изтъкна, че общността не признава анексията на Крим от Москва и каза, че Русия е длъжна бързо да освободи движението през Керченския проток. \"Гледаме много сериозно на това\", каза говорителят.  Украинската консултантска агенция в областта на агробизнеса АРК-Inform съобщи, че украинските търговски пристанища в Азовско море работят нормално въпреки напрежението между Украйна и Русия. Украйна има две пристанища в Азовско море, специализирани в превоз на зърно и стомана.  По-рано ЕС и НАТО приканиха Русия и Украйна да действат максимално сдържано, за да се намали напрежението в Азовско море.  Турция също призова за спокойствие между двете страни, предаде \"Франс прес\". В изявление на външното министерство се посочва, че турското правителство е обезпокоено от информацията, че украински кораби са били обстрелвани и че има ранени. Подчертава се, че движението през Керченския проток не трябва да бъде блокирано и се настоява за спазване на международното право.   \"Ние разглеждам действията на украинските сили като провокация и ще бъдем твърди към всеки опит на която и да е било държава да постегне върху нашите суверенитет, териториална цялост и национална сигурност\", пише в комюнике  на дипломатическото ведомство на Москва по повод напрежението с Украйна. Малко по-късно министерство на външните работи на Русия привика временно изпълняващия длъжността украински посланик Руслан Нимчинский. Той след излизане от сградата не отговори на журналистически въпроси. Външнополитическото ведомство на Москва коментира и подписания днес от украинския президент Петро Порошенко указ за въвеждане на военно положение. \"Този акт на фона на очакваните през идната пролет избори за държавен глава изглежда най-малко странен\", заявиха от министерството.", "date": "2018.11.26", "title": "ЕК призова Русия да освободи задържаните украински кораби. Москва: Това е провокация! "}
{"url": "http://epicenter.bg/article/Zhena-se-sgodi-za-poliley-i-si-go-tatuira/169205/7/0", "text": "34-годишна дама от Лийдс се сгоди за 90-годишен полилей, а в знак на вечната им любов си го татуира.   Аманда Либърти се идентифицира като обджект-сексуална (изпитва сексуално привличане към неодушевени предмети) и нейната голяма любов са... полилеите.    Тя установява, че не иска да има връзки с хора, след като по нейни думи изживява първата си голяма любов със сет барабани на 14-годишна възраст.    Следващата й любов е Статуята на свобода, именно затова Аманда променя второто си име на \"Либърти\".   Към момента тя е с Люмиер. Полилеят е произведен в Германия през 1928 година.    Аманда казва, че иска да сключи брак с Люмиер пред всички свои приятели. Според нея церемонията няма да има смисъл, ако не е споделена с близките й.   Какво обаче ще се случи с татуировката, ако любовта приключи - засега не е ясно.   Източник: Vesti.bg", "date": "2018.11.26", "title": "Жена се сгоди за полилей и си го татуира"}
{"url": "http://epicenter.bg/article/Kosovo-i-Albaniya-obedinyavat-mitnitsite-si/169211/7/0", "text": "Правителствата на Косово и Албания на днешната съвместно заседание в Печ подписаха договори с които в следващите шест месеца ще се обединят митниците, ще бъдат премахнати митата и роумингът в комуникациите между двете страни.   На церемонията, проведена след съвместната сесия, министри на двете правителства подписаха общо девет споразумения и протоколи.   Очаквам икономиките на Косово и Албания да се обединят, заяви косовският премиер Рамуш Харадинай, откривайки съвместното заседание с правителството на Албания, предаде Танюг.   Харадинай изрази увереност, че подписването на деветте споразумения и протоколи от Прищина и Тирана ще доведе до обединяване на икономиките на двете страни в близко бъдеще.   Албанският премиер Еди Рама заяви в началото на заседанието, че е разочарован от подхода на ЕС към косовската независимост и по въпроса за визовата либерализация за гражданите на Косово.   Рама подкрепи въвеждането от косовското правителство на увеличение на митата със сто процента върху стоките от Сърбия и Босна и Херцеговина. Рама каза, че \"митата трябва да бъдат 100 % в северно Косово и нула процента на юг\".   Увеличението със сто процента на митата е разумно политическо решение в отговор на несправедливото отношение на Сърбия към Прищина, често с подкрепата и на други европейски страни, каза Рама.", "date": "2018.11.26", "title": "Косово и Албания обединяват митниците си"}
{"url": "http://epicenter.bg/article/Tatko--obichay-me-/169149/6/0", "text": ", български писател и драматург, ни изненада с нова книга \"Татко, обичай ме\".   Урумов отдавна е познат на публиката със своите творби. Той е автор на два сборника с разкази:  (2009), отличен с награда за белетристичен дебют на конкурса \"Южна пролет\" (2010) и   (2011).  През 2010 г. Александър Урумов дебютира като драматург с моноспектакъла  , отличен с номинация на конкурса \"Нова българска драма\" (2010). Спектакълът получава ласкави отзиви от публика и критика и се превръща в едно от най-гледаните представления за сезона. За седем месеца моноспектакълът \"Лалугер\" с Николай Урумов е изигран над 40 пъти в страната и чужбина и получава две награди - \"Най-добър актьор\" (\"Нова българска драма\" 2011) и \"Най-добър актьор\" (Битоля 2011).  През 2011 г. драматургичният текст на \"Лалугер\" получава и престижната номинация за \"Аскеер\" за постижения в театралното изкуство.  През 2013 г. излиза книгата на Александър Урумов с къси разкази  А сега пред публиката е изповедната му книга за бащинството  Силно емоционална, книгата  е събрала опита на бащата в отглеждането и възпитанието на децата, както и ролята на семейството за изграждането на характерите на младите.   \"Един баща е най-близо до звездите, когато носи детето на раменете си\", казва Александър Урумов.    ви предлага откъси от книгата \"Татко, обичай ме\". Може би всеки ще намери част от себе си в нея.     Докторите казали на майка, че тази бременност може да я убие - заради проблемите, които още от младостта си е имала със сърцето. Трябва да направиш аборт, казали й, за какво ти трябва да си рискуваш живота – нали така или иначе ти вече имаш едно дете? Нали няма да останеш бездетна, защо си рискуваш живота?  Защото обичам детето, което нося, казала майка на докторите. Обичам го и ще го родя. И така ме родила моята майка – от любов. Сигурно много ме е обичала, защото ме родила 5.100 кг. Огромна любов - огромно бебе. Родила ме е въпреки всички опасения и страхове за живота си. И когато след всичките й мъки ме донесли при нея, тя ме взела в ръцете си и какво да види? Ходилата на това огромно бебе били усукани и изкривени – тежка луксация на краката. И тя се разплакала, милата – как ще проходи това дете, цял живот сакато ли ще ходи, Боже? И плакала, плакала с глас. Защото не си представяла как тези изкривени крака ще могат да застанат по правилен начин, както крачетата на другите деца. Нямало ги тогава тези съвременни технологии, които с лекота коригират такива – колкото и тежки да изглеждат – проблеми при раждането.   И тогава се намерил един добър човек – един от лекуващите лекари – каквито Господ винаги изпраща в най-тежките часове за всеки човек:  - Недей да плачеш, момиче, всичко ще бъде наред. Синът ти ще се оправи и ще ходи, и всичко ще бъде наред. Недей да плачеш, голям мъж ще стане синът ти. Запомни какво ти казвам – голям мъж! Започнали операции, после гипс. После пак операции и пак – гипс. Майка ми пътувала с мен в такси от малкото ми родно градче до не толкова близкия голям град, докато баща ми работел здраво, за да може да осигури този транспорт – голям за онова време лукс. Това е майчината любов - любов с риск за живота. И когато дължиш живота си на такава любов, нищо друго освен преклонение не можеш да изпитваш.  Затова се прекланям пред майчината любов - на мъжа не му е дадено да я изпита в себе си, но е толкова благословен да я изпита към себе си!  Такава любов дарява живот и никога не трябва да забравяме, че имаме този живот, за да даряваме любов!  Гнойна ангина за 8 март  Любовта, която усещам от малък. Това си спомням – на всеки 8 март, единствен тогава празник за жената – аз лежа в леглото у нас и изгарям от температура. Гнойната ангина ми е специалитет - в най-острата й форма, бързо преминаваща в бронхопневмония. Изгарям в огън, замъгляващ съзнанието – с отворени очи виждам нажежени метални пръчки в стаята около мен. Заключен съм в тази температурна пещ без изход, когато изведнъж до мен достига нежният ангелски глас на майка и усещам хладните й ръце на челото, на цялото си лице. Красивата й чуплива коса е като плътна завеса, която изолира съзнанието ми от кошмарите на изгарящите ме градуси, любовта й започва да ме връща към реалността. Чувствам се сигурен в мига, в който чуя гласа й – тогава вече знам, че болестта отстъпва. Нажежените метални пръти се разбягат надалеч и вътре в мен започва се прояснява - всичко е вече наред, щом майка ми е до мен. Добре съм. Това беше нейният 8 март не една и две години - сякаш нарочно го правех...  И после, когато се прибирам след някое момчешко сбиване в махалата – с разкървавена уста и затворено око – и чувам как буквално изплаква от болка да ме види така подреден… Докато в другия край на махалата някоя друга майка също така изохква, когато вижда другият участник в сражението да се завръща в не по-добро състояние от моето. И после, когато пораствам и започвам да закъснявам вечер… Прибирам се след полунощ и минавам край спалнята на родителите ми. Усещам, че майка не спи, надничам тихичко вътре и шепнешком я питам:  - Защо ме чакаш? Защо не спиш?  - Когато имаш деца, ще разбереш – шепнешком ми отговаря и тя. Сега, когато чакам моите деца, си мисля за тези нейни думи.  - Защо не си лягате с мама – питат ни те, когато ни виждат в хола след полунощ.  - Когато имате деца ще разберете, отговаряме им ние. Колкото аз тогава разбирах майка, толкова и децата ни днес ни разбират нас с майка им. Така върви този свят, и никой на никого не трябва да се сърди. Всеки има своя ред и своето време за достигане до своето знание.   Когато майка ми си отиде през един студен декемврийски ден, не повярвах. Как така ще повярвам, че майка я няма? Че моята майка вече я няма?! Откъде-накъде трябва да повярвам в такава жестока нелепост, каквато е смъртта на една майка? На моята майчица?! Откъде-накъде?!   Беше ми казала – „Саше, аз съм вече спокойна за теб и за брат ти. Вече сте големи, имате своята опора – своите семейства. Страхувах се, докато бяхте малки – заради болестта си, да не би да си отида от тоя свят и да ви оставя мънички сирачета. Затова и в онези години отказах да ми направят операция на сърцето – рискът ми се стори прекалено голям, нищо че според лекарите при успех състоянието ми щеше да е много по-добро. Не можех да рискувам. Как да оставя баща ви сам да се грижи за вас? Но сега вече не се страхувам.“ И така си отиде – без страх. Отиде си в мир и в любов, спокойна за децата си.", "date": "2018.11.26", "title": "Александър Урумов в \"Татко, обичай ме\": Любов с риск за живота "}
{"url": "http://epicenter.bg/article/Polsha-e-pobeditel-v-tazgodishnata--Detska-Evroviziya-/169168/6/0", "text": "Тринайсетгодишната представителка на Полша  победи на международния конкурс за песен \"Детска Евровизия 2018\" с песента Anyone I Want To Be, съобщи сайтът на конкурса и ТАСС. Финалът на конкурса бе в  . За главната награда \" \" се бореха 20 страни.   Победителят се определя според резултатите от гласуване на зрителите и оценките на национални журита на страните участнички.   на конкурса.   Източник: Дарик", "date": "2018.11.26", "title": "Полша е победител в тазгодишната „Детска Евровизия”"}
{"url": "http://epicenter.bg/article/Prof--Neva-Krasteva-i-maestro-Kamdzhalov-polozhiha-osnovite-na-ACADEMIA-MUSICA/169184/6/0", "text": " Започна първата сесия на „безаналоговия ренесансово-възрожденски проект“, както нарече диригента Йордан Камджалов ACADEMIA MUSICA, която отвори врати този уикенд.   проф. Нева Кръстева е Човекът - вдъхновение за мащаба и формата на начинанието, написа още визионерът.   По време на първите два обучителни дни беше демонстриран съвършено нов подход натърсене неразривността между теоритичния и практически подход. Проф. Кръстева и диригента Камджалов демонстрираха смайваща ерудиция и висш академизъм при тълкуването на взаимовръзките между отделните науки, творчество, духовно наследство с музиката.    Фондацията на Маестро Камджалов покрива изцяло таксата за участие в целогодишната образователна програма „Музика“ на над деветдесетте участника в първия випуск на Академията.    домакин на Академията. „ &  подготвятс години разширението на концепцията, която ще търси нови форми и преподавателии от други области на духа, науката и човешкия опит.“, обеща Камджалов. \r\n \r\n \r\n \r\n \r\n     Йордан Камджалов учи дирижиране в НМА “Проф. Панчо Владигеров” София при проф. Васил Казанджиев и в Музикална Академия “Ханс Айслер” Берлин, както и в майсторските класове на диригенти от световна величина като Пиер Булез, сър Саймън Ратъл, Зубин Мета, Сейджи Озава, Курт Мазур, Лорин Маазел, Давид Зинман, Даниел Баренбойм.   С впечатляващи изяви на три континента с десетки първокласни оркестри, Йордан Камджалов е сравняван в международната преса с легенди в дирижирането като Тосканини и Челибидаке, определян е като “един от най-ярките диригенти от своето поколение”, “магьосникът на пулта”, “философ между диригентите”, “вулкан и аскет”.   Лауреат е на престижните конкурси за диригенти “JormaPanula” (2009) и “GustavMahler” (2010) и на редица международни отличия, като награда за изключително високи артистични постижения от Берлинската Академия на Изкуствата, единодушно му е присъдена “Наградата на музикалната критика” от 24thCentralEuropeanMusicFestival (2014); Номинация за диригент на годината от DeutschlandRadio, “Музикант на годината” от БНР и др.   През 2011 е избран с пълен консенсус за Генерален музикален директор и Главен диригент на забележителния културен център Хайделберг измежду над 150 кандидати от цял свят, реализираните в неговия мандат концептуални сезони са най-касовите в историята на операта и оркестъра на града и до момента е единственият чужденец, заемал този пост. Прекратява предсрочно договора си на генерален музикален директор, поставяйки за приоритет международната си дейност и творчески визии.Европейската новинарска агенция говори за “епохата Камджалов”, останала след напускането на този пост.   През 2014 НАСА и Международния център по астрономия дават неговото име на астероид52292 като заявяват, че “той свързва света на музиката с очарованието на вселената”. Авторитетното Мюнхенско издателство “Kubon & Sagner” отпечатва книгата „Звукови светове. Диригентът Йордан Камджалов” на немски език с резюме на 7 езика, представяща уникалните му търсения на единение между музика, философия и наука. В периода 2015-2016 реализира редица звукозаписни проекти за престижния немски лейбъл CPO.    основава международния камерен ансамбъл Innorelatio, Berlin, който обединява млади виртуози от над 20 държави.    съосновава фондация “Йордан Камджалов”, създадена да подпомага млади български творци.    съосновава международната конференция на генералните музикални директори и главни диригенти в Германия.    създава Музикална лаборатория за Човека.  е поканен за член на Българска Академия на Науките и Изкуствата, като понастоящем е носител на званието Академик.   През октомври 2017 г. Йордан Камджалов е удостоен с най-престижната награда за класическа музика в Германия  Echo Klassik заедно с клавирното дуо Аглика Генова и Любен Димитров в категория «Запис на концерти от 20/21 век». От 2018 година е Музикален директор и главен диригент на Хърватската Национална опера и филхармония в Риека –Европейска столица на културата 2020. През януари 2019 се очаква излизането на диск с Лиза Джерард, GENESIS ORCHESTRA, Музикална лаборатория за Човека, под диригентството на Йордан Камджалов, издаден от международния лейбъл EDEL. Определен от западната преса като “истинско откритие” и “диригент, който пристрастява”, Йордан Камджалов поемa поста на артистичен директор и главен диригент на GO, воден от вярата си в колосалния потенциал на България и българската култура.      завършва Московската държавна консерватория с музикознание при проф. Ю. Холопов и орган при проф. Л. Ройзман. Специализира орган в Прага и Цюрих при проф. И. Рейнберг. От 1973 г. е преподавател в БДК (дн. НМА “проф. П. Владигеров”). Организира първия клас по орган в България през 1978 г. в Националната музикална академия и продължава да го води в НБУ. Професор по контрапункт и фуга (от 1994 г.). През 1978 г. посещава майсторски клас по композиция в Полша, при Лютославски, където представя своите “Хетерофонни миниатюри за орган” (1974 г.). Член е на Баховото общество в Лайпциг. От 1974 има активна концертна дейност като органист в България, Европа и някои азиатски страни. Два пъти е изпълнявала интеграл на Баховите органни произведения в София. Има записи на грамофонна плоча за БНР и БНТ. Като композитор, както и в цялостната си професионална реализация на теоретик, педагог и изпълнител, утвърждава музиката като носител на непреходно дълбоко етично духовно послание. Нева Кръстева е автор на вокално-инструментални произведения с орган; творби за орган; камерна вокално-инструментална музика; хорова музика и др. Пише музикално-теоретични изследвания и студии, по-голямата част от които събрани в “Музикално-теоретични изследвания” в три тома.    ", "date": "2018.11.26", "title": "Проф. Нева Кръстева и маестро Камджалов положиха основите на ACADEMIA MUSICA"}
{"url": "http://epicenter.bg/article/Dokumentalen-film-razkazva-za-Nyoyskiya-dogovor----quot-Saga-za-popilenite-vazmozhnosti-quot-/169190/6/0", "text": "\"Сага за попилените възможности\". Така се казва документалният филм, чиито сценарист е проф. Иван Илчев, режисьор Ралица Димитрова и оператор Пламен Герасимов. Той разказва за сключването на Ньойския договор през очите на един млад дипломат, който по-късно - през 1947 г. е свидетел на сключването на друг договор с България, също в Париж, но след Втората световна война.   Премиерната прожекция е в Дома на киното на 27 ноември, денят, когато през 1919 г. е сключено споразумението между България и страните победителки в Първата световна война. \" \", напомнят авторите на документалната лента.   И добавят: \" \"  ", "date": "2018.11.26", "title": "Документален филм разказва за Ньойския договор - \"Сага за попилените възможности\""}
{"url": "http://epicenter.bg/article/Bogata-arheologicheska-godina-izprashta-NIM/169197/6/0", "text": "За първи път ще бъде показана част от стотиците златни и сребърни монети, както и накити от средновековното съкровище от крепостта Калиакра, открито през това лято от екипа на доц. д-р Бони Петрунова, директор на Националния исторически музей. Това съобщи проф. д-р Иван Христов, зам.-директор на НИМ и куратор на изложбата.   Ценните експонати са реставрирани и консервирани и ще бъдат представени в рамките на тематичната изложба „ Археологическите открития на Националния исторически музей. Обекти, съкровища и проучватели през 2018 г.”, с която по символичен начин ще бъде закрита археологическата година в Националния исторически музей. Така ще бъде  възстановена и позабравената практика музеят да показва пред широката публика находки, излезли от земните пластове в годината на откриването им. Изложбата ще бъде открита на 13 декември от 11 часа в НИМ. Това съобщи проф. д-р Иван Христов, зам.-директор на НИМ и куратор на изложбата.   В богато аранжираните витрини ще бъдат изложени най-значимите от над 400-те движими културни ценности, открити през годината. Върху специално изработени постери ще бъдат илюстрирани детайли от археологическите обекти.   Археологическата 2018-а година на Националния исторически музей бе изключително богата, благодарение най-вече на  усилията на научните ръководители: доц. д-р Бони Петрунова, проф. д-р Иван Христов, гл. ас. д-р Мариела Инкова, д-р Маргарита Попова, докторант Виолина Кирякова, Мартин Христов, Павлина Девлова.   През 2018 г. музейните археолози от Националния исторически музей проведоха 21 теренни изследвания - 17 археологически разкопки, две теренни обхождания, две геофизични проучвания и едно теренно наблюдение.   Проучванията бяха осъществени със средства на Националния исторически музей, на Министерството на културата, на частни спомоществователи и на местните общини. За мащаба на теренната работа, освен броят на експедициите, говори и фактът, че проучванията бяха осъществени на територията на цялата страна: по Черноморското крайбрежие, в Родопите, в Централна Северна и Северозападна България, в Плана планина, Витоша, Карловската котловина, Тракийската низина, София. Бяха проучени селищни могили, антични и средновековни крепости, надгробни могили и селища.   Откритите движими културни ценности ще обогатят фонда на музея, а резултатите от богатото археологическо лято за специалистите от Националния исторически музей ще бъдат обнародвани на страниците на музейните издания.", "date": "2018.11.26", "title": "Богата археологическа година изпраща НИМ"}
{"url": "http://epicenter.bg/article/Kakvo-se-krie-zad-naprezhenieto-mezhdu-Rusiya-i-Ukrayna/169171/11/0", "text": "\r\n Напрежението между Русия и Украйна ескалира скоростно през последните часове. \r\n След инцидент между украински катери и руска брегова охрана в Керченския проток, се стигна до размяна на взаимни обвинения между Киев и Москва. Късно снощи руски кораби откриха огън срещу украинските плавателни съдове и ги плениха. Съобщава се за трима ранени украински военни. \r\n   \r\n Версията на Москва е, че украинските кораби са навлезли на руска територия. Те отказали да се подчинят на разпорежданията на руските граничари и се стигнало до последвала акция за задържането им. \r\n   \r\n Според украинската версия Русия нарушава межународното право с отказа си да пропусне корабите през протока. Президентът Петро Порошенко ще предложи на парламента днес да обяви военно положение за 60 дни, което ще ограничи гражданските свободи и ще даде на държавните институции по-големи правомощия. \r\n   \r\n Междувременно от военното министерство на Украйна обявиха, че армията на страната е била приведена в състояние на пълна бойна готовност. В изявлението се уточнява, че съответната заповед е била издадена въз основа решение на Съвета за национална сигурност и отбрана на Украйна за въвеждане на военно положение. В пълна бойна готовност е приведена и Службата за сигурност на Украйна. Малко след стълкновението в Керченския проток украинските военни са предприели масиран обстрел на жилищни райони в самопровъзгласилата се \"Донецка народна република (ДНР), съобщиха руските медии. Заради кризата Русия поиска извънредно заседание на Съвета за сигурност на ООН. \r\n \r\n \r\n   \r\n \r\n   \r\n В неделя кораби на Военноморските сили на Украйна устроиха в Черно море нещо средно между водно шоу и казус бели. Провокацията от типа „марш на скок“ през руската граница обаче не сполучи – под Кримския мост украинците бяха посрещнати от непреодолима руска блокада. Наложи се украинските военноморски сили да изпратят подкрепление, но и то не помогна. \r\n \r\n \r\n \r\n В Киев изглежда се умориха да търсят повод, доказващ руската агресия, и затова решиха сами да го инсценират, пише „Взгляд“. \r\n   \r\n Според изданието това се потвърждава и от паническото съобщение на украинското външно министерство веднага след инцидента, в което се казва:„Провокативните действия от страна на Русия в Черно и Азовско море преминаха границата и вече стават агресивни. Кораби на Руската Федерация в нарушение на правилата за свободно плаване неправомерно приложиха сила срещу кораби на Военноморските сили на Украйна“. \r\n   \r\n Именно заради това изявление украинският флот устрои цялото морско шоу на 25 ноември, пише „Взгляд“. \r\n   \r\n \r\n   \r\n В неделя сутринта руските служби за охрана на границата към Федералната служба за сигурност (ФСБ) в Крим съобщават, че около 7 часа три кораба на украинските военноморски сили  - бронираните танкери „Бердянск“ и „Никопол“ и влекачът „Яна Капу“, в нарушение на чл. 19 и 21 от Конвенцията на ООН за морското право, са пресекли незаконно държавната граница на Русия и са се насочили към Керченския проток през временно затворената акватория в руски териториални води, в която действа разрешителен режим за преминаване. \r\n   \r\n Според съобщението на украинските военноморски сили корабите извършвали планиран преход от Одеса до Мариупол, за който уж били информирали предварително. В съобщението обаче не се уточнява кого именно са информирали. Граничните власти в Крим твърдят, че не са били известени, а украинците не са подавали заявка за преминаване през Керченския пролив, поради което не били включени в графика. Нещо  повече - украинските кораби извършвали опасни маневри и отказвали да се подчинят на разпорежданията на руските граничари. \r\n   \r\n Пред „Взгляд“ бившият командващ на руския Черноморски флот адмирал Владимир Комоедов обяснява, че украинските плавателни съдове са длъжни да спазват стриктно международното право, както и правилата за преминаване през териториални и неутрални води. Всеки кораб, който излиза в открито море, е настроен на честотата на единния международен 16-ти канал за свръзка и е длъжен да отговаря на повикванията, в противен случай става дума за провокация, обяснява адмиралът. \r\n   \r\n „ . Разбира се, най-добре би било да не се стига до употреба на оръжие, но най-малкото следва да им бъде отправено предупреждение“, обяснява Комоедов. \r\n   \r\n „Ние имаме право на предупредителни изстрели. Първо трябва да им бъде казано по 16-ти канал, че пресекат ли тази линия, срещу тях ще бъде използвано оръжие. Ако не се подчинят, ние сме в правото си да използваме сила“, казва адмиралът. \r\n   \r\n \r\n \r\n   \r\n Кореспондентът на „Комерсант“ Кирил Кривошеев предполага, че Украйна най-вероятно не е уведомила предварително руските власти за преминаването на нейни кораби в близост до Крим, тъй като смята полуострова за своя територия, а придвижването на кораби в свои води не се нуждае от предварително съгласуване с когото и да било. \r\n   \r\n Това е и  . „Той изглежда решен на всякакви крайни действия, включително въвеждане на извънредно или военно положение. Да се надяваме, че в ръководството на Украйна има здравомислещи хора, които да подскажат на президента, че ескалацията на конфликта може да премине във военна фаза“, анализира ситуацията Кривошеев. \r\n   \r\n Това е първото сериозно стълкновение между Русия и Украйна по море. Керченският проток, който е единственият път по вода между Черно и Азовско море, е стратегическа ос от първостепенно значение както за Русия, така и за Украйна. \r\n   \r\n Русия претендира върху контрола на водите край Крим след присъединяването на полуострова през 2014 г. Киев и Западът пък обвиняват Москва, че \"възпрепятства\" умишлено навигацията на търговски кораби през Керченския проток. \r\n   \r\n В Киев не крият, че разчитат инцидентът да има сериозни политически последствия за Русия. Още повече, че само преди месец Европейският парламент прие резолюция, в която се отправя предупреждение към Русия да прекрати провокативните си, според ЕС, действия в Азовско море, в противен случай е възможно да й бъдат наложени нови санкции. \r\n   \r\n , посочва Комерсант. \r\n   \r\n След сблъсъка   призова западните спосори на режима в Киев да озаптят своите подопечни. \r\n   \r\n „Настоятелно призоваваме западните спонсори на Киев да озаптят тези, които се опитват да извлекат политически дивиденти от раздухването на военна истерия във връзка с предстоящите избори и други събития в Украйна“, заяви Лавров. Той посъветва властите в Киев „да се държат адекватно“, тъй като на Запада „вече му е неудобно от украинското ръководство“. \r\n   \r\n \r\n \r\n   \r\n Според   няма съмнение, че инцидентът в Керченския пролив е предварително планиран от Украйна като място, време и форма на провокацията. Целта е да се „тласне“ Украйна към обявяване на военно положение, да се мобилизират антируските настроения на Запад и да се засилят антируските санкции. \r\n   \r\n Той също не изключи провокацията да е свързана с предизборната кампания на Петро Порошенко. \r\n   \r\n Карасин уточни, че Киев и Западът са избрали за място тъкмо Азовско море, където провокациите на Украйна могат да дадат бързи и ефикасни за разпалването на международен скандал резултати. \r\n   \r\n „Бандитските действия“ на Украйна разкритикува и  .   \r\n   \r\n След като разпарчетосат Украйна,  Порошенко и цялата майданска шайка, ще започнат да гастролират по света с лекции за ползата от демокрацията, също като Саакашвили. Понеже установиха мир в Донбас, та сега опряха до Керченския проток. Страшни бандити. И методите им са бандитски: първо провокация, после силен натиск и накрая обвинение в агресия“, написа Захарова във Фейсбук. \r\n   \r\n И според нея украинската провокация в Керченския проток е предварително планирана и организирана. \r\n   \r\n „Цялата, буквално цялата политика на Порошенко днес се крепи върху провокацията. Безотговорна и страхлива провокация (тъй като не се осъществява на собствен гръб или на гърба на децата им, а за сметка на обикновените хора), която води до задълбочаване на ситуацията в Украйна. \r\n   \r\n Вместо да се фокусират върху решаването на проблеми като колапса на вътрешната политика, срива на икономиката, проблемите с отоплителния сезон и неизпълнението на минските споразумения, на 25 ноември 2018 г. киевските власти сметнаха за нужно на всяка цена да изпратят военни кораби в Керченския проток в нарушение на всички досегашни практики. \r\n   \r\n Защо? С каква цел? Естествено, че за да отвлекат вниманието от раздиращите Украйна вътрешни проблеми и да посочат с пръст виновния за всички украински беди съсед“, написа Захарова във Фейсбук. \r\n   \r\n \r\n \r\n   \r\n \r\n   \r\n Москва не е заинтересована от ескалация на конфликта в Черно море, подчерта зам.-председателят на комисията по външна политика към руския Съвет на федерацията Владимир Джабаров. „Нашата страна до последно ще се опита да реши въпроса чрез преговори. Но Русия винаги е отстоявала националните си интереси. Недопустимо е безнаказаното нахлуване на военни кораби от съседни държави в териториалните й води“, коментира Джабаров пред „Комерсант“. \r\n   \r\n Според него твърденията на украинското министерство на външните работи, че след като Украйна не признава Крим за руски, то значи няма никакво нарушение, са откровено провокативни. \r\n   \r\n Киев от своя страна разчита на подкрепата на Запада и се надява да провокира Русия към ответни действия, в това число военни, за да я нарече агресор и да спечели световната общественост на своя страна. \r\n   \r\n В Украйна мненията на политиците са разделени: едни са за мирно решение на конфликта, други призовават Запада да предприеме спешни и строги мерки срещу руската страна, пише „Комерсант“. \r\n   \r\n Според някои трезви оценки е възможно този инцидент да прерасне във война, първо в Черно, а след това и в Азовско море, където отдавна назрява конфликт. Чуват се призиви към властта на всяка цена да се избегне въоръжен конфликт. За жалост обаче изразители на тази позиция в Украйна са хора, които нямат позиции в изпълнителната власт, отбелязва кореспондентът на „Комерсант“ в Киев. \r\n   \r\n Голямата опасност - инцидентът да прерасне в пълномащабна война, все още не отминала. Особено като се имат предвид силно пристрастните оценки на Запада за конфликта. В официално изявление ЕС недвусмислено зае страната на Киев, призовавайки Русия да зачита независимостта на Украйна. НАТО отново подчерта, че напълно подкрепя суверенитета и териториалната цялост на Украйна. \r\n   \r\n   \r\n \r\n \r\n \r\n", "date": "2018.11.26", "title": "Ще запалят ли  Русия и Украйна Третата световна война?"}
{"url": "http://epicenter.bg/article/Rusko-izdanie--Darzhava-kato-Makedoniya-ne-tryabva-da-sashtestvuva-/169175/11/0", "text": "  Правителството на Зоран Заев не успя да издейства екстрадицията на бившия македонски премиер и почетен председател на ВМРО-ДПМНЕ Никола Груевски от Унгария. Заради самия него пред 2015 г. местните социалдемократи (СДСМ), водени от Заев, и партиите на албанското малцинство, организираха същински \"майдан\", за да го свалят от власт. И всичко това, за да се присъедини към НАТО най-бедната в постюгославското пространство държава с най-ниски заплати на Балканския полуостров. До неотдавна изпълнението на този план бе затруднено от дългогодишния гръцко-македонския спор за името. В Атина са уверени, че етническите българи, които обитават най-вече Вардарска Македония, нямат връзка с древните македонци и затова не могат да посягат на името \"Македония\". Съществува само влизащата в състава на Гърция Егейска Македония, населена от потомци на древните елини. Но югославският маршал Тито, който се появи благодарение на етническите експерименти, мечтаеше за обединяването не само на цялата историческа Македония, но и на целия Балкански полуостров, и новоизпечените македонославяни вече не искаха да бъдат българи.   Още по времето на Съюзна федерална република Югославия бе предложена забавна схема, според която македонците изобщо не бяха гърци, а елинизирани илирийци, с които славяните, мигрирали в района, по-късно са се смесили.  Заради твърдата позиция на Гърция след разпадането на Югославия Македония влезе в ООН под името Бивша югославска република Македония (БЮРМ). В отговор в БЮРМ започнаха да издигат монументи на герои от присвоената антична история, включително на Филип и Александър Македонски. На свой ред Атина блокира членството на Македония в НАТО и Европейския съюз, което вече никак не устройва западните й партньори. И последните решиха да помирят двете страни. За тази цел бе организиран \"майдан\" в Скопие, който бе предшестван от въоръжени сблъсъци с албански сепаратисти в Куманово...   След това вече бившият основен македонски опозиционен лидер Зоран Заев се снима на фона на албанския флаг и обеща да даде на албанския статут на държавен език, а най-важното - да промени символите и името на Македония... Към това следва да се добавят обещанията за борба с корупцията, бедността и бързото влизане в ЕС. В резултат социалдемократите на Заев попаднаха в парламента, където заедно с албанските партии, получиха мнозинство. В отговор президентът на Македония Георги Иванов (ВМРО-ДПМНЕ) заяви, че няма да допусне във властта антинационални сили, работещи за парите на американския милиардер Джордж Сорос. Въпреки това посланикът на САЩ в Македония Джес Бейли и представителят на ЕС Айво Ораво посетиха скопския \"майдан\" няколко пъти. В подкрепа на създаването на правителство на социалдемократи и албанци последователно се изказаха висши представители на ЕС, САЩ и НАТО.   Президентът на Македония се пречупи и Заев стана министър-председател, предоставяйки девет от 17 министерства на албанците. След това той назначи на поста председател на парламента албанеца Талат Джафери, бивш офицер от македонската армия, дезертирал през 2001 г. в банда албански сепаратисти...  Тези парламентарни колизии се случиха на фона на масови протести срещу политиката на Заев. Джафери дори се опита да разпръсне група демонстранти с личния си автомобил, а македонците, след като разбраха за решението да бъде назначен албанец на ключовия пост в законодателния орган в Скопие, щурмуваха парламента и успяха да понатупат социалдемократите, включително Заев, преди да бъдат задържани от полицията... Новият премиер обаче не се смути от случилото се. Първоначално се появи обещаният законопроект за предоставяне на албанския статут на държавен език. Парламентът утвърди законопроекта два пъти, но президентът Георги Иванов така и не го подписа.   Основно постижение на Заев обаче стана стартирането на процеса на преименуване на страната, което бе договорено през юни с гръцкия му колега Алексис Ципрас на брега на езерото Преспа. Постюгославската република трябва да получи името \"Северна Македония\". На тази договореност ръкопляскаха в НАТО, в ЕС и в САЩ, макар далеч не всички гърци да оцениха положително поведението на Ципрас. Депутатът от дясната партия \"Златна зора\" Константинос Барбарусис призова армията да извърши държавен преврат, а министърът на отбраната на Гърция Панос Каменос заяви, че Сорос е отделил 45 млн. евро за подкупване на гръцки и македонски депутати. В Солун и Скопие бе подновена вълната на протестите, но планът за въвличане на Македония в НАТО продължи да бъде следван. Правителството на Заев промени името на нелепата статуя на Александър Македонски в центъра на Скопие на \"Паметник на човека на кон\" и се опита да закрепи промяната на името на страната чрез референдум. Но на него гласуваха едва 37% от македонските граждани. Така референдумът претърпя провал. Въпреки това на 19 октомври македонският парламент утвърди законопроект за преименуването на страната на \"Северна Македония\". Документът така и не придоби силата на закон, защото не бе подписан от президента на страната. Междувременно в Скопие продължават с демонстрациите. Участващите в тях искат от правителството да прекрати процеса на внасяне на промени в Конституцията на Македония, да анулира Преспанското споразумение, да разпусне парламента и да организира предсрочни парламентарни избори.  Президентът продължава да твърди, че никога няма да сложи подписа си под документ, който заличава името на страната. Прокуратурата обаче предприе следствени действия срещу него, обвинявайки го в превишаване на правомощията. А Никола Груевски, който се укри в Унгария, обвиниха за закупуването на бронирана лимузина чрез използването на \"непрозрачни схеми\". Същевременно съдът замрази 69 обекти недвижима собственост на ВМРО-ДПМНЕ в рамките на разследването за финансови злоупотреби. Казано с една дума, такива страни като Македония, не трябва да съществуват - в името на демокрацията и разширяването на НАТО!  ", "date": "2018.11.26", "title": "Руско издание: Държава като Македония не трябва да съществува?!"}
{"url": "http://epicenter.bg/article/Simeon-Nikolov--Intsidentat-v-Azovsko-more---nachalo-na-seriozna-operatsiya-ili-ukrainska-avantyura-/169215/11/0", "text": "В поднасянето на новината и първите коментари за възникналия инцидент в Азовско море, довел до изостряне на руско–украинските отношения и реакции на ООН, ЕС и НАТО, има няколко съществени пропуска, които са предпоставка за волно или неволно изкривяване на оценките за ставащото: Първо, инцидентите започнаха още през март т.г. с „арестуването” на руски кораб– петролния танкер „Механик Погодин“ в Херсон. Случаят се повтори с друг руски кораб. Т.е. украинската страна отдавна търси повод за предизвикване на такова напрежение. Интересно би било да се коментират причините и преследваните цели. Второ, нарушаването на руски териториални води от три украински морски съдове на 25. ноември /неделя/ в 7.00 часа, не е случайна, а е подготвена провокация. Едно от доказателствата е в доклада на фондация Jamestown, в който се твърди, че доставянето на два кораба, съгласно разпореждане на президента Порошенко от септември т.г. трябва да има за цел да се провери как ще реагира Русия. Известно съмнение поражда и фактът, че двата катера принадлежат към командния флот на Украйна, а по–рано във ВМС се обсъждаше точно стратегия за използване на същия при евентуална атака срещу Черноморския флот.  Освен това, ако инцидентът не е провокация, то екипажите трябваше да отговорят на предупрежденията на руската гранична охрана в съответствие с международното морско право и да напуснат териториалните морски води, а не да предприемат опасни за гражданските съдове маневри. Тогава не би било необходимо да изпращат и допълнително два украински военни кораби „в подкрепа” на замесените в инцидента. Трето, ключов момент е съществуването на Договор за правния статут на Азовско море и Керченския пролив от 2003 год. между Русия и Украйна за съвместно използване и въвеждане на определени ограничения за плавателни съдове на трети страни.   Външната граница на териториалното море с ширина 12 мили се явява държавна граница на Руската федерация. Независимо дали се у случило или не анексирането на Крим, крайбрежието западно от линията Анапа–Краснодар–Таганрог е руско крайбрежие, за сведение на някои български телевизионни коментатори от 26. август. А влизането на кораби на трети държави изисква съгласието на двете страни. Преминаването през Керченския пролив не е забранено, но след построяването на моста се провежда щателен контрол поради високата степен на риск. Публична тайна са многобройните заплахи от украински радикални среди, че той щял да бъде взривен, както и известните упреци на Киев към Русия за анексирането на Крим и изказванията на американския съветник на президента по национална сигурност Джон Болтън относно Керченския мост.  Целите, които преследва предизвикания инцидент са следните:  Първо, Украйна не крие желанието си да излезе от Договора за правния статут на Азовско море от 2003 г. след анексирането на Крим и построяването на моста. Второ, това автоматично би означавало придобиване на право на кораби от страните на НАТО да влязат в Азовско море. Трето, както изрично се споменава в цитирания по–горе доклад на фондация Jamestown, ще продължи изграждането на пристанището Бердянск в опорен пункт или военна база на украинското крайбрежие. Четвърто, предизвиканата ескалация е логично продължение на отдавна очерталата се тенденция за превръщане на Азовско море в нова фронтова линия, каквито очаквания имаше и американската информационна агенция Stratfor. Пето, изгоди от предизвиканата ситуация има най–вече президентът на Украйна Порошенко, както във външен, така и във вътрешен аспект:  – крайно ниският му рейтинг /6–7%/, го обрича на катастрофална загуба на предстоящите президентски избори. Силови действия дават възможност в условия на обявено „военно положение” да се справи с вътрешните си политически противници и да оправдае пред външните фактори това със заплахите от евентуален преврат;  – във външнополитически аспект президентът противопоставя на последните призиви на западноевропейските си партньори към изпълнение на Минските спорзумения отново „заплахата от Русия”, надявайки се не само на повече санкции срещу Москва, но и на икономическа и военна помощ.  Изключително рискова е не само създалата се в Азовско море ситуация, а и съвпадението й с други събития и действия на различни актьори на международната сцена: Първо, в същия ден, 25.11.2018 г., но следобяд към 16,00 часа корабна група ва американските ВМС влезе в Средиземно море през Гибралтарския пролив. Преобладават десантните кораби. Превозва се батальон морска пехота от 2000 души.  Това напомня действията на ВМС на САЩ с много по–мощна морска групировка в Средиземно море в навечерието на събитията в Крим, което принуди тогава руската страна да потопи някои украински кораби за да предотврати достъпа но пристанището и да ускори референдума.  На 25. 11. 2018 г. и Великобритания заяви, че ще изпрати военен кораб в Черно море за да „гарантира корабоплаването”. Как ще се случи последното, не става ясно, като се има предвид съществуващия режим, международно правно обвързан с валиден договор между Русия и Украйна, както и ограниченото до 21 дни пребиваване в Черно море от конвенцията от Монтрьо. В същия ден, 25. 11., късно вечерта започна масиран обстрел срещу жилищни квартали в самопроъзгласилата се Донецка народна република. Ако не е планирано, то е достатъчна само истерията в Киев, свързана с инцидента в Азовско море, за да се предизвикат разширяване на бойните действия в Източна Украйна и нови военни престъпления срещу цивилни граждани. В провежданите учения на североизточния франг на НАТО руската страна продължава да вижда заплаха и това създава видимо напрежение в политиците в Кремъл. От 26.11. до 06.12. се провежда учението „Анаконда 18” в Полша, Литва, Латвия и Естония. Завърши най–голямото учение на НАТО „Единен тризъбец” също на североизточния фланг, но участниците /50 000 военни, 10 000 транспортни средства, 150 самолета и др/ все още не са се изтеглили напълно от районите на провеждането му. Прехвърлянето им за участие в него продължи от август до 25 октомври.  Второ, събитията в Сирия стигнаха до повратен момент. На 19/20. 11. Русия проведе военно учение в Средиземно море, по време на което отработи въпроси по откриване и преследване на вражески подводници. Това беше ясен знак, че няма да допусне сили на западната коалиция да се намесят в Сирия. Операцията срещу последната крепост на терористичните организации в Идлиб става неизбежна. Групировките обаче предприеха нападения с използване на химическо оръжие срещу квартали в Алепо на 24. 11. с цел не за първи път да прехвърлят вината върху сирийския режим. На 25. 11. министрите на отбраната на Русия и Турция проведоха разговор, но не изтече информация, дали той е бил във връзка с действията на бунтовниците, операцията в Идлиб, или с разрешенията, които Анкара дава на корабите от западноевропейските страни да преминават в Черно море. По време на събитията в Крим, Турция даде разрешение на американската корабна групировка, макар и да не се стигна до влизане в Черно море след предприетите от Русия мерки. Новата стратегия на САЩ за запазване военно присъствие в Сирия, което внася риск от пряка конфронтация с руските въоръжени сили, съдържа както варианти за проваляне очевидния успех на Русия, режима на Ассад и Иран в борбата срещу тероризма, така и опции за притискане на Русия за отстъпки в Украйна, например по Донбас, за сметка на такива в Сирия, като например изтласкването на Иран. Откриване на ново огнище на напрежение в Черно море и Азовско море би могло да се използва като натиск срещу Москва. Същевременно, зелената светлина, която САЩ дадоха за Голям Израел с признаване на израелската анексия на Голанските възвишения, както и подкрепата на Саудитска Арабия и Обединени Арабски Емирства за изградят укрепена линия по стратегическия бряг на Червено море са действия в същата посока.  Реакцията на ЕС на събитията в Азовско море чрез говорителя си бе бърза и правилна, което означава, че в Брюксел ясно оценяват риска от една ескалация на напрежението. А фактът, че предупрежденията за „крайно въздържане” бяха отправени и към двете страни ясно показва, че не се вземат за чиста монета обясненията за „агресивен акт на Русия”. Същевременно моментът в ЕС като цяло налага изискването за европейска солидарност, което също влияе на възприетия тон на изявлението.   Изразеното очакване, че Русия ще възстанови свободата на преминаване в Керченския пролив, всъщност бе изпреварено от решението на Москва. Последното означава, че важният за Украйна транспорт на стоки няма да бъде засегнат, ако не изостри сама отново ситуацията. Разбира се, че позицията на ЕС по Крим и изграждането на Керченския мост не може да бъде променена на този етап и те ще се считат за нарушаване на суверенитета и териториалната цялост на Украйна. Очакването на Брюксел обаче, Русия да спре проверките на плавателните съдове, няма как да бъде изпълнено, предвид на споменатите по–горе рискове и отправяни от украинската страна заплахи.   Подозрение предизвиква изявлението на Върховният представител на ЕС за външните работи Федерика Могерни още на 19 ноември за мерки срещу Русия в Азовско море, което е очевидно под украинско влияние и би могло да допринесе за предприетите самоуверени действия на Киев, довели до инцидента. Не е случайно, че някои търсят аналогия с авантюрата на Саакашвили срещу Южна Осетия на 7 срещу 8 август 2008 г.  Изявленията на министъра на външните работи на Украйна Павел Кримкин от рода „сега е война на Руската федерация срещу страната ни, но и извън нея” са силно преекспонирани и не спомагат за успокояване на напрежението. Никой не е обявявал война или извършнал военни действия срещу някого. Още по–нереалистични са очакванията на президента Порошенко и заместник-министърът по въпросите за временно окупираните територии Георгий Тука за евентуална помощ от НАТО. Вярно е, че генералният секретар на алианса Столтенберг за разлика от ЕС обеща такава, тя се свежда обаче досега в обсъждане на ситуацията в комитета НАТО–Украйна. Освен, че не е член за да разчита на параграф 5 от Договора, Украйна би трябвало да е наясно, че нито алиансът, нито ЕС в момента са заинтересовани от военна намеса в нейна подкрепа, защото това би означавало начало на Трета световна война.  Реакцията на някои български телевизии, които започнаха новините си за тези събития на 26. 11. с изречението «Русия откри огън срещу три украински кораби. Съветът за сигурност на ООН се събира на заседание», без да отчитат истинските факти от вчерашния ден, да не говорим за някакво обяснение или анализ, е лош знак, че едва ли ще чуем от тях надеждна информация за по–нататъшното развитие на ситуацията. За България всяко изостряне на средата за сигурност и особено на обстановката в Черно море, евентуални бойни действия, които биха превърнали българските пристанища Варна и Бургас в бази на партньорски военни кораби и цели на руски ракети, е крайно неприемлив вариант с изключително негативни последици във военно, икономическо и енергийно отношение. Засега на сайта на МВнР няма публикувана позиция по тези събития. ", "date": "2018.11.26", "title": "Симеон Николов: Инцидентът в Азовско море – начало на сериозна операция или украинска авантюра "}
{"url": "http://epicenter.bg/article/Temenuzhka-Petkova--/169150/4/0", "text": "Газовата връзка с Гърция е на финалната права. Това се разбира от изявлението на министъра на енергетиката Теменужка Петкова по време на кръгла маса на тема „Рискове и перспективи за енергийната сигурност на Югоизточна Европа“.  През декември трябва да бъде факт договорът с Европейската инвестиционна банка за финансиране на интерконектора Гърция – България, заяви министър Теменужка Петкова, цитирана от „Фокус“. „За мен е чест и удоволствие да бъда част от днешното събитие. Когато говорим за енергийна сигурност, е важно да знаем, че тя винаги е пряко свързана с националната сигурност и икономиката на народите. Преди месеци приключи българското европредседателство и един от основните ни приоритети в областта на енергетиката бяха Западните Балкани – работихме да внедрим този регион в енергийната сигурност и да вървим към интегриране на пазарите“, заяви Петкова в началото на форума. Тя посочи, че в управленската програма проектите в областта на природния газ за посочени изрично, като са дадени и сроковете, в които те трябва да се случат. „Вече е факт първата интерконекторна връзка с Румъния. Важен проект е и изграждането на интерконектора България – Сърбия. Що се отнася до интерконектора Гърция – България – той е един от ключовите за Балканския регион. Неслучайно този приоритет е определен от Европейската комисия като един от седемте топ приоритета в областта на енергетиката за нашето европейско семейство“, каза още Петкова и обясни, че реализацията на този проект е необратим процес. Газовата връзка със Сърбия обаче се бави, тъй като съседите изчакват финансиране по предприсъединителните европрограми, напомнят запознати. „Към настоящия момент проектът е в своята решаваща фаза – финализират се обществените поръчки. Беше преодолян един много важен етап, свързан с това проектът да получи изключение от правилата за достъп. В момента работим по подписване на договора за финансиране с Европейската инвестиционна банка и се надявам в началото на декември той да бъде факт“, заяви енергийният министър и посочи, че държавната гаранция за този проект е 110 млн. евро.  „Работим за междуправителствено споразумение между Гърция и България, което да гарантира устойчивостта на проекта за в бъдеще. Усилията, които се положиха по него, бяха наистина много“, заяви Петкова. Започна изграждането на електропровод от Варна до Бургас, който се финансира от Европейската комисия (ЕК) с 30 млн. евро, каза още министър Петкова по време на кръглата маса.  „България ще участва в изграждането на LNG терминал в Александруполис. Това е проект, който има изключително важно значение за целия регион. Той е в пълна симетрия с интерконектора Гърция – България и затова българското правителство взе решение за участие в този проект, така че да имаме възможност за доставка на природен газ от различни източници – в това число и САЩ, и Катар, и Алжир“, заяви Петкова.  Енергийният министър коментира изграждането е на газоразпределителен център в България, като посочи, че това е концепция, която държавата ни води заедно с Европейската комисия вече три години. „Този проект се ползва с финансовата подкрепа на ЕК и се надяваме следващата година да представим направеното от Комисията проучване, за да стане ясно какви са възможните маршрути за доставка на природен газ, каква ще е стойността на един такъв проект и т.н.“, обясни Петкова. По думите й този проект съдържа в себе си необходимостта от изграждане на липсваща инфраструктура и на борса за търговия с природен газ. „Смятаме, че това е успешната формула и за диверсификация на източниците, и за либерализация на пазара в целия ни регион“, каза тя.  Петкова посочи още и че само преди броени дни Българският електроенергиен системен оператор е дал старт на изграждането на електропровод от Варна до Бургас, който е около 86 км. „Проектът се реализира с финансиране от страна на ЕК с 30 млн. евро. Така че реализацията му е още едно доказателство, че всички тук в региона работим, за да гарантираме сигурност на гражданите си и бизнеса“, заяви енергийният министър.  ", "date": "2018.11.26", "title": "Теменужка Петкова: Газовата връзка с Гърция е на финалната права"}
{"url": "http://epicenter.bg/article/------------LNG---------------/169151/4/0", "text": "Участието на България в LNG терминала в Александруполис ще бъде с миноритарен процент и няма да натовари „Булгартрансгаз“. Това каза народният представител от ГЕРБ и председател на Комисията по енергетика в Народното събрание Делян Добрев по време на кръгла маса на тема „Рискове и перспективи за енергийната сигурност на Югоизточна Европа“, предаде репортер на Агенция „Фокус“. Добрев коментира и темата за интерконектора България - Гърция, като не скри, че забавянето е голямо. „Няма как да не отбележим, че проектът започна през 2009 г., а вече сме 2018 г., а ние нямаме още първа копка“, каза той и посочи, че този интерконектор става от все по-голяма важност за развитието на България и региона. „Но да не бъдем толкова критични. Бих искал да отбележа някои полезни неща, които се случат. В парламента тази седмица ще разгледаме промени в енергийната стратегия на България и две са особено важни – една от тях е решение „Булгартрансгаз“ да участва като акционер в LNG терминала в Александруполис. Нашето участие ще бъде с миноритарен процент и не би натоварило „Булгарстрансгаз“ по никакъв начин. Даже средствата, които операторът ще отдели за този проект, бих казал, че са символични“, посочи председателят на парламентарната енергийна комисия. Като втора много положителна промяна в енергийната стратегия Добрев посочи създаването на енергийна борса в България.  „В момента се провежда трети проучвателен сондаж в Черно море. Сондажните дейности ще приключат в края на декември и се надявам другата година да имаме добри новини. Като непотвърдена информация, която имам към момента, мога да кажа, че Shell също планира проучвателен сондаж в техния блок в Черно море“, заяви Добрев.    ", "date": "2018.11.26", "title": "Делян Добрев: Участието на България в терминала в Александруполис няма да натовари „Булгартрансгаз“"}
{"url": "http://epicenter.bg/article/Ivan-Ivanov--/169154/4/0", "text": "С доставките на румънски газ от следващата година България и целият регион ще навлязат в една съвсем различна фаза на доставки на природен газ. Това каза председателят на Комисията за енергийно и водно регулиране (КЕВР) доц. Иван Иванов по време на кръгла маса на тема „Рискове и перспективи за енергийната сигурност на Югоизточна Европа“, предаде репортер на Агенция „Фокус“. „Темата на днешната кръгла маса безспорно е актуална. Ще отбележа, че ако България през 2009 г. беше енергиен остров по отношение на снабдяването с природен газа, то преминаването в един съвсем друг статут на страна, която има нормално развитие на снабдяване с природен газ, изисква изпълнението на няколко задачи. Първо трябва да бъде развита газовата инфраструктура на страната. Задължително трябва да се търси и диверсификация на източниците и на маршрутите на доставка на природен газ. И е важно да се пристъпи към създаването на либерализиран пазар за природен газ в страната, а в последствие и на региона“, каза още доц. Иванов.  По думите му всичко това трябва да стане със спазване на европейското законодателство. „Защото само така можем да осигурим участието на България в европейския газов пазар и превръщането й в страна, която притежава газоразпределителен център. Ролята на енергийния регулатор в тази ситуация е да създаде една устойчива регулаторна рамка за един бъдещ пазар на природен газ в страната – рамка, която даде гаранции на инвеститорите и търговците, че действително страната подчинява тази търговия с правила, изцяло според изискванията на ЕС“, каза още той. Доц. Иванов обясни, че изграждането на интерконектора с Гърция е от изключително значение за страната ни. „Той ще даде възможност България да получава природен газ от Южния газов коридор. И наше задължение е да спазим срока за изграждането на българо-гръцката връзка. Считам, че изискванията, които ЕК имаше, бяха изпълнени от двата регулатора – българския и гръцкия“, заяви той и посочи, че ще се осъществят и всички необходими последващи действия. „Трябва добре да научим уроците си от миналото и при пълна прозрачност и спазване на европейските правила за обществени поръчки да осъществим тези последсващи действия, за да не стане както с неосъществения „Южен поток“. Това не трябва да се допуска, защото иначе няма да имаме растящо доверие от ЕК“, заяви той. „От следващата година ще можем да разчитаме на доставки на румънски природен газ през Русе - Гюргево с капацитет от 1,5 млрд. куб. м. А до края на 2019 г. и на нови 1,8 млрд. куб. м. природен газ, който е осигурен капацитет по интерконектора Негру вода – Кардам. Което ще означава, че от 2020 г. България и целият регион ще навлязат в съвсем една различна фаза. Като се надяваме и от юг да можем да очакваме големи количества природен газ“, заяви доц. Иванов.  ", "date": "2018.11.26", "title": "Иван Иванов: Важно е да се пристъпи към либерализиран пазар за природен газ"}
{"url": "http://epicenter.bg/article/Erik-Rubin--/169156/4/0", "text": "САЩ не искат енергийно зависими от Русия европейски партньори. Това се разбра от участието на посланика на Вашингтон Ерик Рубин на кръгла маса на тема „Рискове и перспективи за енергийната сигурност на Югоизточна Европа“. САЩ не искат европейските им партньори да са обект на икономическа и енергийна принуда от страна на Русия, каза посланик Рубин в изказване на кръглата маса. И бе категоричен, че САЩ подкрепят България в дейностите по изграждане на по-независима и по-сигурна енергийна сигурност.   Американският посланик подчерта в словото си на форума, че енергийната сигурност е част от националната сигурност. \"Енергийната сигурност е равносилна на националната. И ние искаме да подкрепим България за постигане на независими и диверсифицирани енергийни доставки. САЩ никога няма да използват енергията за принуда върху други държави и това се отнася и за България\", каза посланик Рубин.   И изтъкна, че 13 европейски държави продължават да разчитат на доставките на газ от Русия, България е една от тях.  Според дипломатът диверсификацията на източниците на природен газ ще гарантира най-добри цени за потребителите. Ерик Рубин посочи, че 38% от вноса на газ в Европа е от Русия. Щатите подкрепят енергийната ни независимост. Двете американски централи играели ключова роля в енергийната ни независимост, заяви още посланикът на САЩ у нас.  ", "date": "2018.11.26", "title": "Ерик Рубин даде да се разбере - САЩ не искат енергийно зависими от Русия европейски партньори"}
{"url": "http://epicenter.bg/article/Nepravilno-parkirane-i-karane-v-bus-lentata-nyama-oskapyavat--Grazhdanskata-otgovornost-/169159/4/0", "text": "Дребни нарушения, като неправилно паркиране и каране в бус лентата, няма оскъпяват „Гражданската отговорност”. Това обявиха от  Комисията за финансов надзор при представянето на наредбата, с която се въвежда системата „бонус-малус”, предаде БТВ.   От КФН обявиха още, че обмислят как да се промени текстът, който предвижда онези, които са извършвали сериозни нарушения и тяхната „Гражданска отговорност” е поскъпнала сериозно, например до 1200 лв., за да не върви този грях с колата, когато тя се препродава. Това обаче трябва да стане така, че да се избегне и възможността да си прехвърлиш колата на дете и да продължиш да бъдеш джигит на пътя.   Разчетите на КФН показват, че максималното оскъпяване от 1200 лв. се очаква да плащат около 18 000 души. Първата 10-процентна отстъпка още през първата година ще могат да ползват около 2 млн. собственици на автомобили.   Оскъпяването на „Гражданската отговорност” например при превишена скорост ще означава 10% над застраховката. Ако тя е в населено място и сериозно надскача разрешената скорост, може да стигне и до 30 на сто. Най-голямото наказание – плюс 400%, ще е заради тежки катастрофи с причинена смърт.   Остават около 2 седмици, в които обществената дискусия около „бонус-малус” ще продължи, преди новите правила да влязат в сила. Очаква се това да стане от началото на следващата година.", "date": "2018.11.26", "title": "Неправилно паркиране и каране в бус лентата няма оскъпяват „Гражданската отговорност”"}
{"url": "http://epicenter.bg/article/Balgariya-shte-uchastva-kato-aktsioner-v-terminala-za-vtechnen-gaz-v-Aleksandrupolis-/169160/4/0", "text": "България ще участва като акционер в терминала за втечнен газ, който се изгражда в Александруполис. Това съобщи министърът на енергетиката Теменужка Петкова, която участва в кръгла маса, на която се обсъждат перспективите пред интеграцията на газовия пазар и приоритетите на България за подобряване на енергийната сигурност в региона, предаде БНТ.   Решението е взето от правителството.   За целта „Булгартрансгаз“ ще влезе като миноритарен акционер в международната компания. Така България ще гарантира диверсификация на газови доставки. Вече има сключен договор с Азербайджан за 1 млрд. кубически метра газ годишно, но след изграждането на конекторната връзка България-Гърция, ще можем да доставяме и втечнен газ от САЩ, Алжир или Катар.   Посланиците на Гърция и САЩ твърдо заявиха, че подкрепят всички регионални енергийни проекти, които дават възможност за доставка от различни източници.   \"Когато говорим за интерконектора Гърция-България, безспорно трябва да отдадем необходимото значение и на една друга възможност за диверсификация на източника за доставка на природен газ - именно участието ни в изграждането на терминала на Александрополис. Това е един проект, който има изключително важно значение за целия регион. Той е в пълна синергия с интерконектора Гърция-България и затова българското правителство обсъжда възможността и взе решение за участие в този проект като акционер, така че да имаме възможност за доставка на природен газ от различни източници на втеченен природен газ в това число от САЩ, от Катар, от Алжир. България, българското правителство работи изключително целенасочено и активно, за да може да гарантира сигурността на доставка на енергийните ресурси и съответно да гарантира пазарното развитие на този сектор, защото само това е гаранцията за този успех\", изтъкна Петкова.   \"Приоритет за Гърция е енергийната сигурност не само на страната, но и на региона чрез осигураване на различни енергийни източници. От особена важност е вертикалният коридор, който през конектора Гърция-България ще осигури газови доставки не само за страната ви, но и за Румъния, Сърбия, Унгария и други държави от Централна Европа\", каза  гръцкият посланик Григориос Василоконстандакис.   \"Енергийната сигурност е равносилна на националната. И ние искаме да подкрепим България за постигане на независими и диверсифицирани енергийни доставки. САЩ никога няма да използват енергията за принуда върху други държави и това се отнася и за България\", заяви и американският посланик Ерик Рубин.   Председателят на парламентарната комисия по енергетика Делян Добрев каза, че тази седмица предстоят два важни вота в Народното събрание, свързани с промяна в енергийната стратегия - да се даде разрешение на „Булгартрансгаз“ да участва като акционер в изграждането на терминала за втечнен газ в Александруполис и да се даде разрешение на „Булгартрансгаз“ да създаде дъщерна компания, която да създаде бъдещата енергийна борса, част от газовия хъб „Балкан“.", "date": "2018.11.26", "title": "България ще участва като акционер в терминала за втечнен газ в Александруполис "}
{"url": "http://epicenter.bg/article/-quot-Toplofikatsiya---Pernik-quot--oprosti-15--ot-zadalzheniyata-na-nay-golyamata-bolnitsa-v-regiona/169162/4/0", "text": "\"Топлофикация - Перник\" АД е опростила задължения в размер на 8000 лв. на най-голямата болница в региона - МБАЛ \"Рахила Ангелова\", съобщиха от топлофикационното дружество.   Според директора на \"Топлофикация\" Любомир Спасов сумата представлява приблизително 15 процента от натрупания до момента дълг на здравното заведение за консумирана топлинна енергия. Към края на октомври задълженията на МБАЛ \"Рахила Ангелова\" за парно отопление и топла вода са възлизали на 50 000 лв. Двете дружества са постигнали споразумение, след опростяване на част от сумата, остатъкът да бъде погасен незабавно и изцяло без допълнително разсрочване. Опростяването на част от дълга на пернишката болница е в унисон с разработената от \"Топлофикация\" стратегия за корпоративна социална отговорност, уточняват от дружеството.", "date": "2018.11.26", "title": "\"Топлофикация - Перник\" опрости 15% от задълженията на най-голямата болница в региона"}
{"url": "http://epicenter.bg/article/Lepkavi-plodove-i-zelenchutsi-izdavat-pestitsidite-v-tyah/169170/4/0", "text": "Да се справим с ГМО в плодовете и зеленчуците е възможно, но можем максимално да изчистим пестицидите от тях. Ако те са лепкави, това означава, че са третирани с дифенол, за да се запазат по-дълго време, предупреждават токсиколози.   В Европейския съюз и САЩ този препарат е забранен заради силните му канцерогенни и алергенни свойства. Обработените с него плодове обелете преди консумация независимо, че сте ги измили.   Токсиколози съветват да се белят всички плодове, като круши, праскови, ябълки, смокини.   Картофите – всички нитрати в тях се събират непосредствено под кожата и в сърцевината. Затова е необходимо да изхвърлите първата вода, след като те започнат да врат. Оставете ги да се сварят напълно във втора вода. Повечето химикали извират при варене, но изчезват в по-малка степен при пържене. Всякога белете горните листа на зелката и отстранявайте кочана. Така ще се избавите от нитратите максимално.   Тиквички, краставици, патладжани – Екологично чистите краставици трябва да са в нежно тревист зелен цвят. Ако са тъмно зелени, значи са ги прехранили с нитрати. Белете ги преди консумация.   Тиквичките и патладжаните също обелете. Срежете ги по дължина и изрежете областта около дръжката, защото на това място се натрупват най-много от отровите, с които зеленчуците са наторявани в оранжериите през есента и зимата.   Салати, магданоз, копър и други зеленини трябва да се изчистват от жилките, тъй като нитратите се натрупват предимно в тях. Зеленините много бързо ги попиват. Преди да ги ползвате, ги киснете в продължение на час във вода.   Колкото по-дебела е кожата на доматите, толкова повече химикали има в тях. Белете ги. Никога не купувайте домати в оранжево-червеникав цвят. Бялата сърцевина и тлъстите белезникави жилки са сигнал за голямо съдържание на нитрати. Ако сте купили такива домати, накиснете ги за един час в хладка вода.  ", "date": "2018.11.26", "title": "Лепкави плодове и зеленчуци издават пестицидите в тях"}
{"url": "http://epicenter.bg/article/Taksi-ubi-peshehodets-v-rayona-na-Tsentralna-gara-v-Sofiya/169134/3/0", "text": "Минути преди 8 часа в полицията е получен сигнал за пътен инцидент в района на кръстовището на столичните булеварди „Мария Луиза“ и „Христо Ботев“, информираха от пресцентура на МВР.   По първоначални данни, таксиметров автомобил е ударил възрастен мъж, който е починал на място. Водачът е на мястото на произшествието. Извършва се оглед.   Предстои изясняване на причините, довели до тежкия инцидент.", "date": "2018.11.26", "title": "Такси уби пешеходец в района на Централна гара в София"}
{"url": "http://epicenter.bg/article/Sotir-Tsatsarov-e-na-rabotno-poseshtenie-v-Ankara/169141/3/0", "text": "Главният прокурор Сотир Цацаров е на работно посещение в Анкара по покана на турския си колега Мехмет Акарджа. Това съобщиха от пресцентъра на държавното обвинение.   В турската столица Цацаров е придружаван от заместник главния прокурор Иван Гешев и от завеждащия отдел „Международен“ във ВКП Цветомир Йосифов.  Основни теми на разговор между двете страни са сътрудничеството по наказателно-правни въпроси и противодействието на организираната престъпност. Сотир Цацаров и Мехмет Акарджа ще обсъдят и идея за създаване на Консултативен форум на главните прокурори от балканските страни. Форматът цели да стимулира и подобри сътрудничеството помежду им чрез регулярни срещи и обмен на добри практики.  Програмата на българската делегация включва също срещи с министъра на правосъдието на Република Турция Абдулхамит Гюл и с председателя на Върховния апелативен съд Исмаил Рушту Чирит.  Това е четвърта среща между главните прокурори на България и Турция, след като през юни 2014 г. между прокуратурите на двете страни бе подписано Споразумение за сътрудничество.", "date": "2018.11.26", "title": "Сотир Цацаров е на работно посещение в Анкара"}
{"url": "http://epicenter.bg/article/Spetsprokuraturata-i-GDBOP-razkriha-grupa-za-kompyutarni-izmami---izzeta--e-kriprovaluta-za-5-mlnl-lv-/169153/3/0", "text": "Специализираната прокуратура и ГДБОП неутрализираха организирана престъпна група за компютърни измами и незаконно придобиване на криптовалута на обща стойност над 5 милиона щатски долара. Това съобщиха от пресцентъра на Апелативна специализирана прокуратура.   Криптовалута за около 3 милиона долара (равняващи се на около 5 млн. лева) е „иззета“ при извършените претърсвания на компютри, ползвани от български граждани, обект на разследването. Образуваното в края на юни 2018 г. досъдебно производство по случая и резултатите от разследването нямат аналог както в България, така и в Европа.   Специализираната прокуратура повдигна обвинения на три лица, след като на 22 ноември 2018 г. бяха иззети ползвани от тях компютри и флаш памети, хардуерни портфейли, тефтери с данни за множество акаунти на съществуващи и несъществуващи физически лица, които са били използвани в незаконната схема за придобиване на криптовалута. Иззет е и лек автомобил на стойност 60 000 лв., купен с пари от престъпната дейност. Открити са също множество цифрови комбинации - кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли (места за съхранение на криптовалута).   Тримата обвинени са действали изключително професионално и конспиративно.   Използвали са иновативни механизми, специализирани софтуери и най-вече, високи компютърни познания в областта на търговията с криптовалута.   С определение на Специализирания наказателен съд на двама от обвинените са взети мерки за неотклонение „Задържане под стража“. На третия участник наблюдаващият делото прокурор определи „Парична гаранция“ в размер на 50 000 лева. ", "date": "2018.11.26", "title": "Спецпрокуратурата и ГДБОП разкриха група за компютърни измами, „иззета“ е крипровалута за 5 млн. лв."}
{"url": "http://epicenter.bg/article/Dvama-nadzirateli-obvineni-za-smartta-na-izgoren-zatvornik/169185/3/0", "text": "Софийска градска прокуратура повдигна обвинение на надзирателите в Бургаския затвор Стилиян К. и Ангел М. за причинена от тях по непредпазливост смърт на лишения от свобода Горан Горанов, съобщиха от държавното обвинение.   Според разследването на 25.03.2017 г., за времето от 7 до 07.30 ч., двамата бездействали по време на авария, която застрашила живота на затворника и предизвикала смъртта му. Горанов бил настанен в наказателна килия във II-ра зона с повишена сигурност в затвора. При възникнала повреда на парната инсталация в килията му имало изтичане на водна пара под налягане с температура 140 градуса по Целзий. При съприкосновението й с тялото на Горан Горанов тя предизвикала тежка термична травма, несъвместима с живота. При аутопсията на трупа му е установена мацерация на стъпалата със свличане на кожата на петите. Свличане на кожа е установено на задната повърхност на двете бедра, гърба, коленете на трупа, дясната длан, по външната повърхност на дясната предлакътница. По трупа са установени следи от изгаряния.   Експертното заключение сочи, че смъртта е настъпила вследствие на термична травма – попарване на дихателните пътища и на 53% от кожата на главата на починалия, причинена от повреда на парната инсталация.   Основна причина за смъртта са термичните промени в дихателните пътища от вдишаната гореща пара. Липсата на епител по хода на дихателните пътища е довела до бързо настъпване на кислороден глад във всички органи и тъкани, което предизвикало бързото развитие на кислородна дихателна недостатъчност и развитие на термичния шок. При термична травма се получава дехидратация (обезводняване) на организма и хемоконцентрация (сгъстяване на кръвта), което може да причини инфаркт на миокарда. Смъртта е в пряка причинно - следствена връзка с термичната травма   Според прокуратурата двамата надзиратели, въпреки че са били длъжни, не са изпълнили задължението си да осигурят защитата, безопасността и сигурността на лишения от свобода. При възникналата аварийна ситуация с парното отопление те не са реагирали на виковете за помощ на лишения от свобода. Не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на затворника, независимо че са забелязали излизащата пара от прозореца на неговата килия, която постепенно е изпълнила коридора на II-ра зона с повишена сигурност в затвора в Бургас.   На двамата е наложена забрана за напускане на страната. Предстои внасяне на материалите по делото с обвинителен акт в съда.", "date": "2018.11.26", "title": "Двама надзиратели обвинени за смъртта на изгорен затворник"}
{"url": "http://epicenter.bg/article/Tsacheva-pishe-do-mediite--Za-higienata-v-zatvorite-predostavyame-kofi--metli--partsali-/169208/3/0", "text": "След обвиненията за килията и начина на живот на Иванчева и Петорва в ареста, отговори ведомството на Цецка Цачева в писмо до медиите:  \"Арестът на бул. „Г.М. Димитров“ №42 и арестът на ул.“М-р Г.Векилски“№2 са съобразени и отговарят на условията за пребиваване на задържани лица, в съответствие с чл.43 от Закона за изпълнение на наказанията и задържането под стража /ЗИНЗС/. Всички задържани лица в двата ареста са поставени в еднакви условия за пребиваване, които са необходими за поддържане на физическото и психическото им здраве, и уважаване на човешкото им достойнство.  Спалните помещения /килии/ в арест „М-р Г. Векилски“№2 са еднотипни като изграждане и оборудване. Те отговарят на изискванията за минимална жилищна площ от 4 кв. м. в спално помещение за всяко задържано лица и са оборудвани със самостоятелни легла за настаняване, метални маса и столове, метални шкафчета за съхранение на разрешени вещи и предмети. Във всяка килия има достъп до дневна светлина чрез два прозореца, укрепени със защитни решетки, които се демонтират през лятото, а през зимата достъпът до свеж въздух се осъществява чрез метални клапи. Във всички спални помещения се осигурява изкуствено осветление – постоянно и резервно. Изградена е аспирационна система, която осигурява непрекъсната циркулация на въздуха в килиите и общите помещения.  Всички помещения разполагат със собствен санитарен възел с непрекъснат достъп до течаща вода. Санитарният възел е отделен от останалата част на килията с масивна преградна стена с височина 1,2 м. Подът на санитарния възел е с трайно подово покритие – плочки теракота, а стените са облицовани с фаянсови плочки, което дава възможност хигиената в помещението да се поддържа на необходимото ниво. Хигиената в килиите се поддържа от задържаните под стража лица, на които се предоставят необходимите препарати и средства за поддържане – кофи, метли, парцали и др.   На всяко задържано лице най-малко два пъти седмично се осигурява време за къпане. Всекидневно, при тяхно желание, се осигурява достъп до топла вода за хигиенизиране на помещенията, в които пребивават, личен тоалет и пране на дрехи и бельо, както и други нужди по тяхно искане.  Всяко задържано лице има право на храна – закуска, обяд и вечеря, като в двата ареста тя се доставя три пъти на ден от Затвора - София. Храната отговаря на разпоредбите на ЗИНЗС, според които следва да е достатъчна по химически и калориен състав, съгласно таблици, утвърдени от министъра на правосъдието, съгласувани с министъра на здравеопазването и министъра на финансите.  За нуждите на задържаните лица в двата ареста има обособени лавки, в които е предоставена възможност с лични средства да пазаруват хранителни и битови продукти по избор. Задържаните под стража лица могат да получават хранителни пратки и други разрешени вещи по време на свиждане, които могат да съдържат до 5 кг. хранителни продукти и до 5 кг. плодове и зеленчуци. Според нормативната уредба, те биват подлагани на проверка от надзорно-охранителния състав на ареста.  В двата ареста се осигурява ежедневен престой на открито на задържаните лица през светлата част на денонощието. В ареста на ул. „М-р Г.Векилски“ № 2, престоят на открито се осъществява в обособени три отделни заграждения във вътрешния двор на ареста, с цялостен достъп до външна среда с пряка слънчева светлина, естествен достъп и циркулация на свеж въздух, гимнастически уреди.  Задържаните под стража лица имат право на телефонни разговори за времето от 08:30 ч. до 17:00 ч. на определените за целта места - престой на открито и арестните коридори.  Обискът на задържаните лица и претърсване на помещенията, съгласно ЗИНЗС, се извършва планово и извънредно при наличие на основания за откриване на неразрешени вещи и предмети. Обискът на задържаните лица се извършва от длъжностни и поемни лица от същия пол, по начин, който не уронва достойнството на задържаните лица.  Към двата ареста има обособен Медицински център, който осъществява медицинска помощ и грижа за всяко задържано лице. Центърът се състои от директор, който се намира в ареста на ул.“М-р Г.Векилски“№2, лекар ординатор, отговарящ за задържаните лица в ареста на бул. “Г.М.Димитров“ № 42, лекар по дентална медицина, който обслужва задържаните лица от двата ареста, фелдшер и медицинска сестра. Към Медицинския център са привлечени външни специалисти-консултанти: невролог, кардиолог и дерматолог, които осъществяват консултации на място, без да е необходимо допълнително извеждане на задържаните лица. На задържаните лица всяка седмица се осъществява амбулаторен медицински преглед. При спешна необходимост, прегледът е незабавен. Задържаните лица при необходимост и по съответен законоустановен ред биват настанявани за лечение във външни болнични заведения.  Всяка жалба и сигнал на задържано в ареста лица се проверява от горестоящия административен ръководител. За последните шест месеца в ареста на ул. „М-р Г.Векилски“№2 са постъпили 109 жалби и сигнали само от три задържани лица с претенции относно битовите условия в ареста. Задържаните лица са уведомени по надлежния ред за резултатите от проверките. Проверки се извършват и от Инспектората по чл.46 от Закона за администрацията към министъра на правосъдието.\" ", "date": "2018.11.26", "title": "Цачева пише до медиите: За хигиената в затворите предоставяме кофи, метли, парцали "}
{"url": "http://epicenter.bg/article/Sadat-prekrati-za-vtori-pat-deloto-sreshtu-eksshefa-na-API-Lazar-Lazarov/169209/3/0", "text": "Софийският градски съд прекрати за втори път делото срещу бившия шеф на Агенция \" Пътна инфраструктура\" Лазар Лазаров, предаде БНР.   Той е подсъдим за безстопанственост, ощетила Пътната агенция с близо 42 милиона лева.   Според съдебния състав в обвинителния акт са допуснати съществени процесуални нарушения, които пречат на Лазаров да разбере в какво е обвинен. Самият той го нарече \"хаос\". Делото срещу Лазар Лазаров първоначално беше изпратено в Специализирания съд.   Той отказа да го гледа и след произнасяне на Върховния касационен съд беше изпратено в Градския съд.    Заради неясноти и противоречия в обвинителния акт магистратите прекратиха делото, но след протест на прокуратурата, Апелативният съд отново върна процеса в Софийския градски съд.", "date": "2018.11.26", "title": "Съдът прекрати за втори път делото срещу ексшефа на АПИ Лазар Лазаров"}
{"url": "http://epicenter.bg/article/V-Sofiya-tragva-Balgarski-marsh-za-99-godishninata-ot-Nyoyskiya-dogovor/169187/2/0", "text": "Факелно шествие „Български марш - Долу Ньой!“ ще се проведе на 27 ноември (вторник) от 19.00 ч. в София по повод 99-годишнина от подписването на Ньойския договор, който отнема от страната ни изконни български територии. Договорът оставя дълбока рана в историята на България, съобщиха от пресцентъра на ВМРО.   Шествието се организира от ВМРО и ще тръгне от къщата музей на Иван Вазов, през ул. „Раковска“ до градинката пред НДК и статуята на Лъва от войнишкия мемориал. В него участие ще вземат народни представители в 44-ото Народно събрание, членове и симпатизанти на ВМРО, българи от Македония и Западните покрайнини.   27 ноември 1919 г. е една от най-черните дати в българската история. На този ден правителството на Александър Стамболийски подписва унизителния Ньойски диктат. Договор, който поставя България на колене и откъсва български земи. Извън България остават Македония, Западните покрайнини, Беломорска Тракия, както и Южна Добруджа. Датата не е случайно избрана, всъщност това е бил Денят на българските победи. Този ден е избран за „малкия Гергьовден“, защото на 27-ми ноември 1885 година българската армия удържа решаваща победа в боевете при Сливница по време на Сръбско-българската война.   След подписването на Ньойския диктат българската национална кауза е срината и отчаянието обзема голяма част от българското общество. Затова днес ние излизаме, за да напомним, че заветите на българските герои не са забравени, че тяхната борба за обединение на Отечеството и днес живее чрез нас, казват организаторите на паметното факелно шествието.  ", "date": "2018.11.26", "title": "В София тръгва Български марш за 99-годишнината от Ньойския договор"}
{"url": "http://epicenter.bg/article/GERB-stana-chlen-na-Tsentristkiya-demokratichen-internatsional/169191/2/0", "text": "Като най-голямата демократична партия в център-дясното политическо пространство в България, ГЕРБ беше приета за пълноправен член на Центристкия демократичен интернационал (ЦДИ).    Решението е взето днес на заседание на Генералната асамблея на организацията, което се провежда в Кабо Верде, съобщиха от пресцентъра на ГЕРБ.   Центристкият демократичен интернационал обединява дясноцентристки християндемократически партии от пет континента - Азия, Африка, Северна Америка, Южна Америка и Европа. Организацията е учредена през 1961 година под името Световен християндемократически съюз. През 1999 година приема настоящото си име.    В нея членуват Хрияндемократическия съюз на германския канцлер Ангела Меркел, френската дясна партия „Републиканците“, партията на унгарския премиер Виктор Орбан „Фидес“, гръцката „Нова демокрация“ и редица други партии, с които ГЕРБ поддържа тесни връзки в рамките на политическото семейство на Европейската народна партия (ЕНП). ", "date": "2018.11.26", "title": "ГЕРБ стана член на Центристкия демократичен интернационал"}
{"url": "http://epicenter.bg/article/Hakeri-atakuvaha-sayta-na-BSP/169194/2/0", "text": "Регистрирани са хакерски атаки към сайта на БСП, съобщиха от централата на социалистите. Защитите на сайта удържат атаките, се казва в съобщението. \"На 21 ноември е регистрирана масова хакерска атака към сайта на БСП - www.bsp.bg. Тя е от типа DDoS и е осъществена чрез множество IP адреси от Тайланд. Взети са допълнителни защитни мерки. Въпреки, че този тип атаки са трудни за преодоляване, сайтът на БСП не е спирал да функционира\", пише още в съобщението от \"Позитано\" 20.", "date": "2018.11.26", "title": "Хакери атакуваха сайта на БСП"}
{"url": "http://epicenter.bg/article/Yordanka-Fandakova-vav-feysbuk--Puskame-probno-tramvaya-po--quot-Graf-Ignatiev-quot--na-28-noemvri/169198/2/0", "text": "На 28 ноември, сряда, ще започнат 72-часовите проби на трамвайното движение по ул. „Граф Игнатиев“. Това съобщи кметът на София Йорданка Фандъкова на страницата си във фейсбук.   \"Релсовият път в целия участък е напълно завършен, завърши и поставянето на паважа в обхвата на трасето. В момента се фугира релсовият път в участъка от ул. „Г. С. Раковски“ до ул. „Шишман“\", пише още столичният кмет.   \"Започна премахването на част от строителните огради, за да се осигури достъп до жилищните сгради и търговските обекти, като продължава поставянето на настилки на пл. „Славейков“, пл. „Гарибалди“ и тротоарите към сградите, както и довършителни работи и корекции на участъци, които са върнати за преработка от надзорната фирма и от Столична община. На обекта днес работят около 150 души. В градината на „Св. Седмочисленици“ се довършват настилките и се работи по озеленяването, а на пл. \"Славейков\" бяха засадени нови дървета. В събота и неделя беше поставена временна асфалтова настилка по ул. „Шишман“\", се казва още в публикацията на Фандъкова в социалната мрежа.  ", "date": "2018.11.26", "title": "Йорданка Фандъкова във фейсбук: Пускаме пробно трамвая по \"Граф Игнатиев\" на 28 ноември"}
{"url": "http://epicenter.bg/article/Premierat--Vazlozhil-sam-na-resornite-ministri-da-mislyat-kak-da-zakriem-DABCh/169201/2/0", "text": "Възложил съм на ресорните министри да мислят как да закрием ДАБЧ. Това е заявил министър-председателят Бойко Борисов по време на правителственото заседание, проведено на 21 ноември 2018 г., става ясно от стенограмата на заседанието, предаде агенция „Фокус“.   „Възложил съм на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос“, обяснява премиерът и допълва, че сега се работи по тази тема.   „Външно министерство ще се занимава с културата, заедно с Боил Банов, с образованието и с всичко останало. Ние така или иначе сега го правим“, пояснява Борисов.  ", "date": "2018.11.26", "title": "Премиерът: Възложил съм на ресорните министри да мислят как да закрием ДАБЧ"}
{"url": "http://epicenter.bg/article/Treta-sreshta-s-horata-ot-Mineralni-bani-provede-kmetat-Iskender/169202/2/98", "text": "Кметът на община Минерални бани Мюмюн Искендер проведе през този уикенд поредната си среща с жители на населени места от общината в село Ангел войвода.    В срещата участваха още зам.кмета Нуртин Сабри, председателя на Общинския съвет Мехмед Лятиф, както и общинския лидер на ДПС Екрем Юзеир.    Кметът направи отчет пред хората за свършеното до момента и това, което предстои да бъде направено до края на мандата.    Първите две срещи с жители на община Минерални бани вече се състояха в селата Колец и Татарево. Следващата от поредицата срещи е тази вечер от 17,30 часа с хората от Боян Ботево.", "date": "2018.11.26", "title": "Трета среща с хората от Минерални бани проведе кметът Искендер"}
{"url": "http://epicenter.bg/article/Yara-Bubnova-/169204/2/0", "text": "  Отрупаната маса от изложбата на Ода Жон, която се появи на кадри в интернет, е пърформанс, който подчерта още веднъж посланието на авторката. Това каза на брифинг директорът на Националната художествена галерия Яра Бубнова, предаде агенция „Фокус“.     Поводът за извънредния брифинг в Националната художествена галерия са появили се преди дни в публичното пространство кадри от коктейл в Балната зала на галерията по повод откриването на изложба на българската художничка Михаела Дановска с псевдоним Ода Жон.   „Изложбата беше планирана от 2017 г., като самата авторка ни изпрати писмо с предложение да направи изложба при нас, като обясни, че това ще бъде първата й изложба в България.   Изложбата и целият проект с всичките му елементи е финансирано от самата художничка“, обясни Бубнова.   Тя посочи, че отрупаната маса, която се вижда на разпространените в интернет кадри, е част от коктейла – пърформанс, който самата авторка е пожелала да направи след на откриването на изложбата.   Нейната идея е, че всички поканени са свързани със съвременното изкуства – тя докара доста хора от чужбина“, заяви директорът на галерията.   Бубнова обясни, че масите по време на коктейла са били две, а не една.  която бива употребявана от него. И в този смисъл тази болезненост на ядене от телата е много по-съществена, отколкото задачата да се наядеш. Дори и самата Ода Жон и голяма част от гостите й са били вегетарианци“, каза още тя.   \"  е нейният коментар за случилото се. \"Това, което Ода Жон направи, тя доста директно превърна хората в обекти\", коментира Бубнова.    Ода Жон изготвила списъците с гостите си, които искала да шокира с женското тяло от месо, разясни директорката на галерията.  \"Масата не бе една, те бяха две. Не бих я нарекла софра, защото това придава смисъл, който тя не носеше, нямаше задоволяване на глада\", коментира Бубнова. Художничката съзнателно създала тези маси, \"тези скулптури, приличащи на човешко месо\".  Посланието било свързано  а целта да се шокират гостите от \"тази   направи изкуствоведски коментар на \"плюскането\" Бубнова. Самата художничка и много от гостите й били вегетарианци и дори не докоснали месото. Ода Жон постигнала целта си да постигне страх и нещо, което е отблъскващо.  \"  тълкува общественото възмущение директорката на галерията.  Бубнова не е титуляр, но предстои да кандидатства за постоянно за шефското място. Конкурс ще бъде обявен, съобщи тя, но вероятно не и до края на годината. А дотогава Бубнова планира да покаже още на 1 декември в галерията освен изложбата и филм за художничката Ода Жон, сниман от германска режисьорка.  ", "date": "2018.11.26", "title": "Пошло!! Пирът в Националната галерия онагледявал консумацията на жената, обясни Яра Бубнова"}
{"url": "http://epicenter.bg/article/Priklyuchi-proverkata-v-Agentsiyata-po-vpisvaniyata--razporedena-ot-Tsacheva/169206/2/0", "text": "След новината за скандално високите бонуси, получени в Агенцията по вписванията, министърът на правосъдието Цецка Цачева разпореди проверка. И тя приключи със заключение, че парите са раздадени напълно в съответствие с правилата. В началото на ноември гръмна новината, че в агенцията, въпреки спрелия през лятото Търговски регистър, са раздадни 700 000 лв. като премии за постигнати високи резултати в рамките на три месеца.   Инспекторатът по чл. 46 от Закона за администрацията към министъра на правосъдието приключи проверката в Агенция по вписванията относно спазването на законовите, подзаконовите и вътрешноведомствените актове за организация на работата в Агенцията, съобщиха от пресцентъра на Министерството на правосъдието. В съобщението се припомня, че проверката бе разпоредена от министър Цецка Цачева по повод медийни публикации във връзка с изплатените допълнителни възнаграждения на служителите в Агенцията за третото тримесечие на тази годината.   То продължава така: \"Условията за определяне и изплащане на допълнителните възнаграждения за постигнати резултати се уреждат с Наредба за заплатите на служителите в държавната администрация, приета с ПМС №129 от 26.06.2012 г. и Вътрешните правила за заплатите в Агенцията по вписванията. Конкретните правила и разработена методика за определяне на допълнително възнаграждение за постигнати резултати, въз основа на определените оценки, се посочват в утвърдените от изпълнителния директор на Агенцията Вътрешни правила за заплатите в АВ. Инспекторатът е установил, че в Агенцията по вписванията се прилагат следните вътрешни правила, имащи отношение към „допълнителните възнаграждения за постигнати резултати“: Вътрешни правила за заплатите на АВ, Вътрешни правила за работните заплати на длъжностните лица по регистрация и Вътрешни правила за работните заплати на служителите в АВ, назначени по реда на Постановление на МС от 1996 г.  Трите подзаконови нормативни акта са изготвени от Агенцията и утвърдени от изпълнителния ѝ директор през 2013 г. От тогава до сега те са били променяни многократно. Проверяващите са разгледали детайлно и последните промени, утвърдени през тази година от изпълнителните директори Зорница Даскалова и Габриела Козарева. Последните промени се отнасят до контрола върху поставените оценки на служителите. За първи път е въведено и изискването служителите да са изработили реално поне 1/3 от оценявания период, с което се преодолява старата практиката да получават допълнително възнаграждение служители, които имат реално изработени дни под този срок.    Многобройните промени през годините, както и три отделни правила за различните категории служители са оценени от Инспектората като пречка за създаване на трайна и ефективна практика, относно изчисляването на възнагражденията на различните категории служители. Предвид това в доклада се съдържа следната препоръка към изпълнителния директор на Агенцията: „Да се изготвят единни Вътрешни правила за заплатите в Агенцията по вписванията, касаещи и трите категории служители – служителите на агенцията; длъжностните лица по регистрация по Закона за търговския регистър в дирекция „Длъжностни лица по регистрация“ и служителите, назначени по реда на Постановление на МС№ 66/28.03.1996 г., при стриктно спазване на нормативните актове.“\"  ", "date": "2018.11.26", "title": "Бонусите в Агенцията по вписванията са раздадени законно, съобщи ведомството на Цецка Цачева"}
{"url": "http://epicenter.bg/article/Maya-Manolova-shte-sezira-KS-za-porednoto-otlagane-na-elektronnoto-glasuvane/169210/2/0", "text": "Омбудсманът Мая Манолова ще сезира Конституционния съд за поредното отлагане на електронното гласуване, този път през преходните и заключителни разпоредби в законопроекта за преминаването на чужди и съюзнически въоръжени сили през България, съобщиха от пресцентъра на обществения защитник.  \"Електронната идентификация трябваше да е факт от 1 януари 2018 г., отложи се за 1 януари 2019-та, а сега има законопроект на Министерския съвет за преминаване и пребиваване на чужди и съюзнически въоръжени сили през България и там ни в клин, ни в ръкав, в преходните и заключителни разпоредби се предлага отлагане на електронната идентификация за след 2020 г.\", е посочила Манолова на дискусия \"За или против машинното и дистанционното електронно гласуване\", организирана от партия \"Движение България на гражданите\".  Тя е била категорична, че в случая става въпрос за нарушаване на основно конституционно право на хората като изборното право и то не може да се \"промушва\" през преходни и заключителни разпоредби на съвсем различен закон.  \"С поведението си по отношение на машинното и на електронното гласуване държавни институции нарушават системно българските закони\", е коментирала Манолова. Тя е отбелязала, че Министерският съвет за поредна година предлага на Народното събрание бюджет, в който не са предвидени средства за изпълнение на закона, за осигуряване на машинно и електронно гласуване.  Според нея ЦИК би следвало да даде отговор за обществената поръчка, публично обявена през май т.г., за проучване на пазарните възможности за закупуване или наемане на машини за гласуване.  \"Има такава поръчка, има такива пари, които са дадени на някакъв субект, който трябва да направи този анализ, но вместо да чуем наистина кое би било най-рентабилно, с оглед на българските условия, като купуване или наемане на машини, ние виждаме, че през следващата година няма да има машинно гласуване, тъй като няма предвидени пари\", е отбелязала омбудсманът.  ", "date": "2018.11.26", "title": "Мая Манолова ще сезира КС за поредното отлагане на електронното гласуване"}
{"url": "http://epicenter.bg/article/Mladen-Marinov--Borbata-s-koruptsiyata-e-vodesht-prioritet-/169213/2/0", "text": "Борбата с корупцията не само е основен приоритет на всяко правителство и реален показател за върховенство на закона, но и чувствителен въпрос за нашите граждани. За ефективна борба с корупцията е необходима стабилна правна и институционална рамка и компетентни национални структури, способни да взаимодействат и да прилагат добри практики в своята работа.  Това подчерта министърът на вътрешните работи Младен Маринов по време на участието си в регионалния форум по въпросите на противодействие на вътрешната корупция. С оглед на общите предизвикателства министър Маринов представи виждането за включване на партньорите от Западните Балкани в Мрежата за засилено регионално сътрудничество между звената на вътрешна сигурност. В този смисъл той припомни, че борбата с корупцията и организираната престъпност и засилването на капацитета в тези области са изведени като приоритети в Декларацията от срещата на върха ЕС-Западни Балкани в София на 17 май 2018 г.  По време на форума европейски и регионални формати - Европейски партньори срещу корупцията (EPAC), Регионалната антикорупционна инициатива (RAI), Комисията за противодействие на корупцията и отнемане на незаконно придобито имущество (ПКПКОНПИ), Мрежата за засилено регионално сътрудничество между звената за вътрешна сигурност (NERCISU) - представиха актуална информация за своята дейност и подкрепата, която предлагат чрез обмен на експертни знания и опит, споделяне на добри практики между компетентните национални структури, реализиране на съвместни операции и насърчаване на съвместни проекти по противодействие на корупцията.  Делегатите се обединиха около важността на изграждането на необходимия капацитет в отделните министерства, укрепването му с компетентни, лоялни и безкомпромисни служители. Фокус в дискусиите бе ефективността на механизмите за комуникация и обмен на оперативна информация. Направен бе и преглед както на възможностите, така и на конкретни предложения за засилване на сътрудничеството.  В рамките на регионалния форум се провежда и Третата годишна среща на Мрежата за засилено регионално сътрудничество между звената за вътрешна сигурност (Network for Enhanced Regional Cooperation of Internal Security Units of Ministries of the Interior/Police of involved countries - NERCISU). Партньорите от региона обсъждат антикорупционни политики и мерки за справяне с настоящите предизвикателства в областта на вътрешната корупция. Експерти от Германия, Великобритания и САЩ споделят с колегите си опит за новите тенденции и най-добри практики. Представен е и приносът на неправителствения сектор към усилията на правоприлагащите органи за ограничаване и предотвратяване на корупционни практики.", "date": "2018.11.26", "title": "Младен Маринов: Борбата с корупцията е водещ приоритет "}
