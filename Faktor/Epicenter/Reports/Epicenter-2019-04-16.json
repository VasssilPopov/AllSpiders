{"url": "http://epicenter.bg/article/Prof--Konstantinov--Ako-pozharat-v--quot-Notr-Dam-quot--e-atentat--tova-shte-e-golyam-udar-varhu-frenskiya-duh/180382/2/0", "text": "Ако се окаже, че пожарът в катедралата „Парижката Света Богородица“ е атентат, това ще е голям удар върху френския дух и бъдеща история. Това заяви в обзорното предаване на Радио „Фокус“ „Това е България“ политическият анализатор проф. Михаил Константинов. Унищожаване на християнски храм е лоша поличба, каза още той и припомни, че очакванията са катедрала да рухне изцяло.  „Ако е атентат това е лошо. Това ще отвори такава рана в сърцата на французите, каквато отвори за нас атентатът в „Свети Крал“  ). Ако се окаже, че не е атентат, това ще е чудовищна глупост. Това ще значи, че те не са спазили елементарни мерки за сигурност. Оградили са сградата със сухо, горящо скеле. Това е абсолютно малоумие. Не са ли чували, че има леки алуминиеви скелета. Това, което пламва там, е дървеното скеле. Ако това се е случило, то проектантите на ремонта са за разстрел. Казвам разстрел, но за да добро или лошо смъртната присъда е забранена, обаче имената на тези хора трябва завинаги да влязат в някаква мрачна история за пълни некадърници“, каза той.  Проф. Михаил Константинов каза още, че пари за възстановяване на катедралата ще се намерят, но тя няма да бъде същата катедрала с 800-годишна история.  \"Случващото се не е единичен пример за това, че дедите ни, използвайки примитивни средства са строили гениални постройки. Катедралата \"Нотр Дам\", църквата „Света София“ в Истанбул и редица други постройки от древността ни напомнят, че трябва да знаем какво е било миналото и да не мислим, че светът започва и свършва с нас. А ако настоящите хора сме слабата тухла в историята, то след нас няма какво да се построи\", добави проф. Константинов.  ", "date": "2019.04.16", "title": "Проф. Константинов: Ако пожарът в \"Нотр Дам\" е атентат, това ще е голям удар върху френския дух"}
{"url": "http://epicenter.bg/article/Karayancheva-udari-zvanetsa-na-Antim-Parvi-s-byala-rakavitsa-/180304/2/0", "text": "С възстановка на Учредителното заседание започна тържествената сесия на парламента за 14-та годишнина на Търновската конституция. Веднага след това то беше открито от председателя на 44 НС Цвета Караянчева.  \"Дежурните секретари да докладват. Присъстват 211 народни предстатвители. Имаме кворум. Откривам тържественото заседание по случай 140-та годишнина от Учредителното събрание и Търновската конституция, каза председателят на Народното събрание Цвета Караянчева.  Тя удари звънеца на екзарх Антим Първи с бяла ръкавица, защото реликвата не трябва да се пипа с голи ръце и е предоставен по изключение от историческия музей във Велико Търново само за церемонията. Гвардейци внесоха оригинала на Търновската конституция под звуците на тържествен марш, а депутатите и гостите станаха на крака.  Имаме големия късмет да седим на скамейките на депутатите от Учредителното събрание. И е важно да помним, че сме тук заради тях, а не заради себе си, заяви в словото си председателят на парламента.   Преди 140 години на тази дата бе извършено дело на върховно родолюбие и държавническа мъдрост. Хора с различни идеали превъзмогват своите различия, за да създадат първата българска Конституция. Те доказаха, че България има силата да вземе съдбата си в свои ръце и да бъде независима, каза Караянчева.  „Предците ни бяха титаните, ние сме техни смирени наследници“, допълни тя.  „Има неща, които са останали непроменени. Всеки мъж или жена в тази зала са попаднали в НС, защото са били избрани заради своите качества, всеки от тях е родолюбец. Със сигурност допускаме грешки и трудно постигаме съгласие, но ако всекидневно си припомняме построеното от строителите на съвременна България, ще бъдем по-добри“, каза председателят на парламента.   ", "date": "2019.04.16", "title": "Караянчева: Преди 140 години бе извършено дело на върховно родолюбие и държавническа мъдрост"}
{"url": "http://epicenter.bg/article/Korneliya-Ninova--Dnes-tryabva-da-se-popitame-ravni-li-sme-pred-zakona-/180307/2/0", "text": "Преди да мислим за нова Конституция, можем да направим промяна в живота на нашите сънародници, като спазваме сегашната, от която се отклонихме. Това каза по време на тържественото заседание на Народното събрание лидерът на БСП Корнелия Нинова по повод 140-ата годишнина от Учредителното събрание и приемането на Търновската конституция.  „Преди 140 години будни и просветени българи на спасения от вековното отоманско иго народ, събрани в Учредителното събрание приемат първата българска Конституция. Тя стъпила, върху проекта за органически устав, дава държавната подредба на Княжество България. Основният ни закон заема от натрупания по това време опит в Европа, но той не е ничие копие. Чл. 57 на Конституцията прогласява основния принцип на модерната държава и право. Всички български поданици са равни пред закона, разделения между съсловия в България не се допускат. После в чл. 61 – никой в българското царство не може нито да купува, нито да продава человечески същества. Всякой роб свободен става, щом стъпи на българска територия\", подчерта Нинова.  \"Днес, около век и половина по-късно отново трябва да попитаме равни ли сме всички пред закона? Колко са свободни мнозина наши съграждани, които живеят в недоимък за сметка на други, които присвояват обществено богатство. Можем да сме горди, че духът на Просвещението, който даваше свяст на поробения ни народ, намери своето продължение чрез Конституцията. Според чл. 78 първоначалното учение е безплатно и задължително за всички поданици на българското царство. Според днешната ни Конституция училищното обучение е задължително, а основното и средното образование в държавните и общинските училища е безплатно. Въпреки това много български юноши и девойки преждевременно прекъсват своето обучение без да придобият трудови умения и навици. Търновската конституция установява освен политическа и наказателна отговорност на политици. Според чл. 155 Народното събрание може предава министрите на съд за нарушаване на конституцията“, допълни още Нинова.  Според нея прогресивните сили в българското общество са се позовавали на нея и са отстоявали демократичния й дух.  „Авторитетът и силата на всяка конституция се определят от нейното прилагане, от способността чрез нея да се осигури правомерно функционира на властта и реализация на наложените в нея права. Конституцията съдържа потенциал, чрез който до голяма степен можем да решим днешните проблеми на България – икономически, социални, демографски, на сигурността. Тя съдържа добра база за това. Дали обаче ние, които трябва да я прилагаме и защитаваме, които полагаме клетва пред нея, притежаваме способността и волята да оправдаем доверието на българските граждани\", отбеляза Корнелия Нинова.  \"Мнозина от тях днес виждат подобряване на собствения си живот, чрез промяна на сегашната конституция или нова такава. Разбира се и сегашната конституция като всеки законодателен акт не е съвършена, тя е и променяна. Но това ли е истинското решение на проблемите и откритите въпроси днес? Преди да мислим за нова Конституция, можем да направим промяна в живота на нашите сънародници, като започнем да спазваме сегашната. Ние се отклонихме от нея“, допълни още Нинова и пожела на всички сили и воля да го направят.   Уважаеми г-н президент на Република България,  Уважамо г-жо председател на Народното събрание,  Уважаеми дами и господа председатели на Народното събрание,  Уважаеми представители на Конституционния съд и на съдебната власт,  Дами и господа министри,  Уважаеми народни представители,  Ваше Високопреосвещенство,  Скъпи гости и скъпи българи,   Преди 140 години, будни и просветени българи на спасения от вековното Османко иго народ, събрани в Учредителното събрание, приемат първата българска Конституция. Тя, стъпила върху проекта за Органически устав, дава държавната подредба на Княжество България. Основният ни закон заема от натрупания по това време опит в Европа, но той не е ничие копие. Чл. 57 на Конституцията прогласява основния принцип на модерната държава и право – всички български поданици са равни пред закона. Разделение между съсловия в България не се допуска. И после, в чл. 61: „Никой в Българското царство не може нито да купува, нито нито да продава человечески същества. Всякой роб свободен става, щом стъпи на българска територия.” Но и днес, около век и половина по-късно, отново трябва да попитаме: равни ли сме всички пред закона?   Колко са свободни мнозина наши съграждани, които живеят в недоимък, за сметка на други, които присвояват обществено богатстно. Можем да сме горди, че духът на Просвещението, който даваше свяст на поробения ни народ, намери своето продължение чрез Конституцията.   Според член 78, първоначалното учение е безплатно и задължително за всички поданици на Българското царство. Според днешната ни Конституция, училищното обучение е задължително, а основното и средното образование в държавните и общинските училища е безплатно. Въпреки това, много български юноши и девойки преждевременно прекъсват своето обучение, без да придобият трудови умения и навици. Търновската конституция установява освен политическа и наказателна отговорност на политици, според чл. 155, Народното събрание може да предава министрите на съд за нарушаване на Конституцията, за предателство или някаква вреда, причинена на Царството за лична полза. Дали днес нямаме основание да се запитаме, на българските интереси ли служим всякога, ние политиците? Или на свои собствени? Дали не зависим понякога от чужди такива или от корпоративни. Дори когато Търновската конституция е била суспендирана или нарушавана, тя е била пречка пред крайния авторитаризъм и безконтролната власт.   Затова демократично настроените личности и партии, прогресивните сили в българското общество, са се позовавали на нея и са отстоявали демократичия й дух.   Седмото Велико народно събрание, с решаващото участие на българските социалисти, изработи и прие Конституцията на Република България. Тази Конституция беше използвана при подготовката на други, приети в последствие в страни от Източна Европа. Тя се оказа съвместима с изискванията ни за членство в Европейския съюз. Тази Конституция опроверга свои критици и надживя политическата им кариера. Тя полага основите на демократичната и правовата държава, тя установява принципите на разделение на държавната власт, политическия плурализъм, отделянето на вероизповеданията от държавата. Доколко днес тези принципи се зачитат в законодателството и в управленската практика, нека всеки сам да прецени. В най-голяма степен сме длъжници по отношение на икономическото развитие на страната и гарантирането на основните права на гражданите. Като се започне с избирателните, и се стигне до социалните – на труд, на здравеопазване, на социално осигуряване.  Авторитетът и силата на всяка конституция се определят от нейното прилагане. От способността чрез нея да се осигури правомерно функциониране на властта и реализация на заложените в нея права. Конституцията съдържа потенциал, чрез който до голяма степен можем да решим днешните проблеми на България – икономически, социални, демографски, на сигурността. Тя съдържа добра база за това. Дали обаче ние, които трябва да я прилагаме и защитаваме, които полагаме клетва пред нея, притежаваме способността и волята да оправдаем доверието на българските граждани? Мнозина от тях днес виждат подобряване на собствения си живот чрез промяна на сегашната Конституция, или нова такава.  Разбира се, и сегашната Конституция, като всеки законодателен акт, не е съвършена – тя е и променена. Но това ли е истинското решение на проблемите и на открите въпроси днес? Може да ви прозвучи странно, но преди да мислим за нова конституция, можем да направим промяна в живота на нашите сънародници, като започнем да спазваме сегашната. Ние се отклонихме от нея. Нека да я прилагаме. С този призив пожелавам на всички ви сили и воля да го направим. Да върнем силата на Конституцията чрез нейното изпълнение и да работим така, че законите да бъдат от народа и за народа. Честит празник!  ", "date": "2019.04.16", "title": "Корнелия Нинова: Днес трябва да се попитаме равни ли сме пред закона (ПЪЛЕН ТЕКСТ, ВИДЕО)"}
{"url": "http://epicenter.bg/article/Smetnatat-palata--20-partii-ne-sa-podali-finansovite-si-otcheti-za-2018-g-/180315/2/0", "text": "128 политически партии подадоха в Сметната палата годишните си финансови отчети и списъците на дарителите си за 2018 г., като спазиха изискванията за представянето им и предвидения в Закона за политическите партии срок, който изтече на 01 април, съобщават от Сметната палата.   Общо 20 партии не са подали годишни финансови отчети. От тях действащи са 8 партии: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Движение експерти за регионите“, ПП „ДЕОС (Движение за европейско обединение и солидарност)“, ПП „Другата България“, ПП „Обединена България“ и ПП „Федерация активно гражданско общество“.   Останалите 12 партии, които не са подали отчети, са прекратени през 2018 г.: ПП „Алтернативно социалистическо обединение-независими“, ПП „Българска индустриално аграрна партия“, ПП „Гражданско движение глас“, ПП „Народняшка земеделска партия Никола Петков“, ПП „Национално патриотично обединение“, ПП „Нова Европа“, ПП „Обединение достойна България“, ПП „Отечествена партия на труда“, ПП „Политическо движение заедно за Сливен“, ПП „Северна лига“, ПП „Съюз България“ и ПП „Черноморец“.   Сметната палата ще уведоми прокуратурата за това, че 6 от неподалите отчети партии правят това нарушение за втора поредна година: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Другата България“, ПП „Обединена България“ и ПП „Федерация активно гражданско общество“. Според чл. 40, ал. 1, т. 4 от ЗПП - „Софийски градски съд постановява разпускане на политическа партия когато „не е подала годишните си финансови отчети пред Сметната палата за две последователни години“, като „Решението на съда се постановява по иск на прокурора“ (чл. 40, ал. 2 от ЗПП).   Освен това отчетите на 2 партии – ПП „Движение за равноправен обществен модел (ДРОМ)“ и ПП „Съюз за отечеството“, са подадени след законоустановения срок, но са спазени изискванията на Закона за политическите партии относно формата, съдържанието и начина на представяне.   Съгласно Закона за политическите партии , ще бъдат глобени всички партии, които не са представили отчети, както и тези, чийто отчети са представени след законовия срок. Имуществената санкция е в размер от 5000 до 10 000 лв.  ", "date": "2019.04.16", "title": "Сметната палата: 20 партии не са подали финансовите си отчети за 2018 г."}
{"url": "http://epicenter.bg/article/Borisov--Balgariya-shte-podpomogne-vazstanovyavaneto-na-katedralata--quot-Notr-Dam-quot--finansovo-i-s-zhivopistsi/180316/2/0", "text": "България ще подпомогне възстановяването на катедралата \"Нотр Дам\" финансово и чрез реставратори и живописци. Това каза министър-председателят Бойко Борисов по време на брифинг в Министерски съвет след среща с премиера на Грузия Мамука Бахтадзе във връзка с пожара в катедралата Нотр Дам в Париж, предаде Агенция „Фокус“.   „ И Грузия, и България сме православни християни. Сутринта, чрез нашия посланик в Париж му предадох да предаде на президента Макрон и на нашите колеги там освен, че съжаляваме и скърбим за тази светиня, каквато е \"Нотр Дам\", че сме готови и за подпомагане, както и финансово, но на първо място България да предложи, защото има изключителни реставратори и живописци. Ние ще ги командироваме да помагат и с това ще бъде нашата помощ, но да участват българи в бързото възстановяване на този символ“, каза той.„Имаме изключително надарени хора в тази област, за да подпомогнем и ние с нашия принос на Франция“, допълни премиерът Борисов.", "date": "2019.04.16", "title": "Борисов: България ще подпомогне възстановяването на катедралата \"Нотр Дам\" финансово и с живописци"}
{"url": "http://epicenter.bg/article/Deputatite-s-obrashtenie-kam-naroda-za-140-godishninata-ot-Tarnovskata-konstitutsiya/180333/2/0", "text": "Днес ние декларираме, че в трудното и динамично време, в което живеем, изпълнено с рискове и заплахи, ще работим, за да оправдаем народното доверие и ще вложим сили за разработване на политики и качествени закони в интерес на народа и просперитета на страната!   Това пише в обръщението на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция. Документът беше приет единодушно с 211 гласа „за“ от народните представители на тържествена сесия на Народното събрание във Велико Търново.  Ние, народните избраници, като представители на българския народ, съзнаваме нашия дълг да продължаваме най-добрите традиции, завещани от творците на Търновската конституция, пише в обръщението. В него се заявява, че бащите учредители са оставили солидно наследство, което през изминалите години е надграждано, но и пропилявано; ценено, но и пренебрегвано. Особено важен е техният пример за поставяне на националния над партийния интерес в съдбовни за страната моменти, се посочва в документа.  Честването на 140-ата годишнина от Учредителното събрание и приемането на Търновската конституция е подходящ повод да се обърнем към историята като извор на идеи, мъдрост и поуки, отбелязват народните представители. Неопровержими са историческите свидетелства, които показват, че когато политиците се чувстват част от народа, когато всички сме били единни и обединени от общ национален идеал, поставяли сме си ясни цели и сме разчитали на собствените си сили, сме постигали значителни успехи, се посочва в документа.   ", "date": "2019.04.16", "title": "Депутатите с обръщение към народа за 140-годишнината от Търновската конституция"}
{"url": "http://epicenter.bg/article/Kmetat-na-Kardzhali-inzh--Hasan-Azis-navarshi-50-godini--Chestito-/180344/2/0", "text": "Кметът на Кърджали инж. Хасан Азис навърши 50 години! Честито! Ще отпразнува юбилея в семеен кръг, както винаги отбелязва личните си празници. Хасан Азис е от най-видните български политици – кмет на Кърджали от 2003 г., зам.-председател на ДПС, зам.-председател на Националното сдружение на общините в България, но никой не си спомня той „да се изхвърля“ - нито с думи, нито с поведение.   Кметовете, независимо от партийния им цвят, са длъжни да работят за интересите на хората, обича да казва в интервютата си той.  Хасан Азис Исмаил е роден на 16 април 1969 г. в град Кърджали. Детството му преминава в родопското село Мост, Кърджалийско.   Дипломира се като магистър-инженер по промишлено и гражданско строителство в Университета по архитектура, строителство и геодезия в София. Успоредно с това следва и „Маркетинг и мениджмънт“ в УНСС.   От 2001 до 2003 г. е заместник областен управител на Кърджали.  Ръководи като кмет Община Кърджали от 2003 г. Той бе от новите лица в ДПС и е общински лидер на движението в Кърджали, както и член на Централния му съвет и зам.-председател на партията.  Политическата му кариера обаче започва доста по-рано. През 1990 г. учредява Съюза на академичните и младежките дружества в ДПС и става негов председател. Тази организация го свързва със съпругата му Невин. Имат една дъщеря – Есин.  Хасан Азис е и един от учредителите на Младежкото ДПС. „Единствената ни идея – на близо 70-те събрали се души в бл. 35 на Студентски град преди 20 години – беше да бъдем заедно“, казва той през ноември 2018 г., когато се отбелязва годишнината. Оттогава работят заедно лидера на ДПС Мустафа Карадайъ, който тогава е председател на Младежкото ДПС.  Хасан Азис има и квалификация на оценител по недвижими имоти към Агенцията по приватизация. Той е сред най-активните кметове на български общини, отстоява с жар принципите на местното самоуправление.   А като инженер обича да е в час с новите технологии.  Миналата година община Кърджали се похвали с най-много на брой електронни услуги в страната – 44.  Хасан Азис е вдъхновител на прочутото „кафе при даскала“ на кмета, попа и мюфтията, превърнало се в символ на етническата толерантност, в която живеят хората в родопския град. Тази година се проведе неговият Епизод 15. ", "date": "2019.04.16", "title": "Кметът на Кърджали инж. Хасан Азис навърши 50 години! Честито!"}
{"url": "http://epicenter.bg/article/Ekaterina-Zaharieva--Balgariya-shte-prodalzhava-da-podkrepya-Gruziya-po-patya---kam-ES-/180348/2/0", "text": "„България ще продължава да подкрепя Грузия по пътя й към ЕС, оценяваме постигнатото от вас и може да разчитате и занапред на нашата помощ.“ С тези думи вицепремиерът и министър на външните работи Екатерина Захариева се обърна към грузинския си колега Давид Залкалиани по време на среща между двамата дипломати в София, съобщиха от пресцентъра на МВнР.  Министър Захариева изтъкна традиционно добрите двустранни отношения между страните ни, изградени на основата на дългогодишни връзки между двата народа, и подчерта, че България е един от най-активните поддръжници на европейската и евроатлантическата перспектива на Грузия. Българският вицепремиер открои постиженията на Българското председателство на Съвета на ЕС по отношение на страните от Източното партньорство, като изтъкна, че в тази област трябва да бъде направено още много. Тя подчерта, че страната ни е готова да споделя своя опит както във връзка с евроатлантическата интеграция, така и в процеса на провеждане на демократични реформи в Грузия.  На срещата бяха обсъдени нови проекти в областта на енергетиката и транспорта, както и перспективите за задълбочаване на отношенията в сферата на културата и образованието. Министър Захариева сподели желанието на българския бизнес сектор за по-големи инвестиции в Грузия, а грузинският й колега заяви, че ще работи усилено за създаване на благоприятна среда за това.  Министър Залкалиани изрази задоволство от предстоящите съвместни проекти, като изтъкна факта, че те ще са полезни не само на двете страни, но и за Европа като цяло.  „Искрено Ви благодаря за подкрепата, която България оказва на Грузия по пътя й към евроинтеграцията – заяви Давид Залкалиани. – Отношенията между нашите две страни са отлични. Надяваме се да продължим да задълбочаваме връзките във всички сфери“.  Срещата бе в рамките на официалното посещение на премиера на Грузия Мамука Бахтадзе.   ", "date": "2019.04.16", "title": "Екатерина Захариева: България ще продължава да подкрепя Грузия по пътя ѝ към ЕС "}
{"url": "http://epicenter.bg/article/Blizki-na-semeystvoto-ot-katastrofata-s-Mestan--Otnel-e-predimstvo--iskame-spravedlivost/180285/3/0", "text": "Юсеин е видял колата, но си помислил, че ще спре и ще му даде предимство - нали се е движел на път с предимство. Но тя излязла на пътя и нямало как да избегне удара. Опитал се да се изтегли максимално наляво.  Това разказа братовчедът на мъжа от катастрофата с лидера на ДОСТ Лютви Местан пред Би Ти Ви. За първи път членове на семейството, загубило 6-месечно бебе при адския сблъсък, говорят за случая. Братовчедът на таткото Юсеин е разговарял с мъжа, който е в болница заедно със съпругата и другото си дете. Няма опасност за живота им.  Как е измерил с колко се е движел Юсеин, попита по адрес на Местан пък чичо на пострадалото семейство. За него 10 хил., 100 хил. са джобни пари, продължи мъжът и допълни: Вярвам на нашите закони, справедливо да се гледат нещата. Да няма двоен аршин, добави друг роднина. Нали е с повече връзки, да не го изкарат невинен, коментират още мъжете.  Семейството още не е погребало 6-месечното си момиченце, загинало в неделя. Първо родителите и братчето трябва да бъдат изписани от болницата.", "date": "2019.04.16", "title": "Близки на семейството от катастрофата с Местан: Отнел е предимство, искаме справедливост"}
{"url": "http://epicenter.bg/article/Temenuzhka-Petkova--Rusiya-prodalzhava-da-e-klyuchov-partnyor-za-Balgariya-v-yadrenata-energetika/180273/4/0", "text": "Продължава отличната съвместна работа между АЕЦ \"Козлодуй\" и Държавната корпорация \"Росатом\" в изпълнение на програмата за модернизация на 5-ти и 6-ти блок на атомната централа\". Това каза енергийният министър Теменужка Петкова по време на среща с генералния директор на \"Росатом\" Алексей Лихачов, съобщиха от Министерството на енергетиката. Срещата е била в рамките на XI-я Международен форум \"Атомекспо 2019\" в Сочи, Русия.  Министър Петкова е запознала представителите на \"Росатом\" с етапа, на който се намира процедурата за избор на стратегически инвеститор по проекта АЕЦ \"Белене\". \"Предстои публикуване на документацията в Официален вестник на Европейската комисия. След това ще информираме писмено заинтересованите компании, че 90-дневният срок за подаване на заявления е започнал\", е заявила Петкова, цитирана от енергийното ведомство. \"Национална електрическа компания\" ЕАД ще довърши процедурата за лицензиране на проекта, е допълнила тя. Получено е становище от Агенцията за ядрено регулиране, с което се потвърждава валидността на издадените до момента разрешения. Завършването на процедурата по лицензиране ще даде възможност на потенциалните инвеститори да разполагат с пълната информация по проекта, а на българската страна да увери своя дял в бъдещата проектна компания.  По думите на Петкова българската страна разчита на партньорство с Държавната корпорация \"Росатом\" на всички етапи от реализацията на проекта АЕЦ \"Белене\". Двете страни ще продължат активния си диалог във връзка със стартиралата процедура за избор на стратегически инвеститор.  По-рано министър Петкова е разговаряла и с представители на американската компания \"Дженерал Електрик\". От тяхна страна бе потвърден интересът им за участие в АЕЦ \"Белене\" като доставчик на част от оборудването и инженер по проекта. \"Дженерал Електрик\" би могла да сътрудничи и при осигуряването на част от финансирането за проекта, стана ясно по време на срещата. ", "date": "2019.04.16", "title": "Теменужка Петкова: Русия продължава да е ключов партньор за България в ядрената енергетика"}
{"url": "http://epicenter.bg/article/Prof--Stoyan-Denchev--A-koy-shte-spasi-balgarskiya--Notr-Dam--v-Odrin-/180324/11/0", "text": "  Непозитивната реминисценция на българо-гръцките културни общувания е въпрос, който е ангажирал вниманието на много учени, общественици, културни дейци, изследователи и политици. Сред тях са Константин Иречек, Любомир Милетич, Георги поп Аянов, а през последните 3-4 десетилетия проф. Лизбет Любенова, доц. Боряна Бужашка, г-н Ангел Ангелов, д-р Пламен Теодосиев, Пламен Крайски, Стефан Пейков, Стоян Райчевски, д-р Ваня Иванова, Красимир Премянов, Тошо Пейков, проф. Петър Ников, проф. Зина Маркова, д-р Ваня Стоянова, акад. Иван Снегаров, проф. Николай Генчев, проф. Михаил Арнаудов, и много, много други. Техните писания и тяхното отношение към проблема са обект на научни търсения и дирения, доказващи борбения дух на българина и стремежа му към независима българска църква. Те представят историческите сведения и съвременните събития белязали българския идеал за независимост и свобода.  С колегите ми от Университета и с редица читалищни дейци от нашата страна съм организирал различни научни и културни събития в Одрин, дейно участие, в които са взимали студенти и представители на академичните среди, защото вярвам, че само по този начин се поддържат „живи“ българският дух и традиции зад граница.   При срещите си през годините с няколко областни управители (валии) на област Одрин, с няколко кмета и с други представители на светската и духовната власт в Република Турция, винаги съм поддържал добри и дипломатични отношения, защото вярвам, че именно  Разбира се, не е излишно, ако се каже, че събитията от 5 април тази година възкресиха спомени от преди 150 години. Спомени, които за пореден път изведоха на преден план борбата на българите за богослужения на Български език в Българските православни храмове и в частност в тези на територията на град Одрин в Република Турция.  Политическите отношения стъпват здраво на историческите и културните влияния наслоени от миналото. Нима историята не ни учи, че политиката в лицето на нейните представители като Неофит Бозвели, Иларион Макариополски, Екзарх Антим I, Найден Геров и др. не отстоява българските интереси.   Нима Васил Левски не го е прокламирал „…да бъдем равноспоставени с другите европейски народи …“ Не равноправни, а забележете, равнопоставени… Той също като други светли личности в българската история отстоява правата на българите в църковно-националната борба. Ние сме свидетели, дори и днес, как събитията белязали духовната независимост и последвалата ги книжовна извисеност на българския народ от средата на IX почти до края на XIX век се характеризират с проблеми между българското и гръцкото духовенство. И когато споменаваме историческите предпоставки за тази вражда, разбираме защо думата фанариоти за българите има двойно негативно значение. На гръцки тя е: „Φαναριώτες“, на румънски „Fanarioţi“, на турски „Fenerliler“, а на български е дума с две значения: (1) знатни   християни в османската столица Цариград и (2) служители   Цариградска патриаршия, особено по време на църковно-народната борба.  От една страна българските църкви на територията на Република Турция, според църковните канони попадат в диоцеза на Вселенския патриарх?!! От друга - според действащите закони в Република Турция, службите в тях трябва да се водят на български език или да се служи на два езика при съвместно богослужение, съгласувано между двете църкви – българската и гръцката. Въпрос, чиито отговор е търсен в продължение на 150 години, и за съжаление до днес не е намерено адекватно решение за него. Може би е добре да се потърси по дипломатически път и съдействието на турската държава, под чиято юрисдикция „функционират“ всички религии на нейна територия.   По този начин, в една доста по-лека обстановка, тя ще продължи да удовлетворява нуждите на всички български граждани, които живеят в България и извън нейните предели да любят с цялата си душа българския език и българските традиции. Все въпроси, чиито отговори могат да се опитат да дадат и други личности, които морално крепят устоите на отношенията между българи, турци и гърци на Балканите.  ... и да не забравим – Снощи горя един от символите на Париж и на католическия християнски свят – катедралата „Нотр Дам“. Голяма загуба за човечеството! Държавни глави, министър-председатели, културни дейци, общественици, филантропи, бизнесмени и банкери от целия свят реагираха „на часа“, че трябва и не може да не се спаси тази световна културна ценност!   Към тях се присъедини и българският министър –председател г-н Бойко Борисов. Затрогващи бяха думите на президента г-н Румен Радев, който каза: „Пожарът в „Нотр Дам“ е болезнена рана в сърцето на човечеството“.   Но от тази сутрин аз непрестанно и настойчиво се питам: ", "date": "2019.04.16", "title": "Проф. Стоян Денчев: А кой ще спаси българската \"Нотр Дам“ в Одрин?"}
{"url": "http://epicenter.bg/article/Yasni-sa-nominiranite-televizionni-zhurnalisti-za-Nagradatata--quot-Sveti-Vlas-quot--2019-g-/180308/6/0", "text": ", съобщават от сдружението, което за девети път раздава най-големите в България награди.   В списъка на номинираните са намерили място както някои от най-изявените и утвърдени телевизионни журналисти като Антон Хекимян , Светослав Иванов, Милен Цветков, Виктор Николаев, Милена Милотинова, Георги Любенов, Горан Благоев, така и налагащите се със своя професионализъм и новаторство водещи на сутрешния блок през Уикенда на Би Ти Ви Поли Златарева, Ганиела Ангелова.   Силно е присъствието и на безкомпромисните репортери и кореспонденти Александър Марков, Петър Нанев, Ясен Дараков.   - Призът „Голямата награда“, който се присъжда за постижения в българската телевизионна журналистика.  - Призовете „Специални награди „ , които се присъждат за оригинални идеи и индивидуално присъствие.  - Отличията ще бъдат присъдени от 5-членно жури с председател професор Ивайло Знеполски. Нов член на журито през тази година ще бъде Михаил Неделчев.  Тя ще бъде предшествана от традиционната дискусия по тазгодишната телевизионна продукция. Поканени са медийни експерти, медийни репортери и видни журналисти.  Инициатори са „Кръг 11“-проф. Ивайло Знеполски , Иван Гарелов , Георги Лозанов, Любен Дилов-син, Копринка Червенкова, Георги Тенев, Джими Найденов, Стефан Димитров, Антони Георгиев , Панел Васев и покойният Петко Бочаров.  До сега носители на награди в различните категории са били Дияна Найденова, Мартин Карбовски, Елена Йончева, Емил Кошлуков, Димитър Цонев, Росен Цветков, Добрина Чешмеджиева, Ани Цолова и Виктор Николаев, Миролюба Бенатова, Мая Костадинова, Нери Терзиева, Тома Томов, Милена Милотинова и др.", "date": "2019.04.16", "title": "Ясни са номинираните телевизионни журналисти за Наградатата \"Свети Влас\" 2019 г."}
{"url": "http://epicenter.bg/article/-Zlatnite-momicheta--otpraznuvaha-svoyata-poredna-pobeda-v-zala--quot-Sofiya-quot-/180347/8/0", "text": "След като изправиха на крака „Зала Арена \"Армеец\", диамантените момичета от ансамбъла в състав Симона Дянкова, Мадлен Радуканова, Стефани Кирякова, Лаура Траатс и Ерика Зафирова отпразнуваха своята поредна бляскава победа на официална вечеря в зала София на хотел Marinela.    Златните момичета на България спечелиха златото от Световната купа със съчетание на три обръча и два чифта бухалки в края на тридневната надпревара. Българският ансамбъл се представи отлично и получи оценка 24.050 точки от съдиите (15.900 трудност, 8.150 за изпълнение), с което изглеждаше близо до титлата, но след това ансамбълът на Украйна също игра на много високо ниво и получи оценка 20.100. На трето място се нареди съставът на Япония с 23.600 точки.   „Каквото и да кажем за тези момичета, за техните треньори, за композиции и изпълнения, все ще е малко. Просто ги подкрепяйте, обичайте и вярвайте в тях, защото в техния труд, постоянство и себераздаване е събрана гордостта на България. Илиана Раева, честит златен медал в многобоя на ансамбъла. Една частичка от него е специално за теб. Всички в залата най-добре знаят защо“, заявиха от федерацията. ", "date": "2019.04.16", "title": "“Златните момичета” отпразнуваха своята поредна победа в зала \"София\""}
{"url": "http://epicenter.bg/article/Kralskoto-bebe-s-dvoyno-grazhdanstvo-i-zadalzheniya-kam-amerikanskite-danachni-sluzhbi/180294/10/99", "text": "Няма съмнение, че бебето на принц Хари и съпругата му, херцогинята на Съсекс Меган, ще се роди със \"сребърна лъжица в устата\". Американските данъчни власти обаче ще искат да знаят колко струва тя. \r\n \r\n Това е така, защото бебето ще има двойно гражданство - британско заради баща си и американско заради майка си.   Когато един от родителите е американец, живял в САЩ пет години, като поне две от тях са след навършване на 14 години, бебето автоматично получава гражданство, каза Дейвид Трейтъл, основател на Америкън такс ритърнс (American Tax Returns), консултантска компания за американци, живеещи във Великобритания.   Такъв е случаят с Меган, каза Трейтъл, допълвайки, че това е първият такъв случай в британското кралско семейство, отбелязва Франс прес.   Американското гражданство носи и доста ограничения - като всеки американец, който е роден, израснал и умрял някъде по света, година след година, детето на Меган и Хари ще трябва да представя пред данъчните власти данъчното си състояние.   От момента на раждане парите, депозирани в банки от кралската двойка, трябва надлежно да бъдат отчитани пред данъчните власти.   Същото се отнася и за приходите, които детето би могло да получи, ако родителите му решат например то да тръгне по стъпките на майка си, която е бивша актриса, и то стане звезда на малкия или големия екран. Забравете за личната информация, казва Трейтъл. По думите му американските данъчни власти ще знаят много повече за богатството на двойката чрез данъчните декларации на двойката и на майката.   Данъчните ще искат всеки ценен подарък от неамериканци за детето на Хари и Меган да бъде декларирано като актив.   , каза Трейтъл.   Подаръците за бебето преди раждане, които Меган Маркъл получи неотдавна в Ню Йорк, не трябва да бъдат декларирани, ако са подарени от американци, казва експертът.   Макар майката и бебето да трябва да представят данъчни декларации, което ще бъде много времеемко за техните счетоводители, все пак може да не се наложи да плащат много големи данъци, които може да са компенсирани от налозите, платени във Великобритания, каза данъчният специалист Лора Сандърс пред в.\"Уолстрийт джърнъл\".   Британското кралско семейство не може да се измъкне от американските данъчни задължения - невярна данъчна декларация би довела до сериозни глоби.   Има обаче начин да се спестят тези главоболия на счетоводителите на кралската двойка - Меган може да се откаже от американското гражданство. Дори и да го направи обаче данъчните декларации за детето трябва да се подават, докато то навърши 18 години.   Източник: Дир.бг", "date": "2019.04.16", "title": "Кралското бебе с двойно гражданство и задължения към американските данъчни служби"}
{"url": "http://epicenter.bg/article/Ikonomat-na-Dayana--Megan-ne-e-nikak-lek-harakter--Pravi--kakvoto-si-iska-/180342/10/99", "text": "В последно време усилено се заговори, че кралицата е недоволна от поведението на Меган Маркъл. Елизабет Втора дотолкова негодувала срещу своенравното държание на новата си снаха, че решила да я лиши от превилегията да носи бижута на покойната принцеса Даяна, които са част от официалната кралска колекция.   Дали това е истинската причина зад забраната Меган да се появява със скъпите украшения, не знаем. Но е факт, че херцогинята на Съсекс наистина прави, каквото си реши, без да се съобразява с чуждото мнение. Или поне така твърди бившият иконом на лейди Ди Пол Бюрел.   \"Тя не е човек, който лесно се съгласява с чуждото мнение. Тя има собствено мнение и не се притеснява да го отстоява открито като повечето американски\", разкрива Пол.   Той подчертава и че не смята, че между Меган и Кейт има какъвто и да е конфликт. \"Те са различни по тип жени, с различни роли и от различни култури. Кейт е наясно, че Меган не е заплаха за нея. Меган от своя страна е достатъчно зряла, за да знае, че нейната роля е доста по-различна от тази на Мидълтън\", споделя Бюрел.    Пол Брюел не е единственият, който коментира Меган тези дни. Близка дружка на Маркъл от САЩ също се изказа по неин адрес. Въпросната дама е Талия Браун Тол, която разкри що за приятелка е съпругата на Хари и как се е забавлявала тя преди да стане част от кралската фамилия.   Талия е моден стилист и се запознава с Меган преди години точно покрай работата си. Двете дами веднага се сближават покрай любовта си към йогата. Талия и Меган започват да излизат заедно по женски, а как точно протичат срещите им? Това разкрива самата Тол.   \"Отивахме у тях, просто седяхме на дивана, пиехме вино, ядяхме боровинки, а наоколо се размотаваха кучетата ѝ. Кучетата ѝ бяха нейните бебчета. И двете бяха спасени и тя бе много мила и търпелива с тях\", разкрива Талия.   Стилистката не свършва дотук с откровенията и споделя, че Меган е не само мечтаната дружка, но и \"мил и грижовен човек, мислещ за всички около себе си, който ще бъде прекрасен родител\". Източник: woman.bg", "date": "2019.04.16", "title": "Икономът на Даяна: Меган не е никак лек характер! Прави, каквото си иска!"}
{"url": "http://epicenter.bg/article/Nay-golemiyat-forum-za-hora-s-razlichni-vazmozhnosti--Ravenstvoto-znachi-poveche-/180343/10/0", "text": "  На 15 април в хотел Marinela София за втора поредна година повече 30 големи български и международни организации от различни сектори, сред които  банкиране, финанси, IT, услуги, бързооборотни, телекомуникационни и много други, предоставиха възможност на хора с различни възможности (с ТЕЛК и без ТЕЛК) да станат част от техните екипи.   В миналогодишното издание на форума JAMBA, Ernst and Young Bulgaria и Сдружение \"Маринела\" направиха първата крачка за включване и интеграция на хората, които имат различни възможности и потенциал.    Събитието, продължило в рамките на целия ден бе  посетено от миналогодишни участници, които споделиха, че са открили своето работно място именно тук, през изминалия април.   В официалното откриване на форума вчера се включиха г-жа Мина Владимирова  - директор на Дирекция „Социални дейности“ към Столична община и г-жа Елеонора Пачеджиева директор на Дирекция „ Политики за хората с увреждания“, които насърчиха присъстващите компании и изразиха своята подкрепа към инициативата.   Най-голямото предизвикателство пред хората с различни възможности в България е включването в пазара на труда, както и възможността за допълнителни адаптирани обучения повишаващи тяхната квалификация, знания и умения.    Всеки има право на шанс, защото равенството значи повече! Събитието е под патронажа на Президента на Република България и Столична Община.  ", "date": "2019.04.16", "title": "Най-големият форум за хора с различни възможности „Равенството значи повече“"}
{"url": "http://epicenter.bg/article/Otbelyazvame-140-godini-ot-priemaneto-na-Tarnovskata-konstitutsiya/180272/2/0", "text": "С тържествено заседание във Велико Търново 44-ото Народно събрание ще отбележи 140 години от приемането на Търновската конституция. Заседанието ще започне в 10.50 часа в залата на Учредителното събрание след възстановка на събитията от 1879 г.  Тържественото честване на годишнината ще започне с молебен в Катедрален храм \"Рождество на св. Богородица\" в 9.00 часа.  Вечерта в 20.30 часа ще има тържествена заря-проверка на площад \"Цар Асен I\".  Присъстващите ще наблюдават и аудио-визуалния спектакъл \"Царевград Търнов - звук и светлина\". По инициатива на председателя на Народното събрание Цвета Караянчева във всички български училища ще се проведе Урок по Конституция. ", "date": "2019.04.16", "title": "Oтбелязваме 140 години от приемането на Търновската конституция"}
{"url": "http://epicenter.bg/article/Emanuil-Yordanov--Ako-Ivancheva-i-Petrova-byaha-ubili-Vaklin--shtyaha-da-poluchat-po-niski-prisadi/180280/2/0", "text": "Ако Иванчева и Петрова бяха убили Ваклин, щяха да получат по-ниски присъди. Това коментира адвокат Емануил Йорданов в ефира на БТВ.  Думите му са по повод присъдата от 20 години затвор за бившата кметица на район „Младост“ Десислава Иванчева.  Той добави, че Ваклин сам е определил какви пари ще подхвърля. Петрова пък нямала вина, защото не е получава и лев от парите.  Демокрацията и справедливостта никога досега не са били толкова застрашени и опорочени. Аз направих всичко възможно, за да излезе истината. Този съдия е бил сериозно натиснат от най-силните хора от окупираната от частни интереси хора. Това коментира пък бившият ПР на район „Младост“ Петър Кърджилов.  Според него разминаването в сумите е чутовно. Това поставя под съмнение цялата обвинителна тежест.  Йорданов каза, че в СРС-та по случая нямат нищо общо от това, което се споменава в присъдата. Записите са изключително неясни. В закона пише ясно, че осъдителна присъда не може да се постига само със СРС-та.  По отношение на показанията на основния свидетел Дюлгеров, Йорданов заяви: \"Той е бил каран от прокурори и служители на КПКОНПИ да даде определени показания. Всичко това е в нарушения на закона. Цялото разследване може да послужи за създаването на учебник за това как не трябва да се води разследване.\" Защитниците на Иванчева са категорични, че ще обжалват. ", "date": "2019.04.16", "title": "Емануил Йорданов: Ако Иванчева и Петрова бяха убили Ваклин, щяха да получат по-ниски присъди"}
{"url": "http://epicenter.bg/article/Daniel-Smilov--Slabostite-na-GERB-i-BSP-shte-predizvikat-kolebaniya-sred-izbiratelite-na-evrovota/180297/2/0", "text": "Слабостите на ГЕРБ и БСП ще предизвикат колебания сред избирателите на евровота. Това каза за сутрешния блок „Добро утро, България“ на Радио „Фокус“ политологът Даниел Смилов. Той уточни, че при ниската избирателна активност, характерна по принцип за гласуването за представители в ЕП, се води битка между твърдите ядра.   За представянето на ГЕРБ значение ще има и стандартният облик на листата, който крие риск заради наситената с шумни и гневни персонажи политика у нас, обясни политологът.    Според Даниел Смилов основният ресурс на ГЕРБ винаги е бил нейният лидер Бойко Борисов – неговото участие в предизборната кампания ще компенсира стандартната листа на ГЕРБ.    „ И ГЕРБ, и БСП влизат в тази кампания с изключително големи слабости. При ГЕРБ нещата са очевидни – с „Апартаментгейт“ предполагам, че доста хора биха се замислили дали да подкрепят тази партия. Вярно е, че Борисов предприема мерки, но те едва ли ще са достатъчни от гледна точка на всички негови избиратели, пък да не говорим за по-меката периферия на ГЕРБ.    БСП също има своите големи слабости. Те разчитаха на това, че прокуратурата излезе с доста изсилено обвинение срещу Елена Йончева за това, че едва ли не е участвала в организирана престъпна група заедно с Цветан Василев, което предизвика не само обществена почуда, но и симпатии към нея сред мнозинството. И затова предполагам тя беше избрана за водач на листата. Но все пак Елена Йончева също има свои сериозни слабости като кандидат. В този смисъл корупционният въпрос стои както за ГЕРБ, така и за БСП, като избирателят ще срещне сериозна трудност да избира между двете партии от гледна точка на корупционни съображения“, обясни политологът.    Извънпарламентарната десница, обединена в „Демократична България“, има най-сериозни шансове сред по-малките партии за позитивен резултат на евроизборите на фона на разколебаванията в избирателите на ГЕРБ, коментира Даниел Смилов.    Според него обаче на десницата ще ѝ трябва много енергична кампания. Сагата „Апартаментгейт“ от една страна хвърли сянка и разколеба избирателите на ГЕРБ, но от друга – фокусира цялото внимание върху основните партии в политическия спектър и това оставане извън прожекторите е опасно за извънпарламентарната десница, обясни политологът.", "date": "2019.04.16", "title": "Даниел Смилов: Слабостите на ГЕРБ и БСП ще предизвикат колебания сред избирателите на евровота"}
{"url": "http://epicenter.bg/article/Danail-Kirilov-/180298/2/0", "text": " Това заяви правосъдният министър Данаил Кирилов във Велико Търново по време на честванията за 140 години от приемането на Търновската конституция.  \"Търновската конституция е изключително модерна за времето си и е резултат на стремежа на новоосвободения народ, който не иска да допуска тирания под каквато и да е форма\", каза още той.    \"Като изключим социалистическата конституция, във всички други конституции имаме висок установен демократичен стандарт\", разкри правосъдният министър.   Можем обаче да се подобряваме във всеки един сектор. Стабилността и демокрацията в страната ни, последните 10 години, има изключителен ръст\", завърши Данаил Кирилов.   Източник: Новини.бг", "date": "2019.04.16", "title": "Данаил Кирилов:Днес е голям празник,Търновската конституция показва въжделенията на един силен народ"}
{"url": "http://epicenter.bg/article/Fandakova-izprati-pismo-do-kmeta-na-Parizh-An-Idalgo-po-povod-pozhara-v--Notr-Dam-dyo-Pari-/180299/2/0", "text": "С голяма тъга приех новината за пожара, сполетял „Нотр Дам дьо Пари“. Катедралата не е единствено културно – историческа и религиозна ценност, тя е един от обичаните, разпознавани и вечни символи на Париж, свидетел на славната история на френската столица. Това се казва в писмото на кмета на София Йорданка Фандъкова до кмета на Париж Ан Идалго, съобщиха от пресцентъра на Столична Община.   В писмото на кмета на София се посочва също - „Убедена съм, че тази сериозна загуба ще мобилизира духа, вярата и сърцето на всички съпричастни към възстановяването на катедралата и ще възвърне блясъка на символа на Париж и европейската култура. В мислите си аз и жителите на София сме с Вас в трудното изпитание, пред което сте изправени, но съм убедена, че ще вложите всичките си професионални и лични качества за по – бързото възраждане на сградата.“  ", "date": "2019.04.16", "title": "Фандъкова изпрати писмо до кмета на Париж Ан Идалго по повод пожара в „Нотр Дам дьо Пари“"}
{"url": "http://epicenter.bg/article/Radev--Privetstvam-reshenieto-na-NS-da-obyavi-Veliko-Tarnovo-za-istoricheska-i-duhovna-stolitsa-/180300/2/0", "text": "Приветствам решението на Народното събрание да обяви Велико Търново за историческа и духовна столица. Това каза президентът Румен Радев пред журналисти във Велико Търново, предаде Радио „Фокус“ – Велико Търново. Държавният глава е в старата ни столица по повод тържествата за 140-годишнината от приемането на Търновската кинституция.  „Приветствам решението на Народното събрание, основано на историческата памет и духовно минало на град Велико Търново. Очаквам и вярвам, че това решение ще бъде уплътнено със значими събития, инициативи за запазване на нашата историческа памет и укрепване на духовността“, допълни още Радев.  Във връзка с призива на председателя на Конституционния съд да инициира промени в Конституцията във връзка със статута на Велико Търново, държавният глава посочи, че първо ще обсъди много внимателно с правния си екип тази чисто правна тема.  ", "date": "2019.04.16", "title": "Радев: Приветствам решението на НС да обяви Велико Търново за историческа и духовна столица "}
{"url": "http://epicenter.bg/article/Tsatsarov-podkrepya-mehanizam-za-razsledvane-na-trimata-golemi-v-Temida/180301/2/0", "text": "Главният прокурор Сотир Цацаров не само подкрепя, но вече е обсъждал нееднократно идеята на правосъдния министър Данаил Кирилов за възможност за разследване на тримата големи в съдебната власт - шефовете на ВКС и ВАС заедно с обвинител номер едно.   Цацаров първо уточни, че изразът, който се тиражира, за прекратяване на мандатите на тримата на върха на Темида, не е много правилен.   \"Не става дума за предсрочно прекратяване на мандатите, а за механизъм, при който трима големи да могат да бъдат разследвани и да се провежда производство в случай на обвинение и тежки престъпления.   \"Това предложение среща разбиране и много силна подкрепа на ЕК. Ние сме го обсъждали с Данаил Кирилов\", коментира във Велико Търново главният прокурор, който участва в тържествата за 140 години от Учредителното събрание и Търновската конституция, предаде Канал 3.    Той допълни, че предложението на правосъдния министър е за въвеждане на механизъм за носене на дисциплинарна отговорност при случаи на обвинение и разследване от страна на тримата големи на върха на Темида.   Цацаров честити празника и пожела малко повече българщина, а не толкова разделителни линии между политическите сили и депутатите, сравнявайки ги с онези техни предшественици, които са ударили звънеца на Учредителното събрание.   \"Бих пожелал малко повече българщина и не толкова разделителни линии, не толкова граници и замеряне с кал. Това не работи за България. Ако трябва да сравня тогавашните времена и сегашните, тогавашните са български, дайте да направим сегашните толкова български\", призова главният прокурор.  ", "date": "2019.04.16", "title": "Цацаров с призив от Велико Търново: Замерянето с кал не ни помага"}
{"url": "http://epicenter.bg/article/Zapochna-sreshtata-na-premiera-Boyko-Borisov-s-gruzinskiya-mu-kolega-Mamuka-Bahtadze-/180302/2/0", "text": "Министър-председателят Бойко Борисов се срещна с премиера на Грузия Мамука Бахтадзе, който е на официално посещение в България. След като българският премиер го приветства с добре дошъл и то в деня, в който отбелязваме 140-годишнината от приемането на Търновската конституция, гостът подчерта, че се радва да бъде за първи път у нас в качеството си на министър-председател именно днес. Това съобщиха от правителствената информационна служба.  Министър-председателите Борисов и Бахтадзе обсъдиха активизирането на икономическите и търговските отношения и сътрудничеството в сферата на инфраструктурата, транспорта и енергетиката между България и Грузия.  Следва пленарна среща между двете делегации. С грузинския министър-председател Мамука Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава.   От българска страна с премиера Бойко Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова.  ", "date": "2019.04.16", "title": "Борисов и грузинският му колега обсъдиха инфраструктурни и енергийни проекти"}
{"url": "http://epicenter.bg/article/Daniel-Valchev--Zakonodatelstvoto-se-promenya-i-kato-kachestvo--i-kato-kolichestvo/180306/2/0", "text": "„ Законодателството не само като качество, но и като количество много се променя. Има едни сборници, дебели 5-6 пръста, на Княжество България. Това е било законодателството. Когато аз завърших имаше едни сини сборници, които бяха към метър и нещо. В момента ако наредим законодателството, то вероятно ще бъде към 5-6 метра. Тук включваме и правото на ЕС. Има една тенденция към това всеки един отделен случай да бъде детайлно уреден. Това коментира в предаването „Здравей, България” на Нова телевизия проф. Даниел Вълчев, декан на Юридическия факултет на СУ „Св. Климент Охридски”.   „ Човечеството винаги се е стремяло да вложи и морален смисъл в законите. Основният идеал на правото е мирът”, коментира още проф. Вълчев. Той обаче забелязвал, че законодателят много лесно се поддава на обществен натиск.   Така се стигало и до следните случаи:   „ По-тежко се наказва убийството на частен съдебен изпълнител, помощник частен съдебен изпълнител, митнически служител, служител от Изпълнителна агенция по горите, отколкото на бременна жена и дори министър-председател”, обясни Вълчев.   „ В някои случаи на посегателство над човешкото достойнство, разкриване на тайна по служба глобата е от 100 до 300 лева. Ако в особено големи размери сече и извозва дървен материал – глобата е до 500 000 лева”, заяви още Вълчев.   Той обясни още, че за последните 7-8 години в България има не повече от 70 и 100 присъди за корупция и те са за относително дребни случаи.", "date": "2019.04.16", "title": "Даниел Вълчев: Законодателството се променя и като качество, и като количество"}
{"url": "http://epicenter.bg/article/API--Krastovishteto-s-katastrofata-na-Mestan-otgovarya-na-vsichki-pravila/180309/2/0", "text": "Кръстовището на път Кърджали – Маказа при село Загорско е проектирано, построено и сигнализирано по всички правила на нормативната уредба, по които са изградени всички кръстовища. Това се казва в становище на агенция \"Пътна инфрастуктура\" по повод инцидента с участието на Лютви Местан.   Катастрофата, при която загина дете на шест месеца, а трима души бяха ранени, стана в неделя, а вчера лидерът на ДОСТ беше привлечен като обвиняем за причиняване на смърт по непредпазливост.   От агенцията призовават експертите от неправителствения сектор и медиите да се въздържат от разпространяването на необосновани и неверни твърдения. В дните след инцидента се появиха информации, че на мястото липсва ограничение на скоростта преди кръстовището въпреки липсата на видимост.   В позицията се казва, че проектът за пътна сигнализация е изготвен съобразно Закона за движение по пътищата и е съгласуван от \"Пътна полиция\". Средно на денонощие в участъка преминават над 5000 превозни средства и от пускането на отсечката в експлоатация през 2014 г. досега в района на кръстовището при село Загорско няма пътни инциденти, казват още от агенция \"Пътна инфратруктура\".", "date": "2019.04.16", "title": "АПИ: Кръстовището с катастрофата на Местан отговаря на всички правила"}
{"url": "http://epicenter.bg/article/Daritkova--Tryabva-da-pokazhem--che-zaedno-predstavlyavame-tseliya-narod-/180310/2/0", "text": "След време подобно на тези първи народни представители ще бъдем възприети като едно цяло – трябва да покажем, че заедно представляваме целия народ. Това каза по време на тържественото заседание на Народното събрание председателя на ПГ на ГЕРБ д-р Даниела Дариткова по повод 140-ата годишнина от Учредителното събрание и приемането на Търновската конституция.  „На 10 февруари 1879 г. в тази зала 229 представители на българския народ поставят основите на новата българска държавност. Това не е само начало на една млада държава. Свикването на Учредителното събрание и кулминацията на Българското национално възраждане, което с енергията и кръвта на хилядите духовници, просвещенци и борци за национално освобождение очерта и защити държавнотворния инстинкт на българския народ. Възраждането започна с паметта на монаха Паисий за българските средновековни владетели, запали искрата на националната идентичност през възкресяването на делото на светите братя Кирил и Методий и техните ученици. Премина през борбите за църковна независимост, които със своя успех очертаха пред света контурите на българската нация и завърши с националноосвободителното движение, което с труда и кръвта на своите поборници роди идеала да бъдем равни с другите европейски народи. След 500-годишно отсъствие българската държава се завърна на картата на Европа и зае своето достойно място на нея“, подчерта д-р Дариткова.  Тя посочи, че българското национално освобождение не е подарък, а принадлежи на една зряла и европейска нация с истински духовен и държавнотворен елит. По думите й на 10 февруари 1879 г. се срещат българското национално възраждане и модерната българска държавност.  „Миналото на средновековната българска държава и идеите за бъдещето на една същевременно млада и хилядолетна нация. Тази среща е съсредоточие на българския исторически разказ, който продължава и днес“, допълни д-р Дариткова. По думите й под председателството на екзарх Антим I българският парламентаризъм прави първите си стъпки сред бурните дебати и сблъсъци между либерали и консерватори.  „Само за малко повече от два месеца тези дебати дават на българския народ Търновската конституция, която се нарежда сред най-модерните конституции в Европа“, допълни председателят на ПГ на ГЕРБ. Според нея сблъсъкът на идеи между двете партии са исторически факт.  „В тези горещи дебати обаче, всеки от онези първи български депутати е воден от идеята за изграждане на свободна и независима България, която да бъде готова да посрещне предизвикателствата и разочарованията. Едва ли някой от онези 229 народни представители е имал илюзията, че българският път ще бъде лесен. Едва ли атмосферата преди 140 години е била толкова тържествена, както днес. За първите български парламентаристи участието в политиката не е било житейски успех и въпрос на политическа кариера, а дълг и усилие“, уточни Дариткова.  Тя посочи, че всички те заедно и поотделно ще останат като строителите на съвременна България.  „Понякога трябва да се връщаме в тази зала, за да си спомняме, че след време подобно на тези първи народни представители, ще бъдем възприети като едно цяло“, заяви д-р Дариткова и посочи, че историята ще отсее само значимите събития. „Честит празник. Да живее България“, завърши словото си д-р Дариткова.  ", "date": "2019.04.16", "title": "Дариткова: Трябва да покажем, че заедно представляваме целия народ "}
{"url": "http://epicenter.bg/article/Deset-fakta-za--quot-Notr-Dam-dyo-Pari-quot--koito-edva-li-znaem/180270/7/0", "text": "Строена между ХІІ и ХІV век, \"Нотр Дам дьо Пари\" (Notre Dame de Paris), позната още у нас като Парижката Света Богородица, има огромна историческа стойност, не само за Франция, но и за целия свят. Тази готическа катедрала е и символ на ролята на Париж като един от духовните центрове на Европа. Тя носи белезите на Френската революция, но повече е свързана със съдбата на монархията във Франция - от кралете, които са я строили, до император Наполеон. Хиляди туристи прекрачват прага й всеки ден и се наслаждават както на външната така и на вътрешната й красота. повечето посетители, вероятно за първи път научават факти за \"Нотр Дам\", като тези, които е събрал в колекция сайтът Mental Floss...   Хълмът Ил дьо ла Сите, върху който е разположена \"Нотр Дам\", някога е бил галско-римски град с името Лутеция. Възможно е дори катедралата да е построена върху останките на езически храм. Изследователите подозират това, тъй като при разкопки на мястото през 1710 г. са открити останки от олтар със скулптури, посветени на римския бог Юпитер и други стари божества.   Катедралата има някои от най-старите оцелели в Париж рамки от дървесина, в т.ч. дървета от над 200-декарова гора, изсечена през ХІІ век. Всяка греда е направена от отделно дърво. Затова и цялата тази конструкция е известна като \"Гората\".   През 1793 г., в разгара на Великата френска революция, 28 статуи на библейски крале в катедралата са съборени с въжета и обезглавени от тълпата. (По-рано същата година гилотината обезглавява крал Луи ХVІ, затова и побеснелите революционери нападат символи на монархията.) Оцелелите статуи, открити по-късно, днес са в музея \"Клюни\".   На пръв поглед те наистина изглеждат сякаш са идентични. Детайлен поглед показва, че северната кула е малко по-голяма от южната. както и всички други елементи на катедралата, те са строени в продължителен период от време, а това е демонстрация на колаж от архитектурни течения, а не визия, родила се в главата на един-единствен архитект.   Не само кралете-статуи, но и цялата катедрала става жертва на \"новото време\", въведено от дейците на Френската революция. Те нареждат от християнски храм сградата да бъде променена и да изразява на Култа към Разума. Почти всичките й камбани тогава са претопени и отиват за направата на оръдия за революционерите. Звукът на хора от камбани е възстановен едва в близката до нас 2013 година.   Когато Наполеон Бонопарт решава да се короняса за император през 1804 г. в \"Нотр Дам\" сградата е в лошо състояние. Вековете упадък и нанесените от революцията щети са я довели до ръба на разрухата. Именно Наполен връща статута й на църква и провежда церемонията си сред стените й. С това поставя начало на нов живот за \"Нотр Дам\". Разбира се виновник \"Нотр Дам\" да бъде едно от бижутата на света е й най-големият и обичан френски писател Виктор Юго. В романа си \"Парижката Света Богородица\" (1831 г.) той използва сградата като персонификация на самата Франция. Книгата и до днес е огромен успех, а в онези времена през ХІХ век води до организирането на акции за възстановяването на храма под наставленията на известните по онова време архитекти Жан-Баптист-Антоан Ласю и Южен Виоле-ле-Дюк.   Не от готическата епоха, която би трябвало да изразяват, а от средата на ХІХ век са гаргойлите и химерите, поставени по ъглите. Виоле-ле-Дюк нарежда поставянето им, вдъхновен от тяхното нееднократно споменаване в романа \"парижката Света Богородица\" на Юго.     Фотографии на катедралата от преди злополучния сегашен пожар, показват, че на върха на най-високата кула на храма, наричана \"Стрелата\" е имало петел, който е имал не просто декоративна стойност. През 1935 г. три реликви - предполагаемо парче от короната от тръни на Христос, както и миниатюрни останки от Св. Дени и Св. Женевиев (двамата светци-зикрилници на града) са вкарани в металното тяло на птицата. Оттогава се носи мълвата, че идеята е била да се създаде един вид \"свещен\" гръмоотвод, който да пази богомолците вътре в храма.   Органът в \"Нотр Дам\" има повече от 8000 тръби (някои останали още от ХVІІІ век). Съмнения по въпроса разбира се съществуват, но след сегашния пожар това няма как да бъде установено. С пожара се слага край и на огромните усилия положени по органа в катедралата, засвирил отново през 2013 г. по случай 850-годишнината на \"Нотр Дам\".   Тълпите от туристи обикновено не забелязват нещо, което се намира край катедралата - обозначаващ надпис със звезда с осем лъча, вписани в камък. Надписът гласи \"Нулева точка на пътищата във Франция\". Тя се използва за измерване на разстоянията между Париж и другите населени места във Франция. Поставена е там през 1924 г.  ", "date": "2019.04.16", "title": "Десет факта за \"Нотр Дам дьо Пари\", които едва ли знаем"}
{"url": "http://epicenter.bg/article/Venetsat-na-Hristos-e-spasen-ot-plamatsite-na-Notr-Dam/180271/7/0", "text": " преди алармата да даде сигнал, че в сградата има пожар, съобщават френските тв канали. Охраната е успяла да изведе всички, без сблъсъци и без нито една жертва. Някои дори не са разбрали за какво става дума.    на картини, статуи и и реликви, преди пламъците да нахлуят в задната, корабна част на катедралата, изградена от дървесина.   Т  които са ремонтирали именно тази дървена конструкция, известна като „Гората”. Тя е построена  през ХII век, като за целта е била изсечена 200-декарова гора. Всяка греда е направена от отделно дърво. Затова  се нарича „Гората”.   Не е ясно точно какво се е случило, за да пламне огънят и да направи тази контрукция от 12 век пепелище в 21 век.   , защото имало опасност да пламнат съседни сгради. Затова пожарникарите помпали вода от Сена и добре, че реката е наблизо и това в някаква степен спомогнало да се спаси част от сградата, разказват очевидци на ужасяващата гледка.     . Той е бил донесен в „Нотр Дам” през 2014-а за 800-годишнина от рождението и покръстването на крал Луи IХ, който го придобива през 1239 година. Реликвата представлява кръгла корона от клони, поставена в позлатена прозрачна тръба. За първи път се споменава от поклоници в Ерусалим през V  век. Пренесен е в Константинопол през Х век. За последните 100 години реликвата е излагана само два пъти – през 1939 и през 1997 година. Служители на катедралата успяват да приберат реликвата, преди пламъците да достигнат до специалния сейф, в който се пази.    В него през 1935 година са открити реликви - миниатюрни останки от Св.Дени и Св. Женевиев (двамата светци-закрилници на града), които са били вкарани в металното тяло на птицата.    на катедралата, където огънят не е достигнал.   При срутването на кулата е паднала и основната камбана на катедралата. Звукът на хора от камбани на \"Нотр Даме\" бе възстановен през 2013 година .    който имаше повече от 8 000 тръби, някои останали още от ХVIII век! С пожара се слага край на огромните усилия, положени по органа в катедралата, засвирил отново през 2013 година по случай 850-годишнина на „Нотр Дам”.   Гледката на изгорелия храм е покъртителна. Няма го вече символът на Париж.   В този ужасяващ момент, в директно включване един от големите френски съвременни историци Одон Вале, каза следното: “Нека не забравяме, че преди векове църквите са горяли поне по 1-2 пъти на всеки век… и все пак до нас са достигнали величествени сгради. Ще възстановим Нотр Дам, както възстановихме Катедралата в Реймс. Защото това е планетарно място, това не е просто една горяща катедрала. Това е най-посещаваният паметник в Европа, през нея минават по 13 милиона туриста на година. Това е сърцето на нашата история. Ще работим, ще отнеме деситилетия, всички наши майстори и художници ще работят неуморно, ще струва милиарди… но тя ще върне отново своя блясък. В това няма никакво съмнение!”", "date": "2019.04.16", "title": "Спасена е основната конструкция на горящата \"Нотр Дам\", спасен е венецът на Христос!"}
{"url": "http://epicenter.bg/article/Razsledvat-pozhar-po-nepredpazlivost-v-Notr-Dam--a-ne-umishlen-palezh--Video-/180292/7/0", "text": "покрусило целия свят. Парижката прокуратура изключва умишлено престъпление към този момент.   Пламъците може да са тръгнали от заваръчни работи в силно пожароопасна среда, предполагат експерти.   отбелязва Серж Делайе, съдебен експерт по пожари към апелативната прокуратура в Париж.    \"Материалите са много стари, достатъчна е една искра, заварка или късо съединение, за да избухне коварен пожар“, изтъкна той.    Според \"Монд“ разследването се очертава сложно и много продължително, за да се докажат точните причини за пожара. Всички работници по ремонта на Нотр Дам са били разпитани още тази нощ.   , според ректора на катедралата Патрик Шове. Короната от тръни е сложена от римските войници върху главата на Иисус Христос като подигравка преди той да бъде разпнат на кръста. Тази сцена именно католиците възпроизвеждат точно по време на Страстната седмица, която вече започна. В Нотр Дам се съхраняват и други реликви на вярата – парче от кръста, на който е разпнат Христос, и един пирон от него.   , защото са демонтирани преди няколко дни за реставрация. Унищожена е емблематичната стрела от 1860 г. на прочутия френски архитект и реставратор Южен Виоле льо Дюк, която потъна в огъня и покруси милиони, гледали пожара.     Рискът от насочване на огъня навътре е причината над 400-те пожарникари да гасят пламъците откъм вътрешността. Изключен е бил вариантът за поливане с вода от въздуха, което е можело да доведе до рухване на сградата.    \"  ", "date": "2019.04.16", "title": "Разследват пожар по непредпазливост в Нотр Дам, а не умишлен палеж (Видео)"}
{"url": "http://epicenter.bg/article/Pozharnikar-e-v-mnogo-tezhko-sastoyanie--postradal-pri-gaseneto-na--quot-Notr-Dam-quot-/180295/7/0", "text": " Най-тежкият сценарий е избегнат. Двете кули са спасени, както и повечето от най-скъпите рекливи. Така изглежда картината в Париж, след като снощи едно от най-великите постижения на готическата архитектура - катедралата \"Нотр Дам\" избухна в пламъци, съобщи Нова телевизия.   \"Най-лошото е избегнато, заедно ще възстановим катедралата\", каза в късните часове на нощта и президентът Еманюел Макрон. Най-много е пострадала горната част на катедралата. Точно там се водят активни ремонтни дейности последната година. Започнали са разпитите на всички работници. Основната версия остава неумишлен палеж. Над 500 пожарникари са се включили в гасенето на пожара снощи. Един от тях обаче е в много тежко състояние, пострадал е при гасенето.   Източник: Канал 3  ", "date": "2019.04.16", "title": "Пожарникар е в много тежко състояние, пострадал при гасенето на \"Нотр Дам\""}
{"url": "http://epicenter.bg/article/Saprugat-na-Salma-Hayek-daryava-100-mln--evro-za-vazstanovyavaneto-na--quot-Notr-Dam-quot-/180296/7/0", "text": "   за възстановяването на щетите по катедралата \"Нотр Дам\", нанесени от огромния пожар. 56-годишният Пино заявил желанието си да помогне пред френско издание. Състоянието на баща му - Франсоа Пино на 82, се оценява на 37.3 млрд. долара.   , под която написа: \"Подобно на много други хора, и аз съм шокирана и изпитвам тъга, гледайки как красотата на \"Нотр Дам\" се превръща в пепел. Обичам те, Париж!\".    Номинираната за \"Оскар\" актриса и половинката й притежават имение в близост до емблематичната катедрала. Двамата сключиха брак в Париж през 2009 г.   , който заяви, че семейството и компанията му ще допринесат за възстановяването на катедралата „Нотр Дам“ с обща сума от 200 милиона евро. \"Семейство Арно в знак на солидарност с тази национална трагедия, ще участват в реконструкцията на изключителната катедрала, символ на Франция и на нейното наследство и единство\", се казва в изявление на магната.   Източник: Нова.тв", "date": "2019.04.16", "title": "Събират средства за \"Нотр Дам\", съпругът на Салма Хайек дарява 100 млн. евро "}
{"url": "http://epicenter.bg/article/Borisov-za-pozhara-v-Parizh--Mislite-mi-sa-s-vsichki-frantsuzi-i-s-tseliya-katolicheski-svyat-/180274/2/0", "text": "Тъжно е, когато гледаме как гори \"Нотр Дам\". Катедралата е един от най-ярките символи на християнския свят и европейската култура. Скърбим за нанесените поражения и искрено се надяваме катедралата да бъде спасена. Това написа Цветан Цветанов във Фейсбук относно горящата френска катедрала.  Пламъците в \"Нотр Дам\" са се разразили около 16,50 ч. по Гринуич.  Според в. \"Фигаро\" пожарът е възникнал на скеле, издигнато от едната страна на катедралата.  Според източник от пожарната служба пожарът е възникнал в горната част на храма.  ", "date": "2019.04.16", "title": "Цветан Цветанов: Тъжно е, когато гледаме как гори \"Нотр Дам\""}
{"url": "http://epicenter.bg/article/Maya-Manolova--Vseki-politik-tryabva-da-e-gotov-da-pokani-mediite-na-kafe-vkashti/180276/2/0", "text": "\"Стоя зад протестиращите граждани, когато се обърнаха към мен, за да предизвикам проверка дали е законно или не строителството на \"Златен век\". Притеснена съм от промяната в позициите на институциите след намесата на премиера Бойко Борисов. Строежът е спрян заради нарушения и ще бъде подновен, ако те бъдат отстранени. Правилата трябва да бъдат над всичко.\" Това каза омбудсманът Мая Манолова в сутрешния блок на Нова телевизия.  \"Скандалът с апартаментите е освен морален и законов проблем. Трябва да е ясно дали тези лица имат законен произход на средствата. Чувството за несправедливост взривява гражданите и руши доверието в институциите. Всеки политик трябва да е готов да покани медиите на кафе вкъщи\", коментира Манолова скандала с апартаментите на властта.   Повод за гостуването на националния омбудсман в предаването \"Здравей, България\" бе обсъждането в Европейския парламент на нови правила за защита на потребителите, свързани с борбата срещу двойните стандарти. \"Днес ЕП ще обсъди забраната за двойните стандарти, а утре тя ще бъде окончателно гласувана. Аз водя кампанията от 3 години, оттогава извървяхме много път\", каза Мая Манолова.  Това е един достоен финал на този състав на ЕП, изтъква тя.  По думите й глобите от 10 милиона за фирмите с двойни стандарти, са паднали на 2 милиона. Възможно е да настъпят и други промени, така че тя призова евродепутаите ни утре да гласуват против двойния стандарт.  Партийни листи не коментирам. Мнението ми знае само Ангел Найденов, заяви Манолова, във връзка с напрежението в БСП и евролистите. Българските граждани искат да видят в листите достойни хора, за които да гласуват, посочи тя. ", "date": "2019.04.16", "title": "Мая Манолова: Всеки политик трябва да е готов да покани медиите на кафе вкъщи"}
{"url": "http://epicenter.bg/article/Prof--Nikolay-Ovcharov--Sled-godina-tsarkvata-Notr-Dam-shte-si-e-vav-vida--v-koyto-e-bila/180277/2/0", "text": "Като археолог знам, че след една година църквата Нотр Дам ще си е във вида, в който си е била, коментира проф. Николай Овчаров в ефира на БТВ.  „Нотр Дам е символна църка. Тя е символ на Френската империя“, допълни той.  „В социалните мрежи е пълно с предположенията за атентат във Франция в Страсната седмица, но това са абсурди. Няма как да се казва, че е именно това. Много ми се иска това да е случаен инцидент, защото в противен случай, би последвало нещо много лошо“, коментира арабистът проф. Владимир Чуков в същото предаване.  „Катедралата е в процес на реставрация. Предполагам, че горе са били складирани тонове леснозапалими материали“, коментира проф. Овчаров. „Този огън не може да се причини само от дървениите, вероятно са горели и пластмаси. Това не е първият пожар, припомни проф. Овчаров. През 1912 г. е имало подобен, който дори е нарисуван. Този вид църкви толкова много пъти са преправяни, че от оригиналния вид е останал много малко, отбеляза археологът.  „Строежът на една подобна катедрала си е цяла история, тъй като продължава 150-200 години. Някои дори остават недовършени“, коментира Николай Овчаров. „Като археолог знам, че след една година тази църква ще си е във вида, в който си е била“, заяви той и допълни, че трагедията ще обедини Франция. ", "date": "2019.04.16", "title": "Проф. Николай Овчаров: След година църквата Нотр Дам ще си е във вида, в който е била"}
{"url": "http://epicenter.bg/article/Vaklin-sled-prisadata-na-Ivancheva--Ne-se-chuvstvam-upotreben/180278/2/0", "text": "„Не съм употребен. Разбирам тежестта на присъдата, изключително тежка е. Но законодателят така е преценил, че такива дейния – деяния срещу цялото общество, трябва да бъдат наказани със съответната строгост. Чисто човешки тези присъди стряскат и мен”. Това заяви в предаването „Здравей, България” по Нова телевизия бизнесменът Александър Ваклин в коментар на 20-годишната присъда на бившата кметица на „Младост” Десислава Иванчева.  Присъди получиха и Биляна Петрова - 15 години лишаване от свобода и 15 хил. лв. глоба, както и Петко Дюлгеров - 12 години лишаване от свобода и 12 хил. лв. глоба.  „Аз изпълних своя дълг - сигнализирах и дадох възможност на институциите да работят. Случаят е превърна в медиен и политически, а той е чисто криминален”, коментира още Ваклин. ", "date": "2019.04.16", "title": "Ваклин след присъдата на Иванчева: Не се чувствам употребен"}
{"url": "http://epicenter.bg/article/Tsveta-Karayancheva--Tryabva-da-pravim-zakoni--koito-da-rabotyat-za-horata/180279/2/0", "text": "Честит празник на всички българи, където и да се намират по света.  Това каза пред камерата на БНТ председателят на Народното събрание Цвета Караянчева по повод 140 години от приемането на Търновската конституция и тържественото заседание на парламента, което ще се проведе във Велико Търново. \"Търновската конституция е най-прогресиваният закон за времето. Темелите на Търновската конституция са актуални и днес, но най-актуален е свободата. Няма нищо по-ценно от свободата. Основаната цел на всеки един народен представител е да подобри живота на българските граждани. Това е причината да подхождаме внимателно и да разглеждаме всеки един проблем на хората. Трябва да правим закони, които да работят за хората. Трябва да бъдем мъдри, трябва да бъдем обединени и да работим за общата национална кауза. Демокрацията дава право на всеки на мнение. Ние се опитваме да вземем правилните решения в парламента, но не винаги успяваме. Важното е, че наистина даваме всичко от себе си и работим за благото на гражданите\", разкри председателят на НС.  \"Започнахме тържествените чествания от 5 февруари и целта ни беше в тях да участват максимален брой хора, като мисля, че се справихме. Запознаването на хората с работата на институциите е ключът към издигане на авторитета на институцията. Много се радвам, че днес в тържественото заседание ще участват всички парламентарни групи\", обяви Караянчева. ", "date": "2019.04.16", "title": "Цвета Караянчева: Трябва да правим закони, които да работят за хората"}
{"url": "http://epicenter.bg/article/Rumen-Radev-vav-Feysbuk--Pozharat-v-Notr-Dam-e-boleznena-rana-v-sartseto-na-chovechestvoto/180281/2/0", "text": "Съкрушителна е гледката на горящия символ на вяра, епохи и култура, оцелял през всичките повратности на историята. Това написа президентът Румен Радев във фейсбук.  Ето какво написа държавния глава за пожара в Париж:  \"Виктор Юго е описал катедралата като \"Необятната каменна симфония, колосално дело на един човек и на цял народ, единна и сложна като \"Илиадата\". Всяка щета по Нотр Дам нанася болезнена рана не само в сърцата на французите, но и за всеки европеец, за цялото човечество. Нотр Дам е част от човешката история, тя е и олицетворение на най-красивите спомени и надежди от живота на тези, които са имали щастието да се докоснат до този Божи храм. Убеден съм, че френският народ ще надмогне болката със силата на вярата. ", "date": "2019.04.16", "title": "Румен Радев във Фейсбук: Пожарът в Нотр Дам е болезнена рана в сърцето на човечеството"}
{"url": "http://epicenter.bg/article/Borisov--Vsichki-tryabva-da-se-obedinim-sreshtu-palzyashtata-diktatura--koyato-nalagat-nashite-oponenti/180282/2/0", "text": "\"Днес е един хубав празник - Търновската конституция, а и колегата Върбанов има рожден ден. С \"Никола Петков\" ни е най-лесно да подпишем споразумение, защото дядо ми е бил от \"Никола Петков\". Трябва да обединим всички сили срещу пълзящата дикатура, която се опитват да наложат нашите опоненти. Те зле прикриват целите си и много са видни техните брутални действия.\"   Това заяви премиерът и лидер на ГЕРБ Бойко Борисов при подписването на споразумението за подкрепа за предстоящите евроизбори с БЗНС \"Никола Петков\". \"Надявам се да направим едни добри листи и за предстоящите местни избори с по-малките партии по места. В ГЕРБ вече сме узрели за това и не говоря само за резултатите от изборите. Благодаря ви, че сте тук толкова рано сутринта, но искаме да подписваме тези споразумения преди началото на работния ден и всичко да е ясно и прозрачно\", завърши Бойко Борисов, цитиран от Новини.бг.   Провокирани от писмото на председателя на ЕНП Жозеф Дол ние решихме да се обединим с всички партии, които защитават идеите и ценностите на ЕНП, каза пък зам.-председателят на ГЕРБ и председател на предизборния щаб на партията Цветан Цветанов по време на подписването на споразумение за политическо партньорство с ПП \"Никола Петков\". \"Предстои да подпишем подобно споразумение с Гергьовден и Съюза на репресираните от комунизма в България. Водим разговори и с Български демократичен форум\", разкри Цветанов.  \"Ангажираме се да мобилизираме нашите симпатизанти и да работим за една категорична победа на изборите на листата на ГЕРБ. Нашето партньорство датира още от първите евроизбори и се надявам, че ще победим и на тези\", каза от своя страна председателят на ПП \"Никола Петков\" Венцислав Върбанов.  \"Искам да изкажа възхищението си от работата на френските пожарникари. Дано причината за пожара да се окаже немърливост, защото Нотр Дам е знакова катедрала, а в момента всички сме в очакване на великденските празници\", каза премиерът Борисов в началото на изявлението си.    ", "date": "2019.04.16", "title": "Борисов: Трябва да се обединим срещу пълзящата диктатура, която опитват да наложат нашите опоненти!"}
{"url": "http://epicenter.bg/article/TsIK-registrira-kandidatskata-lista-na-GERB-za-evropeyskite-izbori/180283/2/0", "text": "Централната избирателна комисия /ЦИК/ със свое решение регистрира кандидатската листа на ГЕРБ с кандидати за членове на Европейския парламент, съобщиха днес от Комисията.  Решението е от 15 април.  Водач на листата е Мария Габриел, следвана от Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова, Емил Радев, Ивелина Василева, Марин Захариев, Иво Ралчовски, Младен Шишков, Николай Диков, Камен Костов, Йоана Йончева-Фильова, Жечо Станков, Илия Лазаров. ", "date": "2019.04.16", "title": "ЦИК регистрира кандидатската листа на ГЕРБ за европейските избори"}
{"url": "http://epicenter.bg/article/Prof--Bliznashki--Po-dobre-zhivot-v-nesavarshena-demokratsiya--otkolkoto-v-raznovidnost-na-avtoritarizma/180284/2/0", "text": "Възможна е фина настройка на действащата Конституция рано или късно с оглед на политическата динамика, но принципни промени в организацията на обществено-политическия живот не могат да се очакват.   Това каза за сутрешния блок „Добро утро, България“ на Радио „Фокус“ проф. Георги Близнашки, бивш служебен премиер и професор по конституционно право.   Според него Велико народно събрание се свиква само за промени във формата на държавно управление, а такава необходимост у нас няма – съществуващите идеи за президентска република нямат реално основание. Проф. Близнашки обърна внимание, че дори и в наши дни „глава надигат“ сили, които си представят политическия живот у нас без политически партии.   „Но трябва да сме наясно: една държава без партии е фашистка държава и всички тези призиви за връщане към режим на безпартийност, характерен за 30-те години у нас, забравят, че всичко това става тогава в условията на един авторитарен режим, в навечерието на Втората световна война. Трябва да се придържаме към онова наследство, завещано ни от бащите учредители преди 140 години, когато се създава либералната и демократичната Търновска конституция. Трябва да се придържаме към заветите на нашите бащи учредители, а не да тръгваме по пътя на авторитарните експерименти, които ще доведат до много тежки последици. Единственият шанс да вървим напред е като се придържаме към ценности и принципи, споделени от всички граждани в нашето общество. И каквито и авторитарни изблици да има периодично в нашия политически живот, трябва да си даваме сметка, че времето на военните паради, на военната музика отдавна са отминали. По-добре да живеем в условията на демокрация, колкото и да е несъвършена тя според някои, отколкото да се изкушаваме от различните разновидности на авторитарните режими. Защото те много бързо ще доведат до много тежки кризи и разочарования. По-добре да останем в условията на демокрация и да се опитваме да я усъвършенстваме“, коментира той.   Постиженията на демокрацията са несъмнен факт – ако искаме да запазим уважението на останалия свят, трябва да се придържаме към демократичните ценности и принципи, възприети с конституцията през 1991 г., призова проф. Георги Близнашки.   Според него тя даде възможност на българския народ периодично да избира своите управници, но заедно с това се проявиха и редица негативни тенденции, срещу които трябва да са полагат усилия, за да се ограничат, ако не успеем напълно да ги изключим от нашия живот.   ", "date": "2019.04.16", "title": "Проф. Близнашки: По-добре живот в несъвършена демокрация, отколкото в разновидност на авторитаризма"}
{"url": "http://epicenter.bg/article/Boil-Banov--Pozharat-v-Notr-Dam-e-nelepa-tragediya--koyato-mozhe-da-se-sluchi-navsyakade/180286/2/0", "text": "Пожарът в Нотр Дам е нелепа трагедия, която може да се случи навсякъде. Това каза министърът на културата Боил Банов по повод пожара в катедралата Нотр Дам в Париж в предаването „България сутрин“ по Bulgaria on air.   \"Това е емоционален срив за всички културни хора по света. Дали е във Франция, дали е в България, когато се случва нещо подобно с такива знакови символи на културното наследство на миналото, е наистина ужасна трагедия\", коментира Банов. \"Но стават и такива неща по света, трябва да се върви напред. Най-важното е, че запазиха двете ключови кули отпред. Ще се възстанови във времето, но е много тъжно\", допълни той.   По думите му това е нелепа случайност, която може да се случи навсякъде. \"Цели поколения растат пред такива знакови обекти. Това е една нелепа трагедия. За съжаление ние не обръщаме внимание, че всеки ден се случват такива неща, подминаваме ги и обръщаме внимание едва когато нещо толкова важно за хората бъде погубено. Но това е животът, трябва да се върви напред и да се възстановява\", отбеляза още Банов.    На въпрос дали нашата страна е готова да реагира при подобни инциденти и да опази своите паметници на културата, той отговори: \"Да кажа, че сме готови ще бъде нелепо, след като това се случва с Нотр Дам, който има такива противопожарни системи дори\".    \"Това се случва на най-пазеното място, големият въпрос е, че когато пазиш такава старина, тя включва материали, на които е много трудно да отговори със съвременните изисквания. Това е една от драмите на културното наследство, а в същото време сме длъжни всички по света да ги опазваме и съхраняваме за поколенията без да подменяме структурата, без да слагаме съвременни материали, защото трябва да пазим автентичността. Това е труден въпрос за решаване. Никой не застрахован от такива нелепи случайности и когато се случи на такъв знаков обект душата боли\", заяви още Банов.", "date": "2019.04.16", "title": "Боил Банов: Пожарът в Нотр Дам е нелепа трагедия, която може да се случи навсякъде"}
{"url": "http://epicenter.bg/article/Stefan-Sofiyanski-predlaga-nova-Konstitutsiya/180287/2/0", "text": "Стефан Софиянски пише нова Конституция, която дори вече е завършена. Заедно с група съмишленици, той предлага ново мажоритарно изборно начало, но не само на парламента, а и на Министерския съвет и областните управители. Това заяви бившият кмет на София и бивш служебен премиер в ефира на Bulgaria on air.  \"В нашия вариант на основния закон Министерският съвет се избира пряко от Народното събрание, но поименно. Избират се областните управители, променя се регионалното деление на България на шест области\", отбеляза той в студиото на \"България сутрин\".  По думите му сегашната Конституция, приета през 1991 г. е била добра за времето си.  \"Тогава обаче все още България беше член на Съюза за икономическа взаимопомощ и Варшавския пакт. От 2007 г. насам сме член на ЕС и като такъв трябва по нов начин да градим обществените си отношения. Това е необходимо, за да бъдем конкурентоспособни и силни в общността\", допълни Софиянски пред Bulgaria ON AIR.  Според бившия кмет на София посредством мажоритарна избирателна система трябва да бъдат избирани не само депутатите, но и областните управители и МС.  \"Търсим баланс и взаимодействие между властите. А основният закон предвижда разделение на страната на шест области - Мизия, Тракия, Добруджа, Струмска, Златията - Западна България и Странджа Сакар\", каза още той. ", "date": "2019.04.16", "title": "Стефан Софиянски предлага нова Конституция"}
{"url": "http://epicenter.bg/article/Ninova--Vlizame-samo-dnes-v-plenarna-zala-v-imeto-na-darzhavnostta--no-ostavame-izvan-parlamenta/180290/2/48", "text": "Не искам днес на този ден и на този празник да говорим за бламиране. Днес сме тук от уважение към всички български родолюбци, които са поставили началото на модерна България.   Това каза лидерът на БСП Корнелия Нинова във Велико Търново по време на честванията за 140 години от приемането на Търновската конституция.    Припомняме, че вчера на извънредно заседание на Изпълнителното бюро социалистите решиха да се върнат в парламента само за тържественото пленарно заседание.    \"Влизаме в пленарна зала в името на държавността, но оставаме извън парламента. Днес политиците се отклонихме от принципите на Конституцията и трябва да започнем да я спазваме. Предстоят разговори за промяната на Конституцията. Готови сме да водим разговори по тази тема. Чухме много мнения, но трябва консенсус по темата\", каза още Нинова, цитирана от Новини.бг.  ", "date": "2019.04.16", "title": "Нинова: Влизаме в пленарна зала в името на държавността, но оставаме извън парламента"}
{"url": "http://epicenter.bg/article/Zapochnaha-chestvaniyata-po-povod-140-godishninata-ot-priemaneto-na-Tarnovskata-konstitutsiya-/180291/2/0", "text": "С празнична литургия започнаха честванията по повод 140-годишнината от приемането на Търновската конституция във Велико Търново. Богослужението в храма „Рождество на пресвета Богородица” е водено от негово високопреосвещенство великотърновския митрополит Григорий.   В залата на Учредителното събрание се събраха народните представители от всички парламентарни групи начело с председателя на Народното събрание Цвета Караянчева. Тук са президентът Румен Радев, бивши председатели на НС, главният прокурор Сотир Цацаров, министри, дипломати. Няма го премиерът Бойко Борисов, който посреща в София грузинския си колега Мамука Бахтадзе.   Предвижда се изказвания да направят председателят на Народното събрание Цвета Караянчева и председателите на парламентарните групи. Народните представители ще приемат Обръщение към българския народ по повод 140-годишнината от Учредителното събрание и приемането на Търновската конституция.   Тържественото заседание можете  В 12.30 часа депутатите ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“.  Тържествената заря-проверка по повод 140-годишнината от Учредителното събрание и приемането на Търновската конституция ще започне в 20.30 часа на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“.  140-годишнината от приемането на Търновската конституция, която отбелязваме днес, е символ на свобода и желание за независимост. Днес с чувство на национална гордост си спомняме, че българският народ се справя успешно с предизвикателството да изгради собствени държавни институции и да приеме своя конституция, полагайки стабилните основи на политическия и правов ред след Освобождението. Това написа премиерът Бойко Борисов във Фейсбук.  „Първият основен закон е от огромно значение за развитието на страната ни, заради което се отнасяме с дълбоко уважение и почит към историческото дело. Учредителното събрание постига баланс между сблъсъка на идеи и политики и стремежа за единение по националните каузи. Това ключово разбиране за работата в интерес на обществото е еднакво валидно и необходимо днес, така че националният ни девиз „Съединението прави силата“ да пренесе силното си послание и за бъдещите поколения. Честит празник!“, пише още министър-председателят.  ", "date": "2019.04.16", "title": "Започнаха честванията по повод 140-годишнината от приемането на Търновската конституция (НА ЖИВО)"}
{"url": "http://epicenter.bg/article/Pozharat-v-parizhkata-katedrala--quot-Notr-dam-quot--be-potushen-napalno/180303/7/0", "text": "Пожарът в парижката катедрала \"Нотр Дам\" бе потушен напълно, предават световните агенции, съобщи Нова телевизия. Битката с огнената стихия продължи повече от 12 часа.    Огънят унищожи голяма част катедралата, която е един от символите на Париж. Пожарът пламна в понеделник вечерта малко преди 19:00 часа местно време.    Преживяла не една война, оцеляла 850 години, катедрата загуби кулата-стрела, под напора на огъня. Спасени обаче са емблематичните две кули, както и много произведения на изкуството и безценни предмети, съхранявани в храма.   Катедралата е сериозно пострадала. Районът около „Нотр-Дам” е отцепен и се допускат само живеещите там. Един пожарникар е пострадал сериозно в битката с пламъците.   По всичко изглежда, че пламъците са тръгнали от скелето на покрива, където от месеци тече ремонт. Пожарът бързо се разраснал и погълнал постепенно дървената конструкция, някои от чиито греди датират от 12 век. Високата близо 100 метра кула с формата на стрела не успява да издържи. Векове история изчезнаха, а щетите са непоправими. В страничните улици вярващи започнаха да се молят и да пеят за „Нотр Дам”.   След срутването на островърхата кула основна цел е спасяването на двете фасадни кули, където се намират камбаните на катедралата. След повече от 5 часа борба, пожарникарите успяват да овладеят пламъците и да спасят основната конструкция.   Президентът Еманюел Макрон обеща, че „Нотр Дам” ще бъде възстановена.   „ Казвам ви го много тържествено тази вечер. Ще възстановим катедралата, всички заедно. Това без съмнение е част от френската ни съдба и голям проект за идните години. Аз обаче се ангажирам с него и още от утре ще започнем национална кампания за набиране на средства, която ще отиде далеч отвъд нашите граници. Ще се обърнем към най-големите таланти и много хора ще дойдат. Ние ще я възстановим. Ще възстановим „Нотр Дам”. Защото това очакват французите и защото нашата история го заслужава”, заяви президентът Еманюел Макрон.  ", "date": "2019.04.16", "title": "Пожарът в парижката катедрала \"Нотр дам\" е потушен напълно"}
{"url": "http://epicenter.bg/article/Pozhar-izbuhnal-na-i-Hramoviya-halm-v-Erusalim-po-vreme-na-oganya-v--quot-Notr-Dam-quot-/180305/7/0", "text": ", предаде израелска медия, цитирана от Новини.бг Стихията е избухнала късно снощи край контролнопропускателен пункт, разположен близо до мюсюлмански светини. Огънят е бил потушен бързо от служителите по охраната и поради това няма жертви и пострадали. \"Нанесени са незначителни материални щети, а причините за инцидента все още са в процес на изясняване\", посочи местната редакция на нюзру.  , която е най-голямата за юдаизма светиня. Според Евангелието от Лука в разрушената от римляните през 70 г. от н.е. сграда Богородица е въвела своя син Исус в Храма.  В района се намират и почитаните от мюсюлманите светилище Купол на скалата и джамията \"Ал Акса\".", "date": "2019.04.16", "title": "По време на пожара в \"Нотр Дам\": Огън избухнал и на Храмовия хълм в Ерусалим "}
{"url": "http://epicenter.bg/article/Gartsiya-shte-podkrepi-vazstanovyavaneto-na-parizhkata-katedrala--quot-Notr-Dam-quot-/180317/7/0", "text": "Гърция ще подкрепи усилията за възстановяване на парижката катедрала \"Нотр Дам\", която пострада тежко от пожар снощи, заяви в Букурещ гръцката министърка на културата Мирсини Зорба, съобщи АНА-МПА. Зорба е в румънската столица за среща на министрите на културата на ЕС. Тя изрази дълбоката си покруса от разрушенията в прочутата църква и подчерта необходимостта от бдителност за съхраняването на паметниците на културата. \"Чувството, че може да се случи нещо подобно, което никой не е очаквал (...) трябва да ни активизира за по-добро планиране и по-добро управление по отношение на паметниците\", каза гръцката министърка.   Източник: Канал 3", "date": "2019.04.16", "title": "Гърция ще подкрепи възстановяването на парижката катедрала \"Нотр Дам\""}
{"url": "http://epicenter.bg/article/Predrekal-li-e-Viktor-Yugo-pozharat-v--Notr-Dam----pasazhi-ot-knigata-mu-mnogo-napodobyavat-intsidenta/180320/7/0", "text": "Обхваната от пламъци катедрала „Нотр Дам” е мястото, увековечено в романа на великия писател Виктор Юго „Парижката Света Богородица”.   В книгата има пасажи, в който се описва пожар в църквата, а въпросните сцени изключително много наподобяват тези от случващото се в Париж в последните часове. Това накара много потребители в интернет да се запитат предракъл ли е Юго пожара, който потопи в скръб цяла Франция.   Романът е публикуван през 1831 г. Действието се развива в Париж през Средновековието (1482 г.) по времето на Луи XI. През 1830 г. Виктор Юго се сблъсква с непосилната задача, поставена му от неговия издател, за една година да напише романа „Парижката Света Богородица“. Крайният срок, в който трябва да предаде книгата, е февруари 1831 г. През лятото на 1830 г., след шест месеца на забавления и фрустрация от възложената задача, най-накрая започва работа по романа. За да спре да отлага писането, събира всичките си дрехи и ги заключва, остава само с един голям шал. Денонощно работи по книгата. На 14 януари 1831 г., две седмици по-рано от крайната дата, романът е завършен и публикуван.   Една от основните цели на писателя е да накара съвременниците си да осъзнаят стойността на готическата архитектура, която е пренебрегвана и често разрушавана, за да бъде заменена от нови сгради. „Нотр Дам” е построена през 1163 – 1345 г. като една от първите катедрали в готически стил на остров Сите на река Сена, в центъра на Париж. Първият й камък е поставен от папа Александър III. Повечето скулптурна украса на фасадата, която се смята за една от най-красивите в света, датира от 19 век. Тук Наполеон I е коронясан като император. Църквата е посещавана от милиони туристи от цял свят всяка година.   Източник: Нова.тв", "date": "2019.04.16", "title": "Предрекъл ли е Виктор Юго пожарът в „Нотр Дам” - пасажи от книгата му много наподобяват инцидента"}
{"url": "http://epicenter.bg/article/YouTube-sravni-pozhara-v--quot-Notr-Dam-quot--s-atentatite-v-SASht-ot-11-septemvri/180323/7/0", "text": "YouTube разпространи по погрешка през изминалата нощ под кадрите от пожара в парижката катедрала \"Нотр Дам\" текст, свързан с атентатите от 11 септември 2001 г. в САЩ, предаде Франс прес.   Докато в YouTube се стичаха кадри в реално време от пожара, опустошил паметника, в информационната лента под някои видеоклипове \"течеше\" текст, свързан с джихадистките атаки в САЩ през 2001 г. При атентатите тогава загинаха близо 3000 души, повечето - при рухването на кулите близнаци на Световния търговски център в Ню Йорк. \"Тези информационни ленти се генерират по определен алгоритъм и е възможно системите ни да сбъркат\", каза говорител на компания YouTube - част от американската група \"Гугъл\".   \"Дълбоко опечалени сме от пожара в катедралата \"Нотр Дам\", допълни той. Сгрешения текст по-късно беше свален.   Източник: Канал 3", "date": "2019.04.16", "title": "YouТube сравни пожара в \"Нотр Дам\" с атентатите в САЩ от 11 септември"}
{"url": "http://epicenter.bg/article/Epidemiya-ot-morbili-e-obyavena-na-tsyalata-teritoriya-na-Severna-Makedoniya/180326/7/0", "text": "Епидемия от морбили е обявена на цялата територия на Северна Македония, съобщават македонските медии.   Решението е взето на заседание на Комисията по заразни болести с цел да се предотврати по-нататъшното разпространение на болестта.    към 3 април 2019 г. в Министерство на здравеопазването са съобщени 282 случая на морбили. От тях 223 са лабораторно потвърдени, съобщават от ведомството. Преди месец случаите бяха 94. Териториално са засегнати осем области: Благоевград – 107 заболели, Бургас – 3-ма заболели, Велико Търново – 1 заболял, Кюстендил – 1 заболял, Перник – 3-ма заболели, Пловдив – 1 заболял, София-град – 39 заболели, София-област – 127 заболели.   Източник: Канал 3", "date": "2019.04.16", "title": "Епидемия от морбили е обявена на цялата територия на Северна Македония"}
{"url": "http://epicenter.bg/article/Emil-Georgiev--kandidat-za-evrodeputat-ot-BSP--Biznesat-krade-poveche-tok-ot-bita/180311/2/0", "text": "\"Евродепутатството не е моята детска мечта. Приех участието си с изключителна отговорност и се надявам да вкараме повече представители в европарламента. Девизът ми е: \"За чиста природа и защита на потребителите\". Това заяви пред БСТВ Емил Георгиев, кандидат за евродепутат от листата на левицата, председател на партия \"Екогласност\" и изпълнителен секретар на Федерацията на потребителите в България. \"Кражбите на промишлена електроенергия са много сериозен обществен проблем, защото рикушират върху коректните потребители. Миналата година ВАС отмени правилата за измерване на количествата електроенергия. Преди две седмици тези правила бяха разгледани в КЕВР. Вече е минал срокът за обществено обсъждане и ще бъдат утвърдени\", каза Георгиев. Той добави, че експерти са дали своето мнение за тези правила, защото не е добре те да бъдат преписани от отменените стари от съда. \"Бизнесът краде повече електроенергия от битовите потребители. През миналата година нашите сътрудници, с експертите на ЧЕЗ и представителите на съответните РПУ, реализираха много проверки и се констатираха множество кражби\", каза Георгиев. По думите му, бизнесът има дистанционна техника, с която изключва незаконното черпене на ток, когато се разбере, че идват проверки. \"Миналата година направихме 121 констативни протокола на ресторанти и питейни заведения, 38 складови бази, 90 търговски обекта, 40 офиса, 11 игрални зали, дървообработващи предприятия и строителни обекти. Размерът на кражбите е трудно да се определи. Но за трите електроразприделоителни дружества е не по-малко от 10 милиона лева\", категоричен бе той. Според него тези, които крадат, като \"копаят криптовалута\", черпят изключително много ток, който на месец се равнява на 50 000 киловатчаса. \"Това е потреблението на от 100 до 150 битови потребители. За съжаление има и повторяемост на кражбите\", каза Георгиев. По думите му, санкциите у нас са прекалено малки, в сравнение с тези, които действат в другите европейски страни, заради което експертите от Фдерацията на потребителите са предложили на КЕВР да бъде увеличен сериозно ръстът им. Емил Георгиев добави, че сигналите за кражби бележат ръст, като през 2014 г. те са 13500, а през миналата година достигат до 18500. Емил Георгиев увери, че проверките на храните преди великденските празници ще се увеличат. Той добави, че фирмите, които злоупотребяват с качеството, трябва да бъдат осветлявани медийно.  ", "date": "2019.04.16", "title": "Емил Георгиев, кандидат за евродепутат от БСП: Бизнесът краде повече ток от бита"}
{"url": "http://epicenter.bg/article/Vitsepremiertat-Tomislav-Donchev-vzrivi-feysbuk--napisa--quot-OSTAVKA-quot-/180312/2/0", "text": "Вицепремиерът Томислав Дончев написа емоционален коментар във фейсбук, който озаглави \"ОСТАВКА!\". Поводът са протестите в родния му град Габрово, чийто кмет бе, предизвикани от побой над магазинер. Извършителите - трима цигани, бяха първо задържани, а после освободени, което предизвика масови протести в града.   Томислав Дончев също бе на площада сред протестиращите и си навлече гнева им. Отивайки към общината, където предстоеше да даде пресконференция, към него завалява викове \"Оставка!\"   \"Видял съм всичко. Или почти всичко. Не беше се случвало да ми викат „оставка“ в лицето. И го считах за закономерно\", напише по този повод в социалната мрежа той. \"От няколко дни политическият ми опит е обогатен. И аз имах възможност да чуя „ууу“ и „оставка“. Не по телевизията, не под прозорците си, а лице в лице. Това променя и човека и политика Томислав. Не ме връща на земята, защото не съм се отлепял от нея (освен в моментите, когато се уча да летя, но в буквалния смисъл на думата)\", продължава вицепремиерът. И добавя: \"Беше силно, много силно преживяване. Имах мегафон, но реших, че не бива да го ползвам, за да имам равни шансове да говоря с хората.\"   \"Уважавам всички, които ми викаха „оставка“ не по-малко от тези, които ме прегръщат – на сбирки, митинги или на улицата\", посочва в заключение Дончев.        ", "date": "2019.04.16", "title": "Вицепремиерът Томислав Дончев взриви Фейсбук, написа \"ОСТАВКА!\""}
{"url": "http://epicenter.bg/article/Karadaya-sas-zaveta-na-Levski--Vsichko-zavisi-ot-nashite-zadruzhni-usiliya-/180314/2/0", "text": "Председателят на ДПС Мустафа Карадайъ се обърна към колегите си от Народното събрание на тържественото заседание във Велико Търново със завета на Васил Левски: \"Всичко зависи от нашите дружни усилия\".  Той отправи апела, след като припомни поуките от историята - вярност към завета за чиста и свята република, в която всички ще живеят в мир, без оглед на пол, раса, етническа принадлежност и имотно състояние. Нашата действаща конституция препотвърждава много принципи от Търновската, като принципа на разделение на властите, неприкосонвеността на частната собственост, свободата на личността, политическия плурализъм, изреди още примери за приемственост в двата документа лидерът на ДПС.  Така провъзгласените принципи стават основа на модерния български конституционализъм, добави Карадайъ. Той отчете, че с основание се отделя заслужено място на Търновската конституция сред най-демократичните за онова време европейски конституциии. Народните представители от учредителното събрание оставиха урок, който трябва да се помни - в хода на разгорещените дебати те показаха, че могат да поставят националните интереси над партийните страсти.  Националните приоритети са тези, които определят посоката, такива примери днес са членството ни в НАТО и в ЕС, каза още лидерът на ДПС.   \"На фона на изминалите 140 г. още по-ярко изпъква великото дело на тези, които приеха Търновската конституция и утвърдиха конституционализма и парламентаризма. Нашето бъдеще е свързано с утвърждаване на тези ценности. Нека този пример ни вдъхновява\", призова Мустафа Карадайъ.  ", "date": "2019.04.16", "title": "Карадайъ със завета на Левски: Всичко зависи от нашите задружни усилия!"}
{"url": "http://epicenter.bg/article/Borisov--Do-3-4-mesetsa-shte-uvelichim-feribotite-do-Gruziya-ot-dva-na-sedmitsa-do-dva-na-den-/180318/2/0", "text": "Ангажираме се до не повече от 3-4 месеца да увеличим фериботите ни до Грузия до два на ден. Това каза министър-председателят Бойко Борисов по време на брифинг в Министерски съвет след среща с премиера на Грузия Мамука Бахтадзе, предаде Агенция „Фокус“.  „Колегите от Грузия имат нашата подкрепа за ЕС и НАТО. Много по-напред са от Молдова и Украйна. Според мен би трябвало да ги извадят от пакета, защото се справят много добре. Изключително са ни важни, защото от другата страна на Черно море имаме партньор, който събира товарите и е събирателно място на 8 държави от Каспийския регион“, отбеляза премиерът.  „Сега имаме 2 ферибота на седмица, амбицията ни е да направим по 2 на ден, за толкова има товари към момента, което е добре за екологията и бизнеса. И двете държави да се ангажираме да няма административни пречки и съответно с инфраструктурата от двете страни да може да поеме тези товари“, обясни Борисов.  „Ние усилено строим \"Хемус\", така, че с подобен фериботен обмен ще върнем блясъка на пристанище „Варна“. В тази посока сме си дали не повече от 3-4 месеца срок“, изтъкна премиерът.  „От 2012 не съм посещавал Грузия, защото, когато отида, искам да има какво да подпишем. 10 години си говорим за фериботи и връзки, нямаме придвижване напред и сега в рамките на 3-4 месеца сме си дали срок да задействаме тези процеси“, допълни той. Министър-председателят отбеляза, че фериботните връзки са изведени в програмата с приоритети на ЕК.  Предвиждаме до няколко месеца да започне полагането на кабела за пренос на данни до Грузия, което ще даде възможност целият Каспийски регион да ползва интернет, обяви Борисов.  Премиерът обясни, че втората тема, по която са разговаряли със своя грузински колега, е била дигиталната инфраструктура.  „Има желаещи инвеститори в Грузия, ако не между България и Грузия, то с помощта на ЕК, в рамките на няколко месеца да започнем изграждането и полагането на кабела за пренос на данни, даваме възможност на целия Каспийски регион да ползва интернет. Това, е както каза колегата, това е дигиталната инфраструктура между Запада от Грузия нататък“, обясни Борисов.  \"В това може да разчита изцяло на нас, такъв проект отговаря на нашето законодателство и сме готови веднага да стартираме, по който и да е от начините, по които желаете да го изградим\", допълни българският премиер.   С грузинския премиер се разбрахме да търсим инвеститори и да работим за изграждане на енергийни терминали, добави Борисов .  „Третото, по което говорихме ще изисква около 6 месеца предварителна работа, но аз виждам също големи възможности в него. Грузия е голям производител на енергия и то от водно-електрически централи – зелени енергии. 2 хил. мегават часа могат да пренасят през Черно море“, обясни той.  „Знаете, че България е включена в европейския енергиен пръстен, но това ни е третият иновативен проект. Такъв се прави между Норвегия и Германия в момента“, уточни Борисов.  „Разбрахме се да търсим инвеститори и да работим по тази тема. Стокооборотът ни мина над половин милиард долара, евро и аз мисля, че ръст от 10-12 %, който имаме в момента, може да бъде и по-голям и с тези терминали, това ще се постигне“, допълни българският премиер.   В последните години България е в топ 10 на търговските партньори на Грузия, каза на свой ред Мамука Бахтадзе.  „Грузия и България споделяме дълга история на приятелство и добри взаимоотношения, които датират от векове. Нашите двустранни отношения са все толкова добри и имаме все така успешни проекти през годините“, отбеляза той. „Искаме да продължим и в бъдеще с тази положителна тенденция. Стремим се да доставим добрите условия за това. България през последните години е в топ 10 на търговските партньори на Грузия“, поясни Бахтадзе.  Той отчете, че Грузия високо цени скорошната среща на ЕК, чрез която са били идентифицирани бъдещите цели за сближаване на страната с Европейския съюз. „Днес обсъдихме проект за задълбочаване на фериботните връзки между България и Грузия. Аз съм изключителен оптимист, че в близко бъдеще ще имаме и дигитален коридор“, добави грузинският премиер. Той благодари на България за подкрепата за териториалната цялост на Грузия и за действията около влизането им в ЕС и НАТО.   \"Поздравявам българския народ по повод навършването на 140 години от приемането на първата Конституция\", каза още грузинският премиер.  Той отбеляза, че през годините отношенията между двете страни са изключително положителни.  „Имаме голям напредък в източното партньорство, но трябват и нови цели, които да постигнат по-висока интеграция. Плавно се сближаваме и това засилва още повече състоянието на нашата страна. Пътят ни към ЕС и НАТО ще отворят още повече възможности на Грузия“, добави премиерът Бахтадзе.  „Надявам се да работим в сътрудничество с България за да постигнем нашите цели. Отношенията на Грузия и НАТО никого преди не са били толкова динамични и затова благодарим на България“, посочи той.  Министър-председателят на Грузия отбеляза пред журналисти, че по време на срещата е била повдигната и темата за Русия, която по думите му продължава да окупира 20% от територията на Грузия. Според него това подкопава състоянието на държавата.  „Само твърдата позиция на международната общност може да доведе до постигане на мир“, подчерта грузинският премиер. ", "date": "2019.04.16", "title": "Борисов: До 3-4 месеца ще увеличим фериботите до Грузия от два на седмица до два на ден (ВИДЕО)"}
{"url": "http://epicenter.bg/article/Amerikanski-razrushitel--bombardiral-Siriya--e-na-poseshtenie-vav-Varna/180319/2/0", "text": "От 15 до 18 април 2019 година на неофициално посещение в гр. Варна е ескадрения миноносец „USS ROSS” от състава на ВМС на САЩ.  Командир на кораба е капитан II ранг Дейвид Коулс (CDR David Coles).  Корабът е участвал в мисия в Сирия 2017 година, като е изстрелял 59 ракети по летището в Шайрат по нареждане на Доналд Тръмп.   Корабът многократно е посещавал акваторията на Черно море. За последен път той премина Босфора през февруари миналата година.  Силите на Черноморския флот на Русия извършват непрекъснато следене на разрушителя, съобщиха от руското военно министерство. Контролът над \"ROSS\", който разполага с ракетно оръжие, се извършва от корабите „Василий Биков“ и „Иван Хурс“.  От началото на тази година това е четвъртият американски кораб, който навлиза в Черно море.  ", "date": "2019.04.16", "title": "Американски разрушител, бомбардирал Сирия, е на посещение във Варна"}
{"url": "http://epicenter.bg/article/Izgoniha-obshtinski-savetnik-ot-BSP-v-Silistra-za-otsastviya/180325/2/0", "text": "Районната избирателна комисия в Силистра е прекратила пълномощията на общинския съветник от листата на БСП в Силистра Георги Ивов Кирилов, съобщиха от комисията. Причина за това решение са отсъствия на общинския съветник от заседания на Общинския съвет и постоянните комисии, за което той е изпратил заявления за служебен ангажимент, но не е представил документи, удостоверяващи такъв ангажимент.  Районната избирателна комисия обявява за избран за общински съветник при община Силистра на мястото на Кирилов следващия в съответната листа кандидат на БСП – Станислав Атанасов Стойков.  Решението подлежи на оспорване пред Административния съд, напомня в своя репортаж БНР.  ", "date": "2019.04.16", "title": "Изгониха общински съветник от БСП в Силистра за отсъствия"}
{"url": "http://epicenter.bg/article/Mareshki-razsmya-Uchreditelnoto-sabranie-s-obrashtenie-kam-prokurorskata-vlast/180331/2/0", "text": "Лидерът на \"Воля\" Веселин Марешки разсмя депутати, гости, сред които представители на съдебната власт, конституционни съдии и президента на тържественото заседание на 44 НС, още с обръщението си. Той се обърна към представителите на \"съдебната и прокурорската власт\", което предизвика веселба в залата на Учредителното събрание.   Там беше и главният прокурор Сотир Цацаров, чиято институция официално се числи към всички останали, съставляващи съдебната система, предаде Канал 3.   Марешки, който наскоро нарече групата си \"Воля - Българските родолюбци\", наблегна на това словосъчетание в словото си, за да внушава алюзии и със своята ПГ.   Големите родолюбци от онова време не са питали какво ще се взема, а са давали - за университети, за училища, за болници, за библиотеки, припомни лидерът на \"Воля\". И натърти, че българските родолюбци не са мислили тогава с времевата единица мандат, а за поколения напред, от което днешните депутати трябвало да се поучат.  ", "date": "2019.04.16", "title": "Марешки разсмя Учредителното събрание с обръщение към прокурорската власт"}
{"url": "http://epicenter.bg/article/Pochina-Les-Riyd--avtorat-na-hita-na-Tom-Dzhouns--quot-Dilayla-quot---Video-/180359/10/100", "text": "  Той беше добре известен като съавтор на хитовете на Том Джоунс \"Дилайла\" и \"Не е необичайно\", както и на \"Последен валс\" на Енгелберт Хъмпърдинг.   Рийд е бил пианист в \"Седморката на Джон Бари\" и е създател на свой собствен оркестър, с който се подвизава повече от 10 години.   , казва неговото семейство в изявление за Би Би Си.    “, каза сър Том Джоунс. \"   Рийд също беше добре известен сред феновете на Лийдс Юнайтед като съавтор на \"Лийдс! Лийдс! Лийдс!“ - първоначално известна като \"B-Side\" от финалния мач на тима през 1972 FA Cup.   Лирикът Сър Тим Райс добавя:   ", "date": "2019.04.16", "title": "Почина Лес Рийд, авторът на хита на Том Джоунс \"Дилайла\" (Видео)"}
{"url": "http://epicenter.bg/article/Ruskata-tsarkva--Pozharat-v-Notr-Dam-e-strashna-polichba--chiyto-smisal-teparva-shte-razberem-/180289/7/0", "text": "Пожарът, обхванал един от главните символи на Париж – катедралата Нотр Дам – е станал причина за голяма загуба и е страшна поличба. Скръбта по нея сближава православните и католиците. Това заяви пред ТАСС в понеделник заместник-председателят на Отдела по външно-църковни връзки на Руската патриаршия протоиерей Николай Балашов, предава Агенция \"Фокус\".  „На Запад в момента е първият ден от Страстната седмица. Голяма загуба, страшна поличба, чийто смисъл тепърва ще разберем и която причинява остра болка, пълни сърцата със състрадание и ни сближава с нашите западни християнски братя“, заяви той.  Балашов отбеляза, че „и нашата история, и нашата душа е свързана с тази древна твърдина на Христовата вяра, формирала тази Европа, която ни е неизразимо скъпа, която дори за най-самобитните руски мислители е била „страна на свети чудеса“.  „Божията майка ще пази западните християни в тези часове на скръб“, заключи събеседникът на ТАСС.   ", "date": "2019.04.16", "title": "Руската църква: Пожарът в Нотр Дам е страшна поличба, чийто смисъл тепърва ще разберем "}
{"url": "http://epicenter.bg/article/Putin-za--quot-Notr-Dam-quot--Tragediyata--koyato-se-sluchi-snoshti-v-Parizh--ostavi-taga-v-ruskite-sartsa-/180327/7/0", "text": "Руският президент Владимир Путин заяви, че руснаците са сериозно натъжени от пожара в „Нотр Дам” в Париж и предлагат помощ за възстановяването на катедралата, предава Нова тв.  \"Нотр Дам\" е исторически символ на Франция, безценно съкровище на европейската и световна култура, един от най-важните християнски обекти. Трагедията, която се случи снощи в Париж, остави тъга в руските сърца”, заяви Путин в послание до френския президент Еманюел Макрон.  Путин се надява, че катедралата ще бъде възстановена и предлага да изпрати руски експерти, за да помогнат във възстановяването ѝ.  ", "date": "2019.04.16", "title": "Путин за \"Нотр Дам\": Трагедията, която се случи снощи в Париж, остави тъга в руските сърца "}
{"url": "http://epicenter.bg/article/Ukrainski-general--Voenen-opit-za-vrashtane-na-Donbas-shte-zavarshi-s-palen-krah-za-Ukrayna-/180328/7/0", "text": "Всеки опит на Украйна да реши по военен път проблема с Донбас ще завърши с пълномащабна война с Русия и възможно създаване на Новорусия. Това заяви в интервю пред украинското издание „Главред“ бившият заместник-началник на Генералния щаб на Въоръжените сили на Украйна (ВСУ) генерал-лейтенант Игор Романенко, предава руската агенция EA Daily, цитирана от \"Фокус\".  По думите на бившия високопоставен украински военен чиновник, „Путин няма причини да излиза от Донбас“. Той счита, че на територията на непризнатите републики в скоро време трябва да започне раздаване на руски паспорти.  При това както Донецк, така и Лугнаск получават всичко от Русия и населението на тези региони не гори от желание да се завръща в състава на Украйна. Затова ако украинската армия нападне Донбас, това действие ще бъде възприето от руското ръководство като еднозначна заплаха именно срещу Русия.  Възможно е ВСУ да успеят да завземат за един месец териториите на ДНР и ЛНР, но на руската войска ще ѝ трябват две седмици, за да отблъсне украинската армия обратно и да стигне до Киев.  След това, счита генерал-лейтенант Романенко, е възможно абсолютно всичко. Дори на освободените от Украйна територии да бъде провъзгласено създаването на Република Новорусия, която ще влезе в състава на Русия, а под контрола на режима на Порошенко ще останат най-бедните области на Украйна в западната част на страната.  Според мнението на бившия военен, всеки опит за военно решение на проблема с Донбас ще доведе Киев до загуба на независимост.  „И така, казано ясно, да се започне война срещу Русия ще е възможно само тогава, когато се получи съответстваща благоприятна за Украйна военно-политическа ситуация. На първо място –вътре в Русия“, отбеляза Романенко.  При това той подчерта, че не си струва да се разчита на външна помощ. Според него, западните страни оказват помощ на Украйна, но тази поддръжка не е съпоставима с действията на Русия.  Руската агенция отбелязва, че „всички тези предупреждения на Романенко може да са направени специално преди втория тур на президентските избори. Който и да победи на тях, новият президент на Украйна ще бъде твърде изкушен да реши всички проблеми на страната бързо и по насилствен път“.  В същото време „миролюбието“ на генерала изглежда много неочаквано на фона на предишните му войнствени изявления, посочва EA Daily, като припомня, че през януари Романенко е призовавал ръководството на Украйна да организира нов поход на военни кораби в Азовско море през Керченския пролив.  ", "date": "2019.04.16", "title": "Украински генерал: Военен опит за връщане на Донбас ще завърши с пълен крах за Украйна "}
{"url": "http://epicenter.bg/article/Rusiya-osadi-norvezhets-na-14-godini-v-lager-za-shpionazh/180329/7/0", "text": "Московският градски съд призна днес норвежкия гражданин Фруде Берг за виновен в шпионаж срещу Русия и го осъди на 14 години лишаване от свобода в колония със строг режим, предаде ТАСС. От наказанието му се приспада времето, прекарано под стража след ареста през декември 2017 г. Съдът постанови освен това да се изземат в полза на държавата веществените доказателства - парични средства в размер на 15 000 евро.  Огласена бе само част от присъдата поради наличието на секретни материали в делото. Тя не е влязла в сила и може да бъде обжалвана пред Върховния съд на Руската федерация. Обвинението бе поискало 14-годишна присъда, тъй като Берг не се призна за виновен и не се разкая за стореното. Защитата му настоя да бъде оправдан, напомня агенцията.  \"Той е на 63 години и с оглед условията в руските затвори става дума просто за доживотна присъда\", коментира Иля Новиков, адвокат на Берг, цитиран от Франс прес.  Съдът разгледа делото срещу Берг за две седмици. Следствието установи, че норвежецът е събирал информация за руските ядрени подводници. Според обвинението Берг сътрудничел на норвежкото разузнаване срещу парично възнаграждение и бил хванат на местопрестъплението, когато получавал документи от служител на руски военен обект - всъщност подставено лице на руските спецслужби.  Според адвокатите норвежецът е признал, че е пътувал в Русия по поръчение на норвежкото военно разузнаване, изпълнявайки ролята на куриер, без обаче напълно да разбира с какво точно се занимава и без да осъзнава възможните последици от своите действия. Официални норвежки представители отказаха да коментират тези признания на Берг, напомня ТАСС.  ", "date": "2019.04.16", "title": "Русия осъди норвежец на 14 години в лагер за шпионаж"}
{"url": "http://epicenter.bg/article/Nad-500-mln--evro-sa-sabrani-za-nyakolko-chasa-za-vazstanovyavane-na-Notr-Dam/180336/7/0", "text": "  Дарения в размер на над 500 млн. евро са събрани само за няколко часа за възстановяването на катедралата \"Нотр Дам\" в Париж след големия пожар.   Пожарът започна вчера вечерта и беше овладян едва тази сутрин. Все още няма ясна равносметка за щетите, но се очаква за възстановяването на катедралата да са нужни милиони.   Френският милиардер Бернар Арно и компанията му обявиха, че ще дарят общо 200 млн. евро. В същото време друг френски милиардер - съпругът на холивудската звезда Салма Хайек Франсоа Анри Пино, обяви, че той и семейството му ще дарят 100 млн. евро за възстановяването на щетите по катедралата \"Нотр Дам\".   Направени са и множество по-малки дарения.   Френският президент Еманюел Макрон увери вчера, че катедралата ще бъде възстановена, а Брюксел призова в това да участват всички страни членки на ЕС. Помощ за възстановяването на паметника на културата обеща и ЮНЕСКО.    Причините за пожара все още не са известни. По случая започна разследване.   Смята се, че пожарът е тръгнал от техниката за реставрационните работи, които се извършваха по сградата. Все още не е изключена версията за палеж, но за момента няма изнесени такива данни.    Много реликви бяха спасени от пожара. Има и такива, които са били изнесени по-рано заради ремонтите.   Източник     ", "date": "2019.04.16", "title": "Над 500 млн. евро са събрани за няколко часа за възстановяване на Нотр Дам"}
{"url": "http://epicenter.bg/article/Srabski-tabloidi--Pozharat-v--quot-Notr-Dam-quot--e-Bozhie-nakazanie-zaradi-znameto-na-Kosovo--izdignato-v-hrama/180338/7/0", "text": "Пожарът, който опустоши \"Нотр Дам\", е \"Божие наказание\", според два сръбски таблоида, които го свързват с поставянето на флага на Косово в Парижката катедрала за честванията на Първата световна война миналата година, предава AFP, цитирана от Агенция \"Фокус\".  \"Божието наказание ги е застигнало\", пише в заглавията на онлайн изданията на таблоидите „Ало“ и „Информатор“ в понеделник късно вечерта.  Двата вестника, близки до сръбските управници, обаче оттеглиха по-късно публикациите си.  „Ало“ нарича пламъка наказание за \"оплюването на жертвите на сърбите\" през 90-те години на миналия век в Косово, отцепническа провинция Сърбия, където етническите албанци с подкрепата на САЩ и НАТО спечелиха самоуправление през 1999 година.  Сърбия отхвърли претенцията на Косово за независимост от 2008 г. и е чувствителна към всяко международно признание на Косово като самостоятелна държава.  Сръбският президент Вучич обаче се присъедини към други световни лидери в изразяването на солидарност с Франция във връзка с пожара в Нотр-Дам, като написа в социалната мрежа „Туитър“, че \"всички сръбски граждани са тъжни\" и са с \"френските си приятели\" и че страната му е готова да помогне за реконструкцията на катедралата.  ", "date": "2019.04.16", "title": "Сръбски таблоиди: Пожарът в \"Нотр Дам\" е Божие наказание заради знамето на Косово, издигнато в храма"}
{"url": "http://epicenter.bg/article/Prokurorat-na-Parizh--Veroyatno-prichinata-za-pozhara-v--quot-Notr-Dam-quot--e-zlopoluka/180339/7/0", "text": "Пожарът в катедралата \"Нотр Дам\" вероятно е причинен от злополука и няма основание да се допуска, че е предизвикан умишлено, съобщи прокурорът на Париж Реми Ейц, цитиран от Франс прес и Ройтерс, предаде БТА.   \"Пет фирми участват в работите на обекта. Още днес започнахме да изслушваме работници и служители на тези фирми. Петнайсет от тях са били на място вчера\", каза прокурорът на журналисти пред Нотр Дам. Той добави, че около 50 следователи от съдебната полиция ще участват в разследването на пожара, което ще бъде сложно и продължително.  ", "date": "2019.04.16", "title": "Прокурорът на Париж: Вероятно причината за пожара в \"Нотр Дам\" е злополука"}
{"url": "http://epicenter.bg/article/Kralitsa-Elizabet-II--Dalboko-sam-natazhena-ot-pozhara-v--quot-Notr-Dam-quot-/180340/7/0", "text": "Кралица Елизабет II заяви, че е \"дълбоко натъжена\" от опустошителния пожар, който избухна в катедралата \"Нотр Дам“ в Париж в съобщение до френския президент Еманюел Макрон.   пише кралица Елизабет, добавяйки: \"Моите мисли и молитви са с поклонниците на катедралата и цялата Франция в това трудно време”.   Източник: Канал 3", "date": "2019.04.16", "title": "Кралица Елизабет II: Дълбоко съм натъжена от пожара в \"Нотр Дам\""}
{"url": "http://epicenter.bg/article/Eto-kakvo-ostana-ot-katedralata-Notr-Dam-sled-oganya--Snimki-/180345/7/0", "text": "  Катедралата ”Нотр Дам” оцеля след опустошителния пожар, който пламна на 15 април. До рано тази сутрин продължи борбата с огъня, като пожарникарите успяха да спрат разпространението му към двете камбанарии и да спасят сградата от срутване.   Вчера вечерта пожарът за минути обхвана покрива на 850-годишната катедрала, преживяла двете световни войни и Великата френска революция. Покривната конструкция на катедралата беше изградена от гигантска мрежа от дъбови греди, които са напълно изгорели. Минути след началото на пожара пред погледа на смълчаните парижани рухна и Кулата-стрела.   \"Целият пожар е загасен. Сега сме във фаза на разследване\", каза говорителят Габриел Плу, добавяйки, че огънят се е разпространил \"много бързо\" през дървения покрив на световно известния паметник.   На брифинг за репортери пред Нотр Дам в центъра на Париж, Плу каза, че  пожарникарите са се фокусирали по време на пожара в катедралата върху двете масивни камбанарии и са уверени, че те не са били повредени.     Голяма част от историческите и културни ценности са изнесени навреме и спасени от огъня. Още понеделник вечерта френският президент Еманюел Макрон обяви, че започва набиране на средства за пълното възстановяване на Нотр Дам. Все още няма яснота обаче нито колко ще струва, нито колко време ще продължи реконструкцията, като първоначалните прогнози са за период от между 10 и 15 години.   До късно снощи от пожарната не се наеха с прогноза дали огънят изобщо може да бъде овладян и дали един от най-големите символи на Франция и Европа няма да изгори до основи. Камбаните на всички околни църкви пък забиха в солидарност с Нотр Дам. По улиците пък хората продължаваха да плачат, да се молят, а част от тях запяха. Малко преди полунощ от парижката пожарна обявиха, че огънят все пак е овладян, двете кули камбанарии са спасени, а опасността цялата катедрала да рухне е отминала. Над 400 пожарникари обаче продължиха борбата с огъня до рано тази сутрин. Пожарът вече е напълно овладян. Няма загинали, само трима леко ранени.    “Веднага беше направена жива верига от хора. Най-напред бяха пожарникарите, които свършиха невероятна работа. А след това веригата на солидарност, особено за спасяването на произведенията на изкуството.”   Източник: Канал 3", "date": "2019.04.16", "title": "Ето какво остана от катедралата Нотр Дам след огъня (Снимки)"}
{"url": "http://epicenter.bg/article/Evakuiraha-nebostargach-v-Madrid-sled-bombena-zaplaha/180361/7/0", "text": "Небостъргачът Torre Espacio в Мадрид беше евакуиран от местната полиция във вторник заради информация за бомбена заплаха. Службите за спешна помощ, включително пожарникарите, понастоящем са на мястото на разследването на инцидента.   Испанската полиция потвърди в своя профил в Туитър, че сградата е евакуирана поради \"съображения за сигурност\", предаде БНР. Властите също така помолиха всички останали в сградата или в околността да следват инструкциите на персонала по сигурността и да потърсят безопасно място.   Небостъргачът, който е висок 235 метра и има 57 етажа, се намира в района на Paseo de la Castellana в испанската столица. В сградата са разположени посолствата на Великобритания, Канада, Австралия и Холандия.   Междувременно испанската полиция съобщи, че бомбената заплаха в небостъргача Torre Espacio е била фалшива тревога.   \"След като получи бомбена заплаха, бе задействан протоколът за сигурност. Накрая беше установено, че заплахата е фалшива\", заяви полицията в Мадрид. Властите добавиха, че са започнали разследване на обаждането за предупреждение за бомба и добавиха, че ситуацията в обекта се е \"върнала обратно към нормалното\".    ", "date": "2019.04.16", "title": "Евакуираха небостъргач в Мадрид след бомбена заплаха"}
{"url": "http://epicenter.bg/article/Hakeri-otvarnaha-na-aresta-na-Dzhulian-Asandzh-s-40-mln--ataki-sreshtu-Ekvador-/180363/7/0", "text": "Около 40 млн. хакерски атаки са били извършени срещу еквадорски институции от ареста на Джулиан Асандж на 11 април в Лондон към днешна дата, предаде Би Би Си.  Заместник-министърът на информационните технологии в Кито Патрисио Реал е заявил за опити за проникване в сайтовете на администрацията на държавния глава, външното министерство, националната банка на латиноамериканската страна и други ведомства.  Той не е разкрил дали ударите са имали негативни последици върху сайтовете, както и кои групи и хора са стоели зад атаките. Реал е допълнил, че личността на извършителите на нападенията е трудно да се установи.  Създателят на Wikileaks беше арестуван в еквадорското посолство в Лондон след операция на британската полиция. До задържането на австралиеца се стигна, след като президентът на южноамериканската държава - Ленин Морено е дал разрешение за нейното провеждане на територията на дипломатическата мисия.  Веднага след ареста от групата на Анонимните заплашиха с отмъщение срещу Великобритания, САЩ и Еквадор.    ", "date": "2019.04.16", "title": "Хакери отвърнаха на ареста на Джулиан Асандж с 40 млн. атаки срещу Еквадор "}
{"url": "http://epicenter.bg/article/Sharli-Ebdo-okarikaturi-i-pozhara-na-Notr-Dam/180364/7/0", "text": "Френското сатирично издание Шарли Ебдо, веднъж вече атакувано от терористи заради карикатурите си, остана вярно на себе си често да се шегува и с неподходящи неща и в неподходящи момента, предава Канал 3.  Седмичникът пусна извънреден брой, посветен на пожара, който унищожи голяма част от катедралата Парижката Света Богородица.  На обложката си списанието е публикувало карикатура на президента Еманюел Макрон, на чиято глава гори църквата, символ на Франция - Нотр Дам. В левия ъгъл на карикатурата е написано \"Реформи\", а в десния - \"Започвам с носещата конструкция\".  След голямото бедствие, довело до шок французите и много хора по света, агенциите съобщават и за небивал интерес към изданието на романа на Виктор Юго \"Парижката Света Богородица\", който именно е в основата на популярността на катедралата сред туристите.  Междувременно стана ясно, че освен семейството на милиардера Пино, дарило 100 млн. евро, към дарителската акция се включват и от фамилията Луи Вюитон с 200 млн., а кметството на Париж ще отдели 50 млн. евро за реконструкцията и възстановяването на храма. Очаква се и грант от Евросъюза, както и 100 млн. дарение от нефтения концерн Total.  ", "date": "2019.04.16", "title": "Шарли Ебдо окарикатури и пожара на Нотр Дам"}
{"url": "http://epicenter.bg/article/Papa-Frantsisk-prizova-za-vseobshta-mobilizatsiya-za-vazstanovyavane-na-katedralata--quot-Notr-Dam-quot-/180365/7/0", "text": "Папа Франциск призова днес за \"мобилизация на всички\", за да може опустошената от пожар парижка катедрала \"Нотр Дам\" да стане отново \"архитектурното бижу на колективната памет\", предаде Франс прес, съобщи БТА.   \"Като поздравявам пожарникарите за смелостта и работата им за ограничаване на огъня, изразявам желание катедралата \"Нотр Дам\" да стане отново - благодарение на работата по възстановяването й и на всеобща мобилизация - тази красива скъпоценност в сърцето на града, знак за вярата на тези, които са я построили, църквата майка на вашата епархия, архитектурно и духовно наследство на Париж, Франция и човечеството\", написа папата в телеграма, адресирана до архиепископа на Париж монсеньор Мишел Опети.   В посланието си папата казва, че споделя \"скръбта\" на вярващите и на \"всички французи\" и ги уверява в своята \"духовната близост\" и в това, че ще се моли за тях.   \"Това бедствие повреди сериозно тази историческа сграда. Но си давам сметка, че то засегна и един национален символ, скъп на сърцето на парижани и на французите, които са с различни религиозни вярвания\", пише в посланието.   Запитан каква помощ може да даде Светият престол за възстановяването, кардинал Джанфранко Равази, който е де факто министър на културата на Ватикана, обясни, че това ще бъде главно \"техническа помощ\".   \"Нотр Дам\" е собственост на френската държава, която ще покрие част от разходите. Но Ватиканът ще предостави експертната помощ на специалисти от музеите си за реставрацията на религиозните творби, обеща кардиналът.   Китайският президент Си Цзинпин заяви днес в послание до френския си колега Еманюел Макрон, че страната му \"скърби дълбоко\" заради пожара. \"Парижката катедрала \"Нотр Дам\" е важен символ на френската цивилизация и изключително съкровище на човечеството\", заяви Си, цитиран от китайската агенция Синхуа. Китайският лидер изтъква, че е убеден, че Франция ще ремонтира катедралата и сградата \"ще възвърне великолепието си\", предаде АФП.   Ръководителят на френската корпорация за добив и производство на петролни продукти \"Тотал\" Патрик Пуяне обяви днес в Туитър, че ще предостави 100 милиона евро помощ за възстановяване на катедралата, предаде Ройтерс.   Унгарският град Сегед, опустошен от наводнение преди повече от век, обяви днес дарение от 10 000 евро за възстановяването на \"Нотр Дам\", припомняйки помощта, която е получил от френската столица, за да се възстанови от бедствието, предаде АФП. На 12 март 1879 г. голяма част от сградите в Сегед, разположен на двата бряга на река Тиса, са разрушени при наводнение, отнело живота на повече от 160 души. Днес много улици в града са наречени с имената на европейски градове, помогнали финансово на Сегед да се възстанови.   \"Преди 140 години Париж осигури помощ за възстановяването на Сегед след голямото наводнение; сега в дух на европейска солидарност Сегед помага на Париж\", се казва в съобщение на южния унгарски град.    Кметството на Сегед, който е с население от 160 000 души, ще събира и дарения от граждани.", "date": "2019.04.16", "title": "Папа Франциск призова за всеобща мобилизация за възстановяване на катедралата \"Нотр Дам\""}
{"url": "http://epicenter.bg/article/Romanat-na-Viktor-Yugo--quot-Parizhkata-Sveta-Bogoroditsa-quot--e-nay-prodavanata-kniga-dnes/180367/7/0", "text": "  След голямото бедствие, довело до шок цяла Франция, агенциите съобщават за небивалия интерес и повишеното търсене на романа, който е в основата на популярността на катедралата сред туристите.  , добила още по-голяма известност след екранизацията на романа от Дисни.    В книгата има пасажи, в който се описва пожар в църквата, а въпросните сцени изключително много наподобяват тези от случващото се в Париж в последните часове. Това накара много потребители в интернет да се запитат предракъл ли е Юго пожара, който потопи в скръб цяла Франция - но твърденията ще си  останат само в полето на предположенията, тъй като няма как да се намерят ясни доказателства на страниците на четивото.     По подобен начин през ноември 2015 г. мемоарите на Ърнест Хемингуей за времето, прекарано в лагери в кафенета и барове през 1920-те години във френската столица със заглавие „Подвижен празник\", се превърна в символ на неподчинение пред терористичните атаки, отнели над 130 човешки живота.   През 1830 г. Виктор Юго се сблъсква с непосилната задача, поставена му от неговия издател, за една година да напише романа „Парижката Света Богородица“. Крайният срок, в който трябва да предаде книгата, е февруари 1831 г. През лятото на 1830 г., след шест месеца на забавления и фрустрация от възложената задача, най-накрая започва работа по романа. За да спре да отлага писането, събира всичките си дрехи и ги заключва, остава само с един голям шал. Денонощно работи по книгата. На 14 януари 1831 г., две седмици по-рано от крайната дата, романът е завършен и публикуван.   „Нотр Дам” е построена през 1163 – 1345 г. като една от първите катедрали в готически стил на остров Сите на река Сена, в центъра на Париж. Първият й камък е поставен от папа Александър III. Повечето скулптурна украса на фасадата, която се смята за една от най-красивите в света, датира от 19 век. Тук Наполеон I е коронясан като император. Църквата е посещавана от милиони туристи от цял свят всяка година.    ", "date": "2019.04.16", "title": "Романът на Виктор Юго \"Парижката Света Богородица\" е най-продаваната книга днес"}
{"url": "http://epicenter.bg/article/Tsipras-e-ubeden--che-pravitelstvoto-mu-shte-zavarshi-mandata-si-dokray/180369/7/51", "text": "В голямо телевизионно интервю в понеделник премиерът Алексис Ципрас повтори намерението си правителството да завърши четиригодишния си мандат, който приключва през октомври, като заяви, че това е „стратегически избор“, цитира думите му електронното издание на гръцкия вестник Kathimerini.  В интервюто той обеща допълнителни мерки за „разхлабване на коланите“ с постоянен характер, като подчерта, че нито едно правителство на СИРИЗА няма да позволи намаляване на данъчния праг, планирано за 2020 година.  Интервюто с телевизия Antenna беше проведено на фона на предстоящите европейски и местни избори следващия месец, а проучванията на общественото мнение показват двуцифрена разлика с опозиционната партия „Нова Демокрация“.  Говорейки за проучванията на общественото мнение, той каза, че те не отразяват истинската картина и заяви, че има „тиха вълна“, която ще определи резултата от изборите.  По отношение на критиките, че центъра на Атина е обхванат от анархия, Ципрас признава, че ситуацията в квартал „Екзархия“ се е влошила през годините, но проблемите изискват цялостен план за решаването им.  Ципрас отново защити Договора от Преспа със Северна Македония, който според проучванията е навредил на популярността на управляващата партия СИРИЗА - настоявайки, че сделката е от историческо значение и е подобрила международния имидж на Гърция.  Като се имат предвид тези ползи за Гърция, каза той, не може да допусне политическата цена да спре него и неговото правителство да продължат спазването на Споразумението.   ", "date": "2019.04.16", "title": "Ципрас е убеден, че правителството му ще завърши мандата си докрай"}
{"url": "http://epicenter.bg/article/Nova-ogromna-zaplaha-nadvisna-nad--quot-Notr-Dam-quot--katedralata-mozhe-da-ruhne-vseki-moment-/180372/7/0", "text": " Както показват направените снимки след пожара, сградата е частично опустошена. Огнената стихия, избухнала в понеделник вечерта бе потушена едва във вторник сутринта, пише \"Бизнес Инсайдър\", цитиран от Блиц.   \"  Снощи, както видяхме, две трети от покрива се издигаше дим, кулата се срути, създавайки дупка в свода. Миналата нощ трансептният проход се срина, в допълнение към голяма част от северния трансепт, обясни министърът на културата на Франция Франк Рийстер, като подчерта вредата, която сградата е претърпяла.    В катедралата, където планът на пода е \"кръстообразен\", трансептът е частта, която пресича главния коридор под прав ъгъл, образувайки \"ръцете\" на кръстосаната форма.    \"Всичко това е много крехко, че ако някоя част се срине, тя може да наруши цялата конструкция\", обясни още той.     Пожарната използваше маркучи, за да накисва дървените части на конструкцията през цялата нощ, което означава, че дървото е толкова наситено с вода, че не може да се запали, но стените не са били предназначени да поддържат толкова голяма тежест. Така че    \"Теглото на мокрото дърво може почти да се удвои в сравнение със сухото дърво и тъй като голяма част от дървесината в някои от конструкциите на Нотр Дам се суши в продължение на около осем века, дървото „попива вода като гъба“, смята експертът.     В тази връзка Бертран дьо Фейдо, вицепрезидент на реставрационната група \"Фондация на наследството\", каза пред радио \"Франс енфо\", че дървеният покрив, който е изгорял, е изграден с греди от преди повече от 800 години, взети от вековни гори.", "date": "2019.04.16", "title": "Нова огромна заплаха надвисна над \"Нотр Дам\", катедралата може да рухне всеки момент "}
{"url": "http://epicenter.bg/article/Bozhidar-Chekov--Polovinata-frensko-razuznavane-se-zanimava-s-pozhara-v-katedralata--quot-Notr-Dam-quot---Video--/180379/7/0", "text": "Половината френско разузнаване се занимава с пожара в катедралата \"Нотр Дам\". 50 полицай-следователи разследват абсолютно всичко, но все още има дим, все още има сажди, има и жарава в центъра на парижката Света Богородица. Това каза журналистът Божидар Чеков в ефира на предаването ”Всичко коз” по Канал 3.  Министърът на вътрешните работи, който беше на обиколка в страни от региона на Индийския океан, се завърна спешно, каза още той и добави, че към момента данни за умишлен палеж няма.  Нещо, което е впечатляващо, е че Франция се сплоти около идеята да се възстанови този храм в сърцето на Париж. Изчисляват се щетите, каза журналистът.  Много важни неща са спасени от катедралата. Първо, цялата структура на катедралата е спасена, тези камъни, които са поставени от зидарите масони през XIV век, издържаха на огъня и на температурата. Това е учудващото. Сега ще се измери всеки камък, за да се провери мръднал ли е или не. Камъните издържаха и на водата, която се изля, поясни Чеков.  Доналд Тръмп се обади, чрез Twitter, за да попита защо пожарът не се гаси с хеликоптери от небето, но истината е, че ако се изсипе един водопад върху \"Нотр Дам\", то той ще унищожи тази каменна дантела, която представлява фасадата на катедралата. Затова и не беше използван целият резерв със самолети и хеликоптери. Въпросът беше хем огънят да бъде загасен, хем сградата да не пострада и това се оказа много трудно, разясни той.  \"Спасена е фасадата и двете кули, в които са камбаните на \"Нотр Дам\", които бият на всеки празник. Това са камбани на 300 години, от времето на Луи XIV, те са безценни, можеха да се стопят\", каза още журналистът.  Най-важната реликва – ”короната от тръни”, която е донесена от Божи гроб в Париж. Но реликвите не са спасени заради пожара, а заради това, че течеше ремонт. Заради този ремонт по-важните реликви са били изнесени от криптата. Съкровищата, които са завещани от кръстоносците, разказа още Чеков.  Има няколко картини, които са изгорели и са изгубени безвъзвратно. Това, което не може да се върне, е скелето, което държи покрива. Казват, че с него е изгоряла една дъбова гора, огромно количество дървета от XIII – XIV век, заключи той.  ", "date": "2019.04.16", "title": "Божидар Чеков: Половината френско разузнаване се занимава с пожара в катедралата \"Нотр Дам\" (Видео) "}
{"url": "http://epicenter.bg/article/Makron-v-rech-pred-natsiyata--Shte-vazstanovim--quot-Notr-Dam-quot--do-5-godini--/180384/7/0", "text": "В телевизионното си обръщение към нацията държавният глава на Франция Еманюел Макрон обяви, че катедралата Нотр Дам ще бъде възстановена за период от пет години, предава руската информационна агенция TACC, цитирана от Агенция \"Фокус\".  \"Ще възстановим Парижката Света Богородица за пет години, започвайки от настоящия момент\", обеща Макрон в обръщението си към гражданите на Франция.  В речта си Макрон похвали способността на французите да се обединяват в трудни моменти.  „Това, което видяхме тази вечер – всички заедно в Париж, е способността ни да се мобилизираме, да се обединяваме. В нашата история сме градили градове, пристанища, църкви (...) и винаги сме ги възстановявали\", бяха първите думи на френския президент в началото на телевизионното му обръщение.   ", "date": "2019.04.16", "title": "Макрон в реч пред нацията: Ще възстановим \"Нотр Дам\" до 5 години! "}
{"url": "http://epicenter.bg/article/Nagradiha-Areta-Franklin-posmartno-s--Pulitsar-/180313/6/0", "text": "Наскоро починала соул певица Арета Франклин бе наградена с „Пулицър” посмъртно като специално признание за \"незаменим 50-годишен принос към американската музика и култура\", предаде БГНЕС.  Наградите Пулицър за принос към журналистиката и изкуството бяха раздадени снощи в Колумбийския университет в Ню Йорк. Сред лауреатите са информационните агенции Асошиейтед прес и Ройтерс, както и журналисти от \"Ню Йорк Таймс\" и \"Лос Анджелис Таймс\".  Фото наградите бяха връчени на Ройтерс и вестник Вашинтон пост а за разследваща журналистика – на журналисти от \"Лос Анджелис Таймс\".", "date": "2019.04.16", "title": "Наградиха Арета Франклин посмъртно с „Пулицър”"}
{"url": "http://epicenter.bg/article/shedyovri-na-Nikolay-Panayotov---v-galeriyata-na-Niki-Mladzhov/180351/6/0", "text": " Прочутият в цял свят български художник Николай Панайотов пристига от Париж за откриването на изложбата си „Щастлив лабиринт“ в столичната галерия Нирвана, известна като един от най-престижните арт центрове у нас.   В галерията на Ники Младжов ще могат да се видят непоказвани досега творби на известния български творец. За вернисажа ще пристигнат гости от различни кътчета на света, за да се докоснат до изкуството на Николай Панайотов, който е известен с преплитането на фантастични елементи и поп сюрреализъм в творбите си.   Николай Панайотов предизвика истински фурор със сценографията и костюмите на тетралогията „Пръстенът на нибелунга” от Рихард Вагнер в Софийската Опера и това ескалира нестихващия интерес на колекционери и изкуствоведи към творчеството му.   „Влиза в лабиринта. Връщане назад няма…дните почервеняват, идват кръстосани стълби за изкачване, една след друга стените падат, стълбите се веят като побъркани ветропоказатели, както и излитащите към безбройни посоки линии, успоредни и пресичащи се, а някои от тях загадъчно описателни. Те разказват несъществуващи истории в несбъднати светове с учудени очи на човекоподобни замисли с животинска наивност и каменна безвременност“, експресивно описва предстоящата изложба Николай Панайотов.   „Изложбата ,,Щастлив лабиринт“ е инспирирана от пространството на галерия Нирвана, чиито зали са оцветени в бяло, червено и черно“, споделя творецът. В арт-пространството на Нирвана ценителите ще могат да се насладят на гора от конуси, живописни платна, инсталация и рисунки - изненади, които Николай Панайотов е подготвил за почитателите на модерното изкуство.   Творби на Николай Панайотов са част от фондовете на държавни и частни галерии, а също така и от интериора на престижни институции в цял свят. Художникът създаде място за модерно изкуство в българското село Стоките – „Бялото училище“. Според Николай Панайотов такива места липсват в България – затова заедно със съпругата си Лариса Илиева, която също е художник, той превръща училището в модерен храм на изкуството.", "date": "2019.04.16", "title": "Шедьоври на Николай Панайотов - в галерията на Ники Младжов"}
{"url": "http://epicenter.bg/article/Prof--Iskra-Baeva--/180330/11/0", "text": "Дълги години взривът, разрушил на 16 април 1925 г. купола на катедралния храм на Софийската митрополия „Света Неделя”, ще остане най-кръвопролитният атентат в света. Това е класация, с която никой не се гордее, защото предизвиква ужас от онова, на което са способни хората, когато са обладани от желание за мъст. За извършения от членове на Военната организация на нелегалната БКП атентат, вече е казано всичко. Фактологията е проследена по документи, написано е достатъчно и за трагичната съдба на невинните жертви, на извършителите. Прецизното историческо изседване дължим на историка Георги Наумов в книгата му „Атентатът в катедралата „Св. Неделя”” (1989 г.). Както казват специалистите по нова българска история, нещо ново едва ли може да се каже.  Трагичното събитие е категорично осъдено през последните десетилетия, които върнаха не само свободата на словото на журналистите, а и свободния достъп на историците до документите. Благодарение на това всяка година в средата на април взривяването на църквата „Света Неделя” се обсъжда и осъжда. Преди да се опитам да обясня мястото на този терористичен акт в модерната българска история, ще представя накратко фактите:  На 14 април 1925 г. от засада е убит о.з. ген. Константин Георгиев. Два дни по-късно в 15 ч. е погребението му в катедралата „Св. Неделя”, за което в църквата се събират много представители на властта, висши офицери, граждани, предвидено е присъствието и на цар Борис III. Точно това е моментът, който са избрали дейци от Военната организация на забранената вече БКП, изпълнени с желание за мъст за избитите след преврата от 9 юни 1923 г., Септемврийското въстание от с.г. и при въоръжените сблъсъци комунисти, земеделци и други левичари. А тъй като след поражението на въстанието както в БКП, така и в Комунистическия интернационал, чиято секция е БКП, линията за ново въстание е продължена, Военната организация подготвя различни въоръжени действия. Едно от тях е идеята за грандиозен взрив, който да унищожи политическия елит и да даде сигнал за въстание. Затова под купола на църквата са складирани взривни материали в подготовка за терористичния акт. Чиста случайност – множеството хора, дошли за погребението, и изместването по тази причина на ковчега, спасява по-голямата част от политическия елит, но рухналият от взрива купол на църквата погребва 134 души, ранява още около 500, някои от които умират по-късно от раните си. От представителите на властта най-тежко е засегнато висшето офицерство – убити са 12 генерали (ген. от пехотата Стефан Нерезов, ген.-лейт. Калин Найденов, ген.-лейт. Кръстю Златарев, ген.-майор Иван Попов, ген.-майор Иван Стойков, ген.-майор Павел Павлов, ген.-майор Станчо Радойков, ген.-майор Иван Табаков, ген.-майор Стоян Пушкаров, ген.-майор Григор Кюркчиев, ген.-майор Александър Давидов, ген.-майор Петър Лолов), 15 полковници и 7 подполковници. Според военни историци толкова висши офицери не са загинали в нито една война, която България води в модерната си история. Царят изобщо не е в църквата, тъй като по същото време е на погребението на убитите при засадата в Арабаконак срещу него. Така огромният брой загинали в църквата са обикновени граждани, между които има и деца. Актът се оказва чудовищно престъпление срещу цивилни, което не може да се нарече по друг начин, освен терористичен.  Той обаче се оказва първи акт на трагедията, защото има и следващ. Той е извършен от другата страна в започналата още с Войнишкото въстание от есента на 1918 г. гражданска война. Започват масови репресии – арестите на подготвилите и извършилите атентата са в реда на нещата. През следващите дни в хода на преследването им се стига до престрелки, в които загиват ръководителите на Военната организация Коста Янков и Иван Минков (и двамата се самоубиват). Заловените са съдени от 1 до 11 май 1925 г. и Марко Фридман, Петър Задгорски и подполк. Георги Коев са осъдени на смърт и обесени на 27 май. На смърт са осъдени и вече убитите земеделци Димитър Грънчаров, Николай Петрини и Христо Косовски, а задочно Станке Димитров и Петър Абаджиев (вече в Съветския съюз). Истинското трагично продължение е друго. То става възможно заради обявеното в деня на атентата военно положение, продължило до 24 октомври. Тогава са извършени „диви” репресии не срещу извършителите на атентата, а срещу представители на лявата интелигенция и политически дейци, списъците на които отдавна са подготвени от група офицери от Трета секция на Министерството на войната, полицаи и вече изпълнявали „мокри поръчки” през 1923 г. дейци на ВМРО. Те организират разправа с набелязаните политици и интелектуалци, която в българската история остава с неутралното име Априлски събития. Зад него се крият убийствата без съд и присъда на почти 500 души. Между тях трябва да се изброят поетите и журналисти Гео Милев, Йосиф Хербст, Христо Ясенов, Сергей Румянцев, дейците от левицата, които нямат нищо общо с атентата Иван Манев, Александър Боримечков, Ана Маймункова, Жеко Димитров, Тодор Страшимиров, Темелко Ненков. Вината им е, че са се обявили против репресивния режим, установен след Военния преврат от 9 юни 1923 г. и правителството на проф. Александър Цанков, наречен от левите студенти „кръволок”.  Това е второто действие в трагедията от 1925 г. Прегледът на събитията от 16 април 1925 г. и след него, които обикновено се представят поотделно, обяснява защо атентатът в катедрата „Света Неделя” продължава да предизвиква толкова разгорещени спорове?  Отговорът е ясен – заради политическите дивиденти, които могат да се извлекат от това престъпление. То е най-силният коз на антикомунистите от 1925 г. до ден днешен и това е напълно естествено. Защото им дава основание да наричат всички бивши и настоящи комунисти и левичари терористи. За комунистите, техните наследници, но и за различни други леви, атентатът е най-неприятният епизод, от който наследниците на атентаторите се опитват да се разграничат или просто да забранят.  За високия градус на емоциите около атентата в храма „Света Неделя” говори и спонтанната остра полемика, която събуди издадената преди дни книга на публицистката Велислава Дърева „Атентатът `1925. Денят, в който се отвориха вратите Адови”. Както често се случва, полемиката избухна не толкова заради написаното в книгата, а по познатия от осъждането на книгата „Архипелагът ГУЛаг” на Солженицин от Съюза на българските писатели на 6 февруари 1974 г. начин: „Аз не съм чел книгата, но зная, че тя е вредна”. Основната причина за яростното осъждане на поредната книга за атентата е, че тя е първата, която се опитва не просто да осъди деянието и извършителите му (това го има в книгата), а да го постави в контекста на ставащото в България в трагичните години след Деветоюнския преврат от 1923 г. По този начин Велислава Дърева нарушава фалшивия консенсус, превърнал атентата в осъдителна присъда за всички леви в миналото, настоящето и бъдещето. Тя се опитва да замести този неисторически подход с обяснителния, зад който се крие историческия процес. Затова нейната книга започва с 215-те убийства на леви дейци след Спетемврийското въстание до април 1925 г. Без в никакъв случай да оправдават терористичния акт, тези убийства обясняват атмосферата, в която дейците от Военната организация, някои от които заслужили офицери от борбите за национално обединение, стигат до безумната идея за мъст на всяка цена. Цената се оказва животът на стотици хора.  Атентатът е осъден с пълно право, както и неговите извършители. Но ако историята може да ни учи на нещо, то е, че насилието ражда насилие, от което никой не печели, а всички губят.      ", "date": "2019.04.16", "title": "Проф. Искра Баева: Атентатът от 16 април е звено от трагичната верига на българското противоборство"}
{"url": "http://epicenter.bg/article/Stiv-Banan--Ne-vyarvam-v-neoliberalniya-model-/180337/11/0", "text": "        - Бих казал, че съм едновременно популист, националист и суверенист с традиционалистки уклон, доколкото защитавам семейната структура и традиционните ценности. Това е самият принцип на движението, от което съм част - да обедини всички тези идеологически течения. Държа да ги изясня едно по едно.  Да бъдеш популист, означава едновременно да се противопоставяш на елитите и да защитаваш принципа на субсидиарност: решенията трябва да се вземат във възможно най-малък мащаб.  Да бъдеш националист, означава да смяташ, че трябва да се засили Вестфалската система: нацията е единствената цялост, подкрепяна от гражданите, която същевременно гарантира тяхната свобода.   Да бъдеш суверенист, означава да защитаваш мрежа от свободни нации, в която всяка една може да подпише договор или съюз (като ЕС или НАТО), но единствено въз основа на суверенния си избор.  Достатъчно е малко да подадеш глава, за да видиш, че нашите идеи се налагат по целия свят - от Шиндзо Абе в Япония до Родриго Дутерте във Филипините. Вижте какво се случва в Австралия, в Индия с Моди, или по-близо до вас, в Европа, в Бразилия с Болсонаро, в Колумбия или в много други нации, сред които и САЩ, разбира се… Всичко това е комбинация от популизъм, национализъм и суверенизъм.  - Вижте китайците: те казват, че тяхната система е комунистически режим с китайски характеристики. Е, добре, същото е и с популизма: всеки път става дума за национал-популистки режим, но с унгарски, френски, италиански, бразилски, американски характеристики… Във всяка нация става дума за различен режим, който предлага отговори, подходящи за специфичните икономически и социални проблеми. В това е силата на един национал-популистки режим: той е уникален за всяка нация, защото във всеки отделен случай изтъква това, което е в центъра на нейните тревоги.     - Мисля, че национал-популистите в Европа и САЩ имат нещо общо: те се противопоставят на елитите и на концентрацията на властта, независимо дали тази власт е в Брюксел или във Вашингтон. В САЩ популисткото движение иска да върне властта на народа, на щатите, на дъното на стълбицата, бунтувайки се същевременно срещу вълната на глобализацията, която се разпространява както в професионалната политическа класа, така и на Уолтстрийт или в Силиконовата долина. Всичко това е част от глобалисткия манталитет, чийто голям празник е Давос. И този манталитет противоречи на интересите на обикновения човек. Това обединява народите на САЩ и Европа: поведенческите схеми на нашите елити са сравними.  Вие имахте европейския проект на Жан Моне и неговата вътрешна логика да изгради Съединени европейски щати. Тогава можем да сравнавяме Италия с Южна Каролина, Франция със Северна Каролина, Испания с Джорджия и Унгария с Мериленд. Накратко, в тази схема вие имате само административни единици, зависими от Брюксел и Европейската централна банка, но в никакъв случай свободни и независими нации.  Глобалистите виждат в националната държава нещо, което трябва да се преодолее, етап, който трябва да се преодолее. Точно обратното, ние вярваме, че националната държава е бижу, което трябва да се полира и оформя. После трябва да се върне на гражданите вземането на решения, възможно най-близо до техните национални реалности и в рамките на тяхната суверенна национална държава. И накрая, един последен аспект, който видяхме по време на Световния конгрес на семействата  . Навсякъде по света има разцвет на традиционните ценности: виждаме го при Тръмп, но също при Марион Марешал  , при Салвини, при японците и очевидно при Болсонаро. Това е връщане към традиционните социални структури на нацията - семейни и културни.    - Тези избори ще бъдат много важна повратна точка в европейската история и то не само в по-малката политическа история. Това популистко движение, устремило се към националния суверенитет, наистина е хванало корен. Динамиката, което го поддържа, е глобална. И един от големите обрати ще настъпи на предстоящите европейски избори, когато националистическите партии постигнат огромен успех в урните. Що се отнася до моята намеса, народите нямат нужда от мен, за да унищожат управляващите партии в своите страни.    - Произхождам от семейство на американски работници. И дядо ми, и баща ми са работили в продължение на петдесет години като монтьори на телефонни линии. Бях възпитан в католическата традиция. С пет деца, майка ми беше домакиня. Ние бяхме демократи, въплъщавахме трудовата класа на Демократическата партия.  Не съм забравил откъде идвам и ако следите внимателно речите ми, ще видите, че имам само една цел: да направя така, че народните класи да имат повече граждански права. Няма значение, че съм бил морски офицер, че съм учил в бизнес училището на Харвард и училището по външни работи на Джорджтаунския университет или че съм работил в “Голдман Сакс” на Уолстрийт - моите корени си останаха народни. Дълбоко в себе си останах защитник на работниците със сини яки и посвещавам живота си само на едно нещо: да им върна правото на глас.  Днес Демократическата партия разчита на много малко избирателите от народните класи, тя стана партия на “прогресивната” левица: в дъното на душата си е против традиционното семейство, против работниците и за глобализацията. Докато американските народни класи започнаха да гласуват за Републиканската партия. Но първоначално те не бяха представени правилно. Не бива да забравяме, че републиканците подкрепиха свободната търговия, без да защитят нашата промишленост, защитаваха отварянето на границите, незаконната и неограничена имиграция. Затова Тръмп беше избран.  - Бях в отдела по сливания-придобивания на “Голдман Сакс” през 80-те години. Все едно да ви кажа, че съм работил в сърцето на инвестиционния банков реактор. Това, което научих при “Голдман Сакс”, е, че господстващите класи не са по-умни от народните класи. Дядо ми, които винаги е бил един от моите герои, е спрял училище в прогимназията, а баща ми в гимназията. Но те наистина бяха едни от най-умните хора, които някога съм познавал.  При “Голдман Сакс” осъзнах, че колективната мъдрост на народните класи е поне също толкова силна, колкото тази на елитите. Това е причината, поради която останах много внимателен към мнението на народа в процеса на вземане на решения. Ако трябва да избирам дали да управлявам със стоте първи хора, дошли да видят Тръмп с червените си каскети на главите, или със стоте най-високопоставени сътрудници в “Голдман Сакс”, без колебание ще избера “нещастниците”.    - Баща ми беше инвестирал малкото си спестявания от AT&T, телекомуникационната компания, в която е работил петдесет години. В неговия живот AT&T имаше същото значение, като Католическата църква: това беше абсолютно централна институция. Но през 2008 г. всичко това се срина за един ден и той го научи от телевизията.  Несправедливостта е в това, че бяха спасени само елитите и големите компании, като “Дженерал електрик”, AIG или “Голдман Сакс”. Всички инвестиционни банки и всички търговски банки бяха спасени. Само един човек не беше спасен - това беше баща ми. По време на кризата от 2008 г. унищожиха живота на хората, които през целия си живот бяха спазвали правилата на играта. Баща ми беше един от тях: той беше част от гръбначния стълб на обществото, беше справедлив човек, плащаше данъците си, допринасяше за гражданския живот, работеше здраво всеки ден, за да позволи на петте си деца да посещават католическо училище. Ако загубите тези хора, унищожавате цялата социална структура!  В този случай елитите защитиха само собствените си интереси, позволиха да бъдат унищожени квалифицираните работници, като баща ми, които бяха гръбначният стълб на обществото, който днес ние сме напът да загубим. От тази констатация започва революция.    - Според мен то може да се сравни с това, което у нас Хилари Клинтън нарече “нещастниците”. Само че при нас цялата тази енергия, целият този гняв се канализира в подкрепата за Тръмп. И същият този гняв ще преизбере Тръмп на следващите избори. “Нещастниците” в САЩ не излязоха на улицата и нямат нужда от насилие.  - Макрон е глобалист. Когато ми казват, че е патриот, аз отговарям: “Да, той може би е патриот, но столицата на неговата родина е Брюксел”. Той гледа на себе си като на европеец: всичко при него води към повече интеграция на европейския проект.    - Той разбра колко е важно да спазваш обещанията си в очите на хората, като се започне с изграждането на стената, адаптирането на САЩ към структурните промени спрямо Китай и прекратяването на конфликтите в чужбина, като този в Афганистан. Ако сте слушали речта му за състоянието на Съюза от началото на февруари, сте усетили тези три измерения. Това бяха трите централни обещания, които той даде през 2016 година. На демократическия и републикански естаблишмънт не му остава друго, освен да му се противопостави по въпроса за стената. Тръмп знае, че тя няма да бъде построена в момента на преизбирането му. Но поне ще е показал на американския народ, че се бори срещу имиграцията. Хората си казват: “Той прави това, което ни обеща…”.  Ако Тръмп продължи по този път, не виждам кой може да го победи през 2020 година. И когато ме питат какво ме сближава с него, аз отговорам, че днес той сам се определя като националист и ние никога не сме били по-близки, защото дори когато ръководех кампанията му, той никога преди това не се беше определял така. А вие, като французин, трябва да знаете, че той няма да разруши НАТО, той обича Франция, така както и американците я обичат. Ние знаем, че няма да бъдем свободни и независими без Франция като наш съюзник, защото помним историята на своята независимост.  - Направете днес една обиколка в дълбоката Франция или Америка и ще видите, че нито една от двете страни не се е възстановила наистина от кризата от 2008 година. Сякаш тази икономическа криза засегна по един извратен начин и по-трайно онези, които априори бяха най-отдалечени от точката на нейната експлозия, като “жълтите жилетки”.  Това е финансова криза, която доведе до икономическа криза, която днес води до политическа криза. Според мен най-красноречивият знак за политическото загниване на елитите е не толкова самата финансова криза, колкото реакцията на елитите на тази криза. Спомнете си, че тези хора наеха най-добрите адвокатски кантори, счетоводители и банкови съветници. Елитът на елитите в Лондон, Франкфурт и, разбира се, Уолстрийт, имаше само едно наум: да се спасява. Какво направиха те по-конкретно? Отвориха кранчетата за ликвидността, което ние наричаме quantitative easing  , за да спрат страха от дефлация. Емитираха най-малко 4000 млрд. долара, за да се спасят, в ущърб на обикновения човек.  Ако днес имате спестовни сметки, които вече не носят нищо, знайте, че това е заради отрицателните лихвени проценти, към които те прибегнаха, за да спасят самите себе си. Всичко е на гърба на обикновения човек.  Според мен отказът на елитите да поемат своята отговорност и да плащат за последствията предизвиква днес бунтът на народите. Вижте вашия бунт, тук във Франция. Той е много свързан с това пагубно споразумение от Париж, с което вие разрешихте на Китай, който е най-големият замърсител на планетата, да замърсява още и още. И тъй като богатите получиха данъчни облекчения, “жълтите жилетки” трябва да плащат за това. Разбираемо е, че те са разгневени! Кризата с “жълтите жилетки” е отличен пример за моралното загниване на партията на Давос и елитите.  - Ще ви дам един пример, който обобщава всичко. В третата седмица от януари 2017 г. бяха произнесени две речи. Първата в Давос от президента Си Дзинпин, втората - няколко дни по-късно във Вашингтон, встъпителната реч на президента Тръмп.  Нека си спомним, че с победата на национал-популисткото движение, глобализацията претърпя най-горчивото си поражение в историята на САЩ - Хилари Клинтън, почетната глобалистка, е въплъщение на това поражение, от което партията на Давос и нейните големи световни медии се паникосаха: “Какво ще стане с Тръмп, този дивак, който нахлува във Вашингтон, за да унищожи нашата империя?”.  Що се отнася до президента Дзинпин, той произнесе реч, в която призова за засилване на глобализацията. За разлика от Тръмп, Си Дзинпин не уточняваше по никакъв начин, че тази система е вредна и превръща народите в пепел. Точно обратното, той беше дошъл, за да подчертае централната роля, която трябва да играе Китай при новата глобализация. Тогава всички консултанти, банкери, адвокати, целият елит в Давос го аплодира много силно и се провикна: “Си е страхотен! Си е нашият спасител!”.  По онова време те бяха наясно, че един милион уйгури са били преместени в концентрационни лагери за превъзпитание; те бяха наясно с репресиите срещу Далай лама и будистите в Тибет; те бяха наясно с разрушаването на Християнската църква в Китай, станала нелегална, за да оцелее; те бяха наясно с положението на китайския народ, доведен до робство от кадрите на Китайската комунистическа партия.  Знаейки всичко това, те посрещнаха Си като спасител и се отнесоха с Тръмп така, сякаш е олицетворение на дявола. Единствената вина на президента Тръмп? Това, че се обявява за засилване на Вестфалската система и националната държава. Ние, американците, се грижим за нашата страна, така както искаме нашите съюзници и партньори да се погрижат за своите страни: “Направете Франция отново велика”, “Направете Италия отново велика”, “Направете Полша отново велика”… Но те аплодираха Си Дзинпин и твърдяха, че Тръмп е лошият. Това е моралното загниване в сърцето на партията на Давос: те съзнателно приветстваха една тоталитарна диктатура.   Всъщност Давос се интересува само от едно нещо: парите. Те не се подчиняват на никакъв друг морален авторитет. Те боготворят първия срещнат, който плаща достатъчно високи хонорари за консултантски или банкови услуги. Давос е омагьосан от Златния телец, не се подчинява на никаква власт и, честно казано, именно заради тази морална слабост ние ще го победим.  - Както обясних, републиканският естаблишмънт се бори с Тръмп всеки път, когато има възможност. В това голямо национал-популистко движение, републиканският естаблишмънт не е на наша страна. Тръмп, например, бе договорил търговско споразумение за соята, така че цената й да бъде гарантирана, независимо от курса й на борсовия пазар. Представете си, естаблишмънтът на Републиканската партия не беше благосклонен към приемането на тази мярка, тъй като тя ще принуди Китай да направи големи структурни реформи.  От друга страна, естаблишмънтът на Републиканската партия е застъпник на незаконната имиграция, защото това ще доведе повече нискоквалифицирана работна ръка и следователно по-ниски заплати. Едва пристигнала във Вашингтон, китайската делегация побърза да отиде в Капитолия, за да обядва с естаблишмънта на Републиканската партия. Преди Тръмп да ги върне обратно, всички тези добри хора бяха напълно откъснати от работническата база на Републиканската партия.  Спомнете си, че на първичните избори през 2016 г. Тръмп се изправи срещу 12 кандидати, широко подкрепени от Fondation Heritage, Insistut Caton, AEI, братята Кох, Пол Сингър и т.н. Независимо дали са либертарианци като Рон Пол, консерватори като Тед Круз, губернатори като Крис Кристи, неоконсерватори като Марко Рубио или членове на фракцията Буш, ние си имаме работа с каймака, с най-отбраната част на републиканския естаблишмънт. И тогава се появи Доналд Тръмп. Той им каза: ще построим стена и ще затворим границите, ще си върнем нашите делокализирани работни места, ще обложим с данък сделките с Китай. Те дори не знаеха какво означава думата “протекционист”, вероятно никога не я бяха чували, тя дори не беше в речника им.  А на първичните избори ясно видяхме, че те дори не знаеха как да му отговорят, защото не са политици-роботи, програмирани да разсъждават по определен начин. Уикендът преди деня на изборите републиканският естаблишмънт, в лицето на Пол Райън, ми каза в лицето, че не си струва усилието да ходим до Уисконсин, който така или иначе ще загубим с най-малко три пункта и те не искат да бъдат свързани с това. Аз им отговорих, че това е абсурдно и съм убеден, че можем да спечелин Уисконсин. Несъмнено с малко, но ще спечелим! Тогава Пол Райън и естаблишмънтът на Републиканската партия отказаха да излязат на сцената с нас. Те не си даваха сметка, че речта на Доналд Тръмп отговаря на тревогите на американската работническа класа, просто защото те самите бяха изключени от нея.  По време на кампанията имахме трима врагове: партията на медийния елит беше първият, онази част от Демократическата партия, която е привързана към левите ценности, беше вторият, а естаблишмънтът на Републиканската партия беше третият. Комбинирайте тези три категории и ще получите политико-медийния елит на страната, тази класа, която се бори срещу Доналд Тръмп от самото начало.    - Не вярвам в неолибералния модел. Разбира се, аз подкрепям една част от капитализма, но при условие, че е реален капитализъм, практичен капитализъм. Учените от Чикагската школа са загубиха в своите абстрактни теории и превърнаха свободния пазар във фетиш.  Днешният свят е разделен между две противоположни системи. От едната страна е Китай, този меркантилен капитализъм, който се опитва да наводни света със своите стоки и ликвидност с програмата си “Произведено в Китай 2025”. Миналата седмица китайският президент беше във Франция, за да инвестира 60 млрд. долара в 30 различни договора, за да открие проекта си за нови пътища на коприната. Китайците се представят за вашия нов партньор, но тяхната реална икономическа стратегия е да превърнат Франция в колония.  От другата страна са западните демокрации, които все още функционират според либералния ред и се съпротивляват, доколкото могат, на нашествието на тези промишлени стоки, които са напълно освободени от правилата на Световната търговска организация, нарушават равновесието на търговския баланс и унищожават работни места. Оттам идва гневът на народите. Чикагската икономическа школа е красива теоретично, но на практика не работи. Но знаете ли какво ще си навлечете от страна на големите медии на естаблишмънта, ако кажете това в САЩ? Мен ме обвиниха, че съм нищо по-малко от комунист. Според тях аз съм болшевик, просто защото съм за защита на нашата промишленост и на американските работници!  - Ако Доналд Тръмп спечели, то е защото се погрижих да включа в речите му протекционизма, който особено на фона на Китай може да върне работни места. Това е една от причините, поради които спечелихме, преди всичко в Мичиган, Уисконсин, Охайо, Пенсилвания и Средния Запад. Защото, както ясно показа големият социолог Дж. Д. Ванс в Hillbilly Elegy, цитирайки доклади на MIT и Харвард, има връзка между преместването на заводи и работни места в Китай и опиоидната криза, която, както знаете, убива всяка година 35 хил. души в САЩ с Фентанил, за който е чул целият свят.  Но сега, когато сме ангажирали всички живи сили на страната срещу нея, Китай ни се сърди. Дори те осъзнават, че ще трябва да направят големи структурни промени в китайската икономика, било то в субсидиите, отпускани на индустриите, които са собственост на държавата, в кражбата на собственост или манипулациите на валутите. Защото това наистина засяга народите, във Франция, както и в САЩ. Ето защо, когато Тръмп прави това, което прави сега, той го прави за всички индустриални демокрации: Япония, Северна Америка, Западна Европа…  Принудени сме от Китай. И особено от практиката им за трансфер на технологии: когато една компания във Франция иска да прави бизнес или да произвежда в Китай, тя ще трябва да направи съвместно предприятие, в което Китай ще има позиции и достъп до френски технологии, за да ги открадне впоследствие. Така че става дума за кражба на интелектуална собственост и за рекет: искате да търгувате с Китай, за да го конкурирате, докато той наводнява вашите пазари? Тогава ще бъдете длъжни да им поднесете технологиите си на тепсия. Така работи той, за разлика от Запада, където обратното, капитализмът почива на иновацията, която съживява икономиката и кара нашите предприемачи да вървят напред.  От друга страна, китайците продължават да инвестират масово в държавни субсидии в публична индустриална собственост, за да получат максимален капацитет за износ. Което води дотам, че днес номер едно в китайския износ в света е дефлацията, защото Китай живее отвъд възможностите си и упражнява огромен тарифен натиск върху останалия свят. Той разполага, например, с 800 млн. тона стоманен капацитет и намалява цените си, за да наводни световния пазар и да упражни тарифен натиск, който задушава конкурентите му и им пречи да повишават цените си. Ето защо Тръмп би тревога: ние трябва да се борим твърдо, за да се случат тези големи световни структурни промени. И е важно вие, във Франция, да разберете, че също сте засегнати и всичко това има огромно въздействие върху вашия народ, така както върху американския.  Да не говорим за китайския проект за нови пътища на коприната, плана “Произведено в Китай 2025” и плановете за разширяване на 5G мрежата, което Китай проектира. Те ще доминират в бъдеще във високите технологии и по-голямата част от производството, от Франция до САЩ, и ние ще станем зависими от Китай. Ще бъдем превърнати в снабдители на суровини и някои елементи, ще бъдем пазар за техните готови продукти, като същевременно се превърнем в цифрова колония за тях.  - Има една известна книга, която се казва Unrestricted warfare  , написана от двама китайски военни стратези през 90-те г. на ХХ век. Това е нещо като военен план срещу Запада, който описва три типа войни: война за информация, икономическа война и въоръжена война. Това, което описва, може да се резюмира така: “Единственото нещо, което западняците могат да направят, е да се бият и те умеят да се бият с добри стратези. Ние никога няма да ги победим военно, но можем да ги победим, като използваме информационната война и икономическата война”. Затова Китай се е заел да разруши Запада икономически и затова засили информационната война, кибер-кражбата и кибер-шпионажа на интелектуална собственост.  Що се отнася до въоръжения конфликт, надявам се, че никога няма да се стигне до него. Като млад през 70-те г., бях на един ескадрен миноносец в Южнокитайско море. Това море е основният морски път в света за около 40 процента от световната търговия и винаги е било отворено за свободна навигация за всяка нация в света. Китайците построиха в него седем острова, които по същество са самолетоносачи, и ги използват, за да претендират, че Южнокитайско море е териториално море. През 2014 г. смятах, че през следващите пет години ще има война в Южнокитайско море, толкова експлозивен беше геостратегическият климат… Японците например, смятат, че военният конфликт, който най-много ги заплашва, вече не е със Северна Корея, а на едно от двете места на голямо напрежение, каквито са Тайван, в Тайванския проток, и Южнокитайско море.  Мисля, че ако наистина не се справим с Китай и не му наложим нашите икономически правила, Западът трудно ще избегне конфликт в Южнокитайско море. Нещо, което от цялото си сърце се надявам да не се случи. Но само ако се конфронтираме с Китай икономически, ще избегнем това. Нещо, което Тръмп прави, откакто е избран, което дори е марката на неговото президентство. Той се е фокусирал върху това и сега ние имаме всички административни сили за това предизвикателство, което ще стане решаващо до президентските избори през 2020 година.  - Азия винаги ме е интересувала, затова се присъединих към Тихоокеанския флот, на ескадрен миноносец, като офицер, отговарящ за преследването на съветските подводници. Нашите мисии за подводни бойни действия се провеждаха в Китайско море, Персийския залив и Индийския океан. Направих две морски експедиции. По време на втората имаше вземане на заложници. Това беше преживяване, което засили любовта ми към родината. Да оцениш колко е голям светът и да отидеш до края на този свят, за да защитиш Америка: да, това беше страхотно преживяване.  През 1977 г. бях в Китай, видях Индия и Пакистан, всички тези неща, които не бих могъл да си представя, ако бях останал в моя малък щат и малкото ми градче Ричмънд. Армията ми позволи да не остана затворен в себе си. По-късно голямата ми дъщеря влезе в Уейст Пойнт   и служеше със 101-а въздушно-десантна дивизия в Ирак. Един от най-хубавите ми спомени беше, когато дъщеря ми ми изпрати снимка: изтощена, с оръжие в ръка, тя седеше на трона на Саддам Хюсеин. За нея беше страхотен опит да отиде в Ирак. Служила е и в Източна Европа. Службата в армията засилва любовта към родината, това е дълг на всеки американец.  - Мисля, че този радикален ислям и в частност политическият ислям и шериата очевидно са значителна заплаха за Запада, но мисля, че ние можем да се справим с тях, особено ако имаме партньори в Близкия изток, които разбират залога.  Генерал Ас Сиси например, ясно обясни, че ислямът трябва да се реформира вътрешно, за да влезе в модерността и само нациите от уммата могат да постигнат това. Ето защо с президента Тръмп отидохме в Риад, Ерусалим и Рим при първото си пътуване. За да установим диалог между големите огнища на юдаизма, исляма и юдеохристиянския Запад.  Да, радикалният ислям очевидно е голяма заплаха за юдеохристиянския Запад, но не ислямът като цяло, а именно неговата радикална, ислямистка, супремасистка интерпретация, която поставя шериата над всичко и води джихад. И мисля, че Тръмп е една от най-ангажираните фигури срещу тази заплаха.  Но ако погледнете съществуващите заплахи, именно китайците са най-горещата заплаха за Запада, имайки предвид техния мащаб, история и амбиции. Достатъчно е да видите новите пътища на коприната и пътуването на китайския президент до Франция преди няколко дни. Той донесе 60 млрд. долара със себе си: ако проектът на Китай успее, Франция ще бъде много по-различна от това, което е днес, и това ще бъде много по-голям проблем от радикалния ислям. Глобалистите не искаха да видят тази заплаха. А сега Макрон вижда китайския президент, който идва с 60 млрд. долара, как би могъл да ги пренебрегне?  - Слушам “прогресистите” отляво и това, което говорят за Тръмп. Те наистина разделят Америка с желанието си да отидат твърде далеч в политиката на идентичността, защото смятат, че това е начин да спечелят. Според мен това е ограничена политика, която контрастира с икономическите резултати и социалния въпрос.  Разглеждайки какво е направил Тръмп със своята политика, човек си дава сметка, че той постигна най-ниското ниво на безработица сред чернокожите в историята и най-ниското ниво на безработица сред испаноговорящите през последните четиридесет или петдесет години, по-високи заплати за тези две категории и в социологическите проучвания вече се вижда, че латиноамериканците започват да се обръщат към Тръмп, който има над 40 процента одобрение сред испаноговорящите и по този начин измести демократите и техния етнически клиентелизъм.   - Демокрацията никога не е била толкова солидна, но медиите започнаха да казват, че е в опасност в момента, в който елитите започнаха да губят изборите. Изведнъж демокрацията изпадна в голяма опасност, само защото “им сритаха задника”. Миналия ноември в САЩ гласуваха 113 млн. души, което беше рекордно участие в избори в средата на мандата. И аз мисля, че трябва да очакваме голяма електорална мобилизация на предстоящите европейски избори.  Хората са по-ангажирани отпреди, отчасти благодарение на социалните мрежи. Социалните мрежи премахват посредниците и именно това направи Breibart News. Медия, способна да разпространява съдържание всеки ден. Днес ние имаме истински алтернативи и мисля, че сме в началото на този процес. Спомнете си, че Салвини и Болсонаро спечелиха благодарение на видеоклипове във Фейсбук, няма нужда да се харчат милиони долари!  Дори Александрия Окасио-Кортес: забравяме, че допреди няколко години е била барманка и е печелила по 17 хил. долара годишно, а днес е третата най-важна политическа фигура в САЩ, най-могъщата нация в света. Да, социалните мрежи са невероятно силни.     ", "date": "2019.04.16", "title": "Стив Банън: Не вярвам в неолибералния модел!"}
{"url": "http://epicenter.bg/article/Haralan-Aleksandrov---quot-Turskoto-robstvo-quot--e-metafora--istoricheskata-istina-e-druga-/180341/11/34", "text": "     Турското робство е свещена крава в масовото съзнание на българите. Спомням си как кметовете на няколко подбалкански градове като Карлово, Калофер и Копривщица реагираха панически на фалшивата новина, че „турското робство“ щяло да бъде извадено от новите учебници по история и организираха протест пред Министерски съвет. Попитах ги защо за тях е толкова важна тази метафора. Те ми отговориха буквално: “Ако го няма турското робство, всичко губи смисъл за нас.“ Оказва се, че конструктът „турско робство“ е далеч по-важен от историческата истина, тъй като функционира като фундамент на българската национална идентичност, формирана по време на Възраждането и ревностно поддържана до ден-днешен чрез институционализирани културни практики: образование, медии, киноиндустрия, местни традиции, политически ритуали и пр.  За да разберем гнева на феновете на „турското робство“, освен историческите факти трябва да вземем предвид и това, което в науките за човека се нарича „културна памет\". Тя е напълно самостоятелно явление и представлява устойчив разказ за общото минало, който служи като обяснение за случващото се в настоящето. Според Ян Асман, виден германски изследовател на културната памет, един исторически мит може да има по-голяма тежест в колективното съзнание на общността, отколкото историческата истина, базирана на факти и документи. Оспорването на този разказ се приема като кощунствено действие, като посегателство върху сакралните фундаменти на колективната идентичност. За културната памет митът е по-истинен, по-верен от историческите факти.    - Тази метафора безспорно е изиграла важна роля в консолидирането на националното самосъзнание на българите и мобилизацията им в стремежа към независимост. Българите от онази славна епоха, които са подели борбата срещу “турското робство”, са били наясно, че става дума за метафора, защото са имали опит от първа ръка с живота под османска власт и са знаели какво означава роб и какво означава свободен човек. Роб означава индивид, лишен от елементарни човешки свободи като право на придвижване, собственост и стопанска инициатива и заставен пожизнено да работи без възнаграждение за господарите си. Българските поданици на Османската империя определено не попадат в тази категория. За културната памет обаче тези факти за без значение, защото „турското робство“ има статут на универсален обяснителен механизъм за българските злочестини.  Ние с лекота зачеркваме пет столетия от нашата история просто защото тя е протекла в рамките на Османската империя, за чието развитие българите имат съществен принос, особено през 19 век, когато българските елити се включват активно в стопанския и културния живот. Именно стопанското процъфтяване на българските земи в тази епоха допринася за появата и възхода на българското национално самосъзнание и борбата за национална автономия. Този безпристрастен прочит на историята често предизвиква негодувание, обвинения в родоотстъпничество и опит за „пренаписване“ на историята. Става ясно, че като “истинска” история се възприема не тази, която се е състояла в действителност, а трагично-героичният разказ, в който сме избрали да вярваме, защото ни предлага лесни и удобни обяснения. Продължаваме да робуваме (използвам думата като метафора) на идеологическите канони от 19 век, епохата на национално освободителните борби, които по необходимост конструират ситуацията в черно-бели краски. Ето защо не можем да се сърдим, че много българи отказват да видят нюансите и светлосенките на тази забележителна и противоречива епоха. Историческата наука – не историческата пропаганда – се опитва да бъде безпристрастна, докато културната памет винаги е пристрастна.    - Няма никакво съмнение, че българите, както и останалите християни, са били втора категория поданици на империята в сравнение с мюсюлманите. От тях се очаквало да работят, да търгуват и да се замогват, за да плащат данъци и да издържат армията и администрацията, съставена от мюсюлмани. За да се освободят от данъчното бреме, част от нашите сънародници приемат исляма и получават съответните привилегии. Високата Порта обаче гарантира икономическата, културната и верската свобода на християните, понякога дори в противоречие с ислямските канони. Пример за това е султанският ферман от средата на 19 век, който разрешава българите да издигнат в центъра на османската столица импозантната църква „Св.Стефан“, която и до днес краси Истанбул. С модернизацията на османската държава българите получават все повече права, но не и правото на национално самоопределение, тоест на собствена държава.  Метафората за робството описва недоволството от това политическо състояние, а не юридическия и икономически статут на българите в империята, който е завиден. Когато по време на Руско-турската освободителна война руските войниците атакуват най-големите сгради в българските села и градове, те са изумени да открият, че това не са турски конаци, а български читалища. Да оставим настрана факта, че \"поробените” българи имат значително по-висок стандарт и се радват на повече права и свободи, отколкото крепостните селяни в Русия. Що се отнася до същинското робство, тоест продаването и купуването на хора като стока, то е съществувало както в Руската, така и в Османската империя, но българите са били по-скоро от страната на купувачите.  В тази връзка мога да разкажа любопитната история за произхода на една моя позната. Нейният пра-прадядо, живял в средата на 19 век, не успял да се ожени в своето градче, защото имал лют нрав, изпокарал се с всички и никой не искал да му даде дъщеря си за жена. Освен че бил проклет, той бил и богат и един ден се зарекъл, че ще си намери чудна жена, каквато никой не е виждал. Той често пътувал по търговски дела из безбрежната Османска империя и след една такава командировка наистина се върнал с “црънка”, млада чернокожа жена, отвлечена от Африка, която бил купил на някакъв далечен пазар за роби. За всеобщо изумление жената научила български, родила му деца, отгледала ги и се грижила за тях и за мъжа си, а той въпреки лошотията си я обикнал и се отнасял към нея с голямо уважение. Според семейното предание, двамата живели дълго и щастливо и оставили многобройно потомство със смесена кръв.    - Защото тази метафора обслужва дневния ред на руския империализъм, сериозно оспорен от задълбочаващите се процеси на евроинтеграция на балканските държави. В исторически план митът за турското робство се ползва като оправдание както за прокарването на самодържавните интереси на царска Русия, така и за бруталното налагане на комунистическия режим от съветските окупатори и техните български слуги. До ден-днешен този мит сплотява руската пета колона в България, която неуморно бди над интересите на путиновата олигархия. Всичко това се вписва в стратегията на Кремъл да произведе символична приемственост между Руската федерация, наследница на съветския режим, и старата империя на Романовите, която е изтрита от лицето на земята с огън и кръв тъкмо от този режим.  Ако съществува някаква приемственост в политиката спрямо България на руските царе, на съветските диктатори и на посткомунистическата олигархия, то нейното съдържание несъмнено е в усилието да бъдем държани в унизителна зависимост и принуждавани да плащаме вечен “данък благодарност” на нашите освободители. Неотдавна един подпийнал и разнежен руснак в пристъп на откровеност сподели с мен, че въпреки нашата неблагодарност те продължават да ни обичат като малък брат, с когото са свързани по кръв, вяра и съдба. Те са наши традиционни освободители, и както някога са ни освободили от турско и от фашистко робство, сега са готови отново да ни освободят от натовско и европейско робство. Чакат само да осъзнаем грешката си, да ги повикаме - и те тутакси ще се отзоват. Тъй че когато взимаме важни решение за нашето бъдеще, е добре да не забравяме за тази великодушна и самоотвержена братска любов, която отново и отново се стоварва върху нас като проклятие.  ", "date": "2019.04.16", "title": "Харалан Александров: \"Турското робство\" е метафора, историческата истина е друга "}
{"url": "http://epicenter.bg/article/US-darzhavnitsi--Zaplahata-ot-yadrena-voyna-ostava-/180346/11/33", "text": "САЩ, техните съюзници и Русия са поразени от опасна политическа парализа, която по грешка или по недоглеждане може да доведе до военна конфронтация и дори използването на ядрено оръжие за първи път от 74 години, откакто то съществува.   В противен случай нашите страни скоро ще бъдат обхванати от ядрено противопоставяне, още по-опасно, по-дезориентиращо и по-скъпо, отколкото Студената война. Пред САЩ строи трудната задача и тя е най-важната: да продължим твърдо да реагираме на руската агресия, но при това да се преориентираме към жизненоважните интереси на Америка.   Кубинската ракетна криза от 1962 г., арабско-израелската война от 1973 г., съветското нахлуване в Афганистан през 1979 г. и ядреното противопоставяне на ракетите със среден обсег през 1981-1983 г. – всичко това бяха периоди на повишено напрежение, намаляване на доверието и ръст на ядрените рискове.   и неговото ядрено острие, но въпреки става все по-опасно и по-малко ефикасно да разчитаме на ядреното оръжие за възпиране, когато все повече страни се сдобиват с него. На САЩ и останалите ядрени държави все още им предстои да извървят решителните стъпки към безядрен свят – засега заплахата само нараства.  Сдържането няма да защити света от ядрена грешка или ядрен тероризъм. И едното, и другото стават все по-вероятни, ако между Вашингтон и Москва отсъства стабилен и смислен диалог. Рисковете се задълбочават, тъй като растат заплахите от кибератаки срещу ядрените системи за предупреждение и оперативно управление, а световните терористични мрежи се разширяват.   един до друг. Това умножава рисковете, че акт на агресия, придружаван от нещастен случай или грешка, ще доведе до катастрофа.  Необходим е нов комплексен подход, за да се намалят рисковете от конфликт и да се издигне сътрудничеството на ново равнище на прозрачност и сигурност.   Той трябва да намали ненужната ядрена заплаха – а ние в момента буквално си я търсим – но при това трябва да запазим нашите ценности и да осигурим жизненоважните си интереси.   За това може да помогне Конгресът. Председателят на камарата на представителите Нанси Пелоси и лидерът на сенатското мнозинство Мич Макконъл трябва да създадат нова двупартийна работна група от парламентарни лидери и председатели на комитети за работа с водещите чиновници на администрацията,   През 80-те години на ХХ век така постъпи групата от наблюдатели за контрол над оръжията под ръководството на сенаторите Робърт Бърд и Боб Доул. Групата постигна двупартиен консенсус по отношение на програмата за модернизация на въоръжените сили, укрепи отбраната на Америка, усили възпиращия потенциал на НАТО и изработи единна политика спрямо Русия, която доведе до преговори за ликвидирането на ракетите в Европа. В крайна сметка тези мерки сложиха край на Студената война.   съвместно изявление и да потвърдят, че няма победители в ядрената война, за това не трябва да допуснем тя да започне. С това те ще повторят по същество изявлението на Роналд Рейгън и Михаил Горбачов от 1985 г., а то беше посрещнато топло от американците и руснаците като начало на мерките за намаляване на рисковете и подобряване на взаимната сигурност. В съвременното изявление ще бъде казано ясно, че въпреки цялото напрежение, лидерите на страните, които притежават над 90% от световния ядрен арсенал, осъзнават своята отговорност за мерките по предотвратяването на катастрофата. Това ще подбуди и останалите ядрени държави да предприемат стъпки по намаляване на ядрената заплаха. Самият акт ще бъде свидетелство, че Вашингтон и Москва са предани на делото на разоръжаването, защото през следващата година ще се отбележат 50 години от Договора за неразпространение на ядреното оръжие.   включително увеличаване на времето за вземане на решение от лидерите заради глобалната дестабилизация и усъвършенстването на военните технологии. В името на бъдещето, по време на срещата си миналото лято в Хелзинки, президентите Тръмп и Путин, най-вероятно, са се договорили да започнат диалог за стратегическата стабилност и ядрената заплаха, надвиснала над двете страни. Въпреки това тяхната неспособност да вземат нужните мерки, предоставяйки на военните и цивилните специалисти да следят за развитието на ситуацията, подчертава колко опасни са днешните неработни отношения.   и други въпроси не се решат или в Конгреса, или в съда. Да се чака нова администрация в Белия дом и нов стопанин в Кремъл или да се надяваме, че текущите разногласия ще се решат от само себе си, също нямаме време. Рискът е прекалено сериозен, за да отлагаме в чекмеджето жизненоважните интереси на САЩ.   за следващите 5-10 години и да определят инструментите и политическите инициативи, необходими за постигането на тази цел. Нашите страни носят обща отговорност за поддържането на контакти при урегулирането на кризи, включително и между нашите армия, а също така за спазването на контрола над въоръженията и прозрачността. Ако споразуменията са малко вероятни или не напълно осъществими, са задължителни договорките и червените линии.   заплашващи глобалната сигурност. За нас е принципно важно да възстановим сътрудничеството с Русия във фундаменталните области, представляващи общ интерес за двете страни - ние трябва да намалим зависимостта от ядреното оръжие, да не допуснем то да попадне в опасни ръце, да следим то никога да не бъде употребено и накрая да прекратим да го използваме като заплаха.   ", "date": "2019.04.16", "title": "US държавници: Заплахата от ядрена война остава, нужни са незабавни действия"}
{"url": "http://epicenter.bg/article/Georgi-Yordanov--Vsyaka-kniga-na-golyamata-poetesa-Elisaveta-Bagryana-e-praznik-na-talanta/180349/11/0", "text": "  Според мен всяка книга на голямата българска и славянска поетеса Елисавета Багряна – от „Вечната и святата“ (1927 г.) и „Звезда на моряка“ до „Светлосенки“ и „На брега на времето“ (1983 г.), е празник на таланта. А преводите на стихосбирките й на 30 езика и златният медал на Международната асоциация на поетите очертават хоризонта на благословено с безсмъртие творчество.   Моето поколение се учеше и възпитаваше и със стихове на Елисавета Багряна. Учителите ни съветваха да учим наизуст знакови творби. И досега помня „Потомка“, „Стихии“, „Синеоката“, „Моята песен“…   Или „Стихии“:   Не съм дори мечтал, че някой ден ще се запозная с невероятната поетеса. И, о, чудо! Съзрях гордата, красива Елисавета Багряна да крачи по улица „Неофит Рилски“, на която наех квартира като студент. Проследих я отдалеч: влезе в кооперацията на № 58. Бяхме съседи. Ала можех ли да я спра, да я заговоря? Та тя бе като далечна звезда на небосклона. Колчем я видех, спирах, за да се възхитя на нейната стройна походка с гордо вдигната глава. Нямах кураж дори да се доближа до голямата поетеса, нежели да я помоля за автограф. Така остана тя в съзнанието ми – достолепна, величествена, неотразима...   Учехме, че е родена в София. Изненадах се, когато Владимир Василев в словото „Сливенският Парнас“ я нареди сред именитите автори от Сливен. Крупният критик ми обясни, че нейните родители са сливналии. И те както бащата и майката на Константин Константинов и Никола Фурнаджиев са били учители или чиновници и са служели в различни градове. „Така че с Елисавета Белчева сме съграждани.“ Посъветвал я да замени името Белчева с Багряна. Ето, вече десетилетия тя присъства в книги, антологии, преводи с това име.   Още през 1925 г., две години преди да издаде първата си стихосбирка „Вечната и святата“, му посветила стихотворението „Моята песен“:   Като неочаквана вест дойде съобщение от Съюза на българските писатели: поетесата желае 70 годишнината £ да се чества в Сливен. С Елисавета Багряна се запознах при подготовката на юбилейното честване през пролетта на 1963 г. Обясни ми, че нейните родители я възпитали в здрав сливенски възрожденски дух. Всяко лято като дете била при баба и дядо. Затова първата £ работа – учителка в с. Недялско, е близо до скъпия £ град. Чувства се горда с роднинството с Добри Чинтулов. Пазейки скъпи спомени от детството си, на Сливен тя посвещава стихотворението „Стихии“. Помнела прочутия сливенски вятър и в равнинното ямболско село Недялско, и във Враца, и в млада, и в зряла възраст… Постепенно се сближих с голямата поетеса – контактите ми с нея са сред най-светлите мигове в житейския ми път. Посрещнахме юбилярката в слънчев майски ден. Пристигна с цял автобус познати и непознати гости. Рояк деца и средношколци с цветя оградиха именитата авторка, обсипаха я с китки, а тя ги раздаваше на Дора Габе и на другите £ спътници. Съзрях, че одухотвореното £ лице се обагри от усмивка, която никога няма да забравя.   Освен познатите големи имена в българската литература придружаваха я френският професор Роже Бернар, съветският поет Нил Гилевич и други гости от чужбина. За пръв път срещнах именития френски учен – един от най-авторитетните българисти в света. Почитател на поезията £ още от началото на 30-те години, той е превеждал на френски нейни творби. Оказа се, че е близък с професор Петър Динеков, с когото през всичките дни на празненствата в Сливен бяха неразделни. Проф. Роже Бернар се гордееше с българското държавно отличие – орден „Кирил и Методий“ I степен. Грамадният Нил Гилевич също беше превеждал нейни стихове на руски и белоруски език. По-късно продължи да превежда книги от български автори, сближи се с Найден Вълчев. Академик Нил Гилевич често биваше включван в делегации на СССР и Белорусия за сесиите на ЮНЕСКО. Приятно ми бе да го слушам с каква убеденост разказва колко красива страна е България, какъв чудесен народ са българите и какво достойно място заемат в световната литература творбите на големите български писатели. Не пропускаше да говори и за поезията на Е. Багряна.    Знаех, че другата голяма звезда в поезията ни – легендарната Дора Габе, освен любима на Пейо Яворов е била и съпруга на проф. Боян Пенев. Предполагах, че между двете крупни поетеси може да са хвърчали искри на съперничество. Но бях дълбоко впечатлен, че Елисавета Багряна и Дора Габе бяха все заедно. Шегуваха се искрено, близостта им беше очевидна. Постоянно им кавалерстваше изпъченият и енергичен Димитър Пантелеев. Той имаше навика да отмята главата си встрани, нещо като тик, което правеше красиво. И през следващите години по време на „Сливенски огньове“ те бяха неотлъчно една до друга. И постоянно до тях бе Д. Пантелеев, който обладаваше широка култура и дълбоки познания за славянската литература. Явно е, че това не бе поза на джентълментство, а израз на стил. През последните години от живота си Димитър Пантелеев издаде прекрасната книга „Тракийски видения“.   Тържественото събрание, което имах честта да ръководя, остави незаличими следи в паметта на признателните съграждани на Елисавета Багряна. Проф. Петър Динеков прочете доклад, който, сигурен съм, породи ревността на много амбициозни литературни критици. Чудесни думи за юбилярката казаха проф. Роже Бернар и други гости. Талантливи артисти от драматичния театър, от сливенската работническа опера, от хор „Добри Чинтулов“ и легендарният пианист и композитор Мишо Тодоров – нашият любим учител по музика, изпълниха литературно-музикална програма и заслужиха възторжените аплодисменти на развълнуваната публика.   Десетки промишлени предприятия, кооперативни стопанства, училища, читалища възнаградиха обичаната поетеса с подаръци, паметни знаци и поздравления. Е. Багряна се срещна с работници, учащи се, дейци на културата.   Всяка следваща година Е. Багряна бе сред първите участници в литературни срещи, културни и трудови празници. На 6 май с факел в ръка запалваше символичния пламък на „Сливенски огньове“ пред паметника на Хаджи Димитър на централния градски площад.   На 8 май 1978 г. именитата поетеса беше определена за втория носител, след Константин Константинов, на „Голямата награда за литература и изкуство „Добри Чинтулов“. Това бе отличие, което по престиж, материални и морални измерения се доближаваше до Димитровските награди. Когато връчвах знаците на почест, от очите на прочутата поетеса потекоха сълзи. Станали прави, нейните почитатели, сред тях видни личности от София и чужбина, аплодираха знаменитата авторка. Тържественият акт се състоя в кино „Агликина поляна“, което по думите на създателя на първия български художествен филм сливналията Васил Гендов бе не само най-голямата, но и най-модерната филмова арена. Елисавета Багряна произнесе прекрасно благодарствено слово. Дора Габе, която бе до мен, тихо ми каза: „Георги, и мен ще ме честват в Толбухин (днешен гр. Добрич –  .). Нали ще дойдеш?“   Както споменах, Дора Габе бе неизменно до Е. Багряна. Двете звезди на поезията бяха пример за приятелство, което е надмогнало и женската ревност. Защото между тях в любовния триъгълник е изключителният интелектуалец проф. Боян Пенев. Показателно е, че стихотворението си   „Нестинарска сватба“ Елисавета Багряна посвещава на Дора Габе.   Бяхме впечатлени от жизнеността на Дора Габе. Тя танцуваше, както може би е танцувала и през младите си години. Любим партньор £ беше Матей Шопкин. Когато чуваше хвалби за своята женственост, темперамент и пластичност, тя полушеговито, полунаистина казваше да не се учудваме, тъй като е била любима на двама от най-видните представители на българската култура – Пейо Яворов и проф. Боян Пенев. Постоянно присъствие на всички издания на „Сливенски огньове“, Дора Габе произнасяше вдъхновени слова в къщата на Добри Чинтулов и на гроба му. Беше в центъра на всяко литературно четене и на приятелска компания.   Контактите ми и с Дора Габе продължиха през всичките години до нейната смърт. Тя нямаше наследници. Сподели ми, че иска да подари жилището си на бул. „Левски“, срещу паметника на Патриарх Евтимий, на Писателския съюз. И го стори чрез фонд „13 века България“. С голямо старание решаваше битови въпроси на близките си. С особена топлота се отнасяше към своя зет – музиканта проф. Леон Суружон. За нейната невероятна чувствителност и умението £ да разкрива тайнството на думите свидетелства и последната £ творба „Почакай, слънце“. Венец на всичко, написано за деца и възрастни през десетилетията, стихосбирката е доказателство за изключителната дарба на Дора Габе. Бяхме замислили да £ направим голям юбилей в София. Деликатно £ споделих идеята. Погледна ме както винаги лъчезарно: „Има време, има време. Все още съм далеч от стоте…“   През пролетта на 1983 г. подготвяхме Четвъртия конгрес на културата, който се състоя на 25-27 май в голямата зала на Националния дворец на културата. Помолих посолството ни в Белград да бъде издирена Десанка Максимович и да £ се връчи официална покана. Натрупала години, знаменитата сръбска поетеса беше все така вдъхновена... В продължение на няколко дни трите феи на южнославянската поезия – Елисавета Багряна, Десанка Максимович и Дора Габе, бяха постоянно заедно. Какви ли преживявания от 30-те години и след войната са си припомняли?... Накрая, когато Десанка Максимович си вземаше довиждане, с нескрита радост ми благодари, че сме създали условия да съпреживее отново хубавите години от дружбата си с Елисавета Багряна и Дора Габе. А новите си срещи в София „ще съхрани като най-светъл спомен в своя живот“. Мисля, че ще бъде прекрасно да се съберат в антология най-ярките произведения на големите поетеси на славянството – Анна Ахматова, Елисавета Багряна, Марина Цветаева, Десанка Максимович, Дора Габе… Наскоро след това Дора Габе почина. Елисавета Багряна дойде в кабинета ми с молба, ако е възможно, приятелката £ да не бъде положена в гроба на Боян Пенев. Казах, че е нейно право като съпруга на проф. Боян Пенев да настоява за това. Свързах се по телефона със заместник-председателя на Столичния народен съвет Стефан Дикин. „Разбрах. Моля някой да ни донесе брачното свидетелство на Елисавета Багряна и Боян Пенев.“ Е. Багряна тихо и с чувство на мъка ми каза: „Да, но ние не успяхме да се сдобием с църковен брак. Живяхме заедно няколко години, пътувахме по Европа. Това бяха най-щастливите мигове в живота ми. Но Пенев тъй и не успя да съкрати процедурите за развода, който тогава се разрешаваше само от църковната институция...“   Въпреки това тя дойде на погребението на Дора Габе. Стоях близо до Е. Багряна. Бяхме забравили за разговора. Отново ме порази всеопрощаващия, нежен и несломим дух на голямата българска дама – твърд като скала, обрасла в зеленина.   А е била „царица на бала“ в продължение на десетилетия. Пленявала е сърцата на величайши личности – българи и чужденци.   Чествахме Йордан Йовков. Бяхме в родната му къща в Жеравна. Под клонестото дърво тя впи взор в схлупената къщица с три стаи, в която е прогледнал знаменитият разказвач, и потъна в светли спомени.   В студена лунна вечер тихият, мълчалив творец я изпращал до жилището £. Преди да отвори входната врата, тя се обърнала и го видяла, че стои като вкаменен: „Йордане, защо не се прибираш? Ще премръзнеш!“ Той тихо отговорил: „Лиза, нека още малко те погледам...“   Разказвам тези детайли, за да подчертая, че и големите личности имат свой интимен мир и неповторима чувствителност. Днес се отделя голямо внимание и се пише главно за битовизми в живота на заслужили дейци. Но почти не се полагат усилия да се вникне в дълбоката им душевност. А тя е чистият извор на творческите  сполуки. Творческите сполуки, които са неподвластни на времето и се превръщат в спътници на идните поколения.   След това неизбежно отклонение нека продължа спомените за Елисавета Багряна. Централно място в библиотеката ми заемат издания на нейни книги с мили автографи и грамофонна плоча с артистичното £ изпълнение на „Стихии“, „Потомка“, „Моята песен“, „Познание“, „Синеоката“…     Пазя като свидни спомени и други автографи на книгите £, поздравления за обществени и лични празници и т.н. Елисавета Багряна стана носителка и на Голямата награда за литература на София. В хода на подготовката на тържеството, а и след това открих и други качества на високоинтелигентната авторка. Дълго ми говори за творчеството на Клод Дебюси. Разказваше спомени за пребиваването си във Франция, за театрални и оперни постановки и концерти в световния град на културата. Плавно, с думи, подредени стройно като че ли са писани, тя разказваше за български и чужди писатели, сред тях и нейни ухажори.   Започна да събира литературни и исторически факти за Кузман Шапкарев. Знайно е, че той е фолклорист, учител по чужди езици, нотариус, съдия, автор на учебници, на „Български народни умотворения“ – 1300 песни, стотици приказки, характеристики на обичаи, носии, традиции на македонските българи. Наричаше го „свекър ми“. Може би е правила преоценка на поведението си като съпруга на красивия поручик Иван Шапкарев, с когото живяла няколко години, озарени от взаимна любов.   Посещавах често жилището на „съседката“ на ул. „Неофит Рилски“ 58. Постоянно ме кореше, че не съм £ гостувал през 50-те години, когато са ни делили само няколко стени. Отговарях, че за мен, бедният студент по право, би било нахалство да додявам на една от най-популярните личности в България.   На стената блестеше нейният известен портрет от 30-те години, нарисуван от Иван Тодоров. Библиотеката £ бе отрупана с книги на забележителни автори от десетки страни с автографи. Е. Багряна се отнасяше с дълбоко уважение към по-младите поетеси. Ценеше Станка Пенчева. Особено топли бяха връзките £ с Блага Димитрова.   Дългогодишното общение между двете роди и биографичната книга „Младостта на Багряна“, която Блага Димитрова издаде в съавторство със съпруга си Йордан Василев. Набързо се появиха негативни оценки и отрицатели, които очевидно бяха огорчили Багряна. Увери ме, че стои зад всичко, което е написано в книгата и недоумява защо някои ограничават разпространението £.   Когато зачестяваха повиквателни за обучението на Й. Василев в Школата за запасни офицери във Враца, Елисавета Багряна деликатно ме питаше не може ли и този път да го отложат от служба. Кой би могъл да откаже на такава деликатна молба?   През последните години на някои от срещите идваше и нейният син Любомир, роден през 1919 г. Отношенията между майката и сина изглеждаха твърде странни. Та той израства далеч от нея. Приликата между тях беше поразителна. Любомир Шапкарев, който работеше в държавното предприятие за разпространение на филми, ce ползваше с уважение сред своите колеги. Висококултурен, организиран и почтен, красивият син на Багряна излъчваше достолепие. И след смъртта на именитата му майка се срещахме с Любомир Шапкарев на концерти в зала „България“, на премиери на книги и филми, оперни и театрални постановки. Постоянно се убеждавах, че е таял прикрита обич към знаменитата си майка. Кой знае – може би е имал чувство за неизпълнен синовен дълг?   Края на дните си Елисавета Багряна прекара в дома за възрастни хора в Горна баня. Посетих я. Видях изписана покруса на старческото £ лице. Очевидно бе, че самотата, животът сред непознати и чужди на литературата стари хора я гнети. Ала тя гордо понасяше неудобствата. Не отрони дума на недоволство. Бяха станали прословутите политически промени след есента на 1989 г. Интересът към блестящата поетеса отшумяваше. Никой не се интересуваше и не пишеше за нея. Отиде си от този свят, без накрая да почувства признанието, което заслужава.   На поклонението пред тленните останки на Елисавета Багряна през март 1991 г. във фоайето на Народния театър „Иван Вазов“ дойдоха малцина поклонници. Когато в гроба се полагаше безжизненото тяло на одарената свише прекрасна жена, десетината писатели, които изпращаха поетесата, едва ли можеха да заличат тягостното впечатление от погребалния ритуал – несъизмерим с изключителното творческо дело на знаменитата амазонка.   Мисля, че усещането за неблагодарност причинява душевни страдания в чувствителните души на много дейци на културата. За съжаление творчеството и на Елисавета Багряна не се познава и не се тачи достатъчно от младото поколение. Говорят се всякакви приказки за идеологическа цензура и „грехове“ на отричаните десетилетия от втората половина на отминалия век. Но не бива да се забравя, че още в началото на 60-те години на пленум на ЦК на БКП Тодор Живков публично защити безпартийната поетеса от заслужили антифашисти, които я коряха, че не била помогнала пред съда за спасяването от разстрел на Никола Вапцаров.   В протокола за разпит може да се прочете, че Елисавета Багряна отговаря на набързо зададени въпроси от съдията, че „подсъдимият е млад обещаващ поет“. Нима е могла да утежни участта на обречения, който не е споходен от милостта на приятеля на семейството Вапцарови – всесилния владетел цар Борис III.   Елисавета Багряна беше озарена от слънчево дарование. Тя живя в името на България; вдъхновено вярваше в нейното бъдеще. Изпя незабравими песни за отечеството. Закле се:      Ето защо високото място, което Елисавета Багряна заема в българското художествено творчество, е непоклатимо.          ", "date": "2019.04.16", "title": "Георги Йорданов: Всяка книга на голямата поетеса Елисавета Багряна е празник на таланта"}
{"url": "http://epicenter.bg/article/Prof--Svetlana-Sharenkova--Toy-izbra-saglasieto-i-razuma-/180350/11/0", "text": "  На 17 април точно преди 20 години ни напусна българският политик и държавник, социалистът Николай Добрев. Продължилият десетилетния преход бързо изхабява лицата в българската политика. Във властта, в опозицията, в институциите идват и си отиват хора от различен човешки, морален и интелектуален калибър. Менят се и проблемите на България, освен няколко, които се превърнаха в хронични – бедност, несправедливост, корупция. В този поток от събития малцина са тези, които, изпреварвайки времето си, защитавайки големи каузи или постъпвайки мъжки в решителна минута, заслужават завинаги почитта и уважението на хората. Николай Добрев безспорно е от тях, той изпревари времето на противопоставянето и се показа като защитник на гражданския мир. Той отстояваше социалистическата кауза и вгради сянката си за нейното оцеляване и бъдеще в минута на национално разединение и опасност да лумне огънят на насилието, като истински патриот избра националния пред партийния и личния интерес. С годините липсата на Николай Добрев се усеща все повече, защото неговият пример се оказа твърде висок за мнозинството от българската политическа класа, затънала в дребнотемия, боричкания, лично обогатяване, зависима от външни фактори, забравяща големите каузи – добруването на обществото и обикновения човек, държавността и морала. Затова и Николай Добрев е своеобразен връх в българската политика, който остава недостижим.       искрен патриотизъм, отдаденост на политическия идеал и кауза, неуморна работа за националното съгласие и интерес, остра чувствителност към социалните проблеми на хората и - много важно - неподкупност, честност и достойнство.  В историята няма условно наклонение, но със сигурност, ако бе жив Николай Добрев, в България историческият процес би се развил по друг, по-справедлив начин.  Едва ли ръководител с неговия морален авторитет и социална чувствителност би допуснал в България да се случат дивашкото разграбване и разгулът на корупцията, разпадът на държавността и на службите за сигурност, прилагането на крайните форми на неолибералния икономически и политически модел. Николай Добрев не би позволил на страната ни да бъдат налагани отвън вредни политически и геополитически решения. Нямаше да бъде вечно съгласен с Брюксел и Вашингтон и да се поддаде на натиска да замразим връзките си с братска, славянска и православна Русия.  Със сигурност той щеше да отстоява мнението си, без да търси лесния път - точно както го направи през 1997-а. Няма никакво съмнение, че с неговия авторитет и опит в БСП нямаше да се случат нито 10-те последователни изборни загуби, нито размиването на идентичността на БСП за сметка на социал либералния компромис, нито пък щеше да позволи разцеплението в левицата от 2014 г. – все наследства от управлението на Сергей Станишев.          Николай Добрев е трето поколение комунист и социалист, роден в красивия български град Гоце Делчев, носещ спомена за романтиката на македонските борби за опазване на българщината. Човешкият и политическият път на Николай Добрев са типични за времето си - завършва гимназия в родния си град и Минно-геоложкия институт - София, специализира в Академията за обществени науки и социално управление. Започва работа в Комсомола, където преминава през всички стъпала на йерархията, доказвайки се с най-добрите качества на своето поколение - твърдост на характера, инициативност, здрава връзка с хората.  Нищо човешко не му е чуждо, но му липсват лошите качества на кариерния функционер - бюрократизъм, конюнктурност, приспособенчество. Николай Добрев е последователно първи секретар на ДКМС в родния си Гоце Делчев, в Благоевград и секретар на Централния комитет на ДКМС с най-важния - организационен ресор. По-късно е на работа в Комитета за държавен и народен контрол, кмет е на столичната община \"Надежда\". Промяната от 10 ноември 1989 г. предопределя той да стане завеждащ отдел \"Организационен\" на БСП в най-тежкото за партията време. В този период имуществото на БСП е отнето със специален закон, кадрите й са подложени на уволнения, реваншизъм и репресии. Тогава милионната партия за броени дни трябва да промени на 180 градуса своята организационна структура - от организации по месторабота към организации по териториален признак и интереси.  През 1991 г. Николай Добрев за пръв път е избран за народен представител и макар да е човек на делото, а не на ораторските упражнения, той става ефективен и уважаван парламентарист - зам.-председател, а по-късно председател на Комисията по национална сигурност, расте и авторитетът му сред    хиляди партийни секретари, активисти, ветерани, младежи. Той се превръща в неформалния лидер на партията, лицето на комсомолското поколение в БСП, излязло на политическата сцена след 10 ноември 1989 г.  Добрев тогава не се присъединява към вредната за партията тенденция на политически \"канибализъм\" и \"лов на вещици\", въведени от тогавашните ръководители спрямо техни довчерашни другари по партия, но и колеги по управленски постове.  И макар че БСП постигна внушителни победи на парламентарните избори през 1990 г. и 1994 г., малцина (сред тях и Николай Добрев) осъзнаваха, че едно управление е успешно не в деня на изборните фанфари, а едва когато приключи добре и бъде препотвърдено с народен вот.  В историята на БСП Добрев ще остане като най-успешния ръководител на предизборен щаб – наред с победата в изборите за 37-ото НС е и триумфът на местните избори в края на 1996-а, Николай Добрев е роден партиен строител, неуморим работник на терен, прям, конкретен, понякога дори груб, но в името на делото. И днес          Лидер от неговия калибър в българския политически живот вече няма - отдавна господстват апаратните политтехнолози, шуробаджанашките схеми и келепирът… За Добрев идеалът бе на първо място, след това идваше работата с кадрите, организационните действия, програмните документи и тяхното претворяване в дела. Николай Добрев беше органично чужд на кухата ПР политика, на лъскавите кампании и лъжливи обещания, органично не понасяше политическото пустословие, оригиналниченето, заучените фрази. В качеството му на заместник-председател на БСП с ресор \"Организационни въпроси\", като председател на Парламентарната комисия по национална сигурност, а от 1996 г. и като вътрешен министър негов приоритет беше осъществяването на компетентно, справедливо и некорумпирано управление на левицата. Уви, избухването на заложени от началото на прехода социално-икономически \"бомби\" доведоха до фалит на банки, инфлация, социално напрежение.  В тези събития Николай Добрев бе от малкото, които не само виждаха реалността, но и наричаха проблемите с истинските им имена. Години по-късно публично достояние стана Докладът на МВР за проблемите в банковата система, а като вътрешен министър той       за ограничаването на безконтролността на сивите структури в икономиката, за борба с непознатата доскоро битова и тежка престъпност. Стъпки - за спасяване и реанимиране на българската държавност. Макар и да не е работил на оперативни нива в системата на МВР, и до днес Добрев е помнен като активен и горящ в проблемите министър. В ярък контраст с някои от предшествениците и с много от наследниците си на горещия пост! Безспорно,       Масовото недоволство от рязкото обедняване и икономическата несигурност на хората създаде хранителна почва за политическо настъпление на СДС, който имаше външна финансова и логистична подкрепа. Това, което днес се нарича \"Оранжева революция\" или \"Майдан\", се случваше по софийските улици през 1997-а. Протестите бяха финансирани от задгранични централи, организирани с лозунги и послания, целящи да наложат – порочен неолиберализъм, остракиране на инакомислещите, диктат на транснационалния капитал, ерозиране на суверенитета на България. Събитията се развиваха динамично - кабинетът \"Виденов\" подаде оставка дни преди Коледа и Нова година, номинацията на Николай Добрев за министър-председател е забавена, а после на ръба на Конституцията и далеч от политическата коректност е саботирана от президента Желю Желев, докато напрежението нараства главоломно. Всекидневни протести и студентски стачки, провокирани от хиперинфлацията, но и от задкулисието. Левицата е демонизирана от уличната тъмносиня тълпа. Наред с това върви външен натиск и международна изолация от ключови геополитически фактори. В такива условия едва ли някой, даже и най-опитен политик, може да се надява да състави работещо и стабилно правителство с дълъг хоризонт и мандат за болезнени реформи.     Сигурно е, че като вътрешен министър Николай Добрев е бил сред малцината информирани за мащаба и организацията на протестната кампания на СДС, за финансовия ресурс, идващ отвън. Но Добрев съзнава, че обществото е дълбоко разделено, травмирано е от бързото обедняване (това за него е буквално тежка лична болка и драма).  Историческият компромис, направен на 4 февруари 1997-а от Николай Добрев и Георги Първанов, е единственият възможен политически път за България, всичко друго би било път към бездната на противопоставянето.  Не бяха малко тези, които твърдяха, че през февруари 1997-а би могло БСП да удържи властта, включително и силово. Николай Добрев казваше, че и най-слабата държава може да смачка и най-масовия протест, но проблемът е как ще живее обществото, след като е пролята кръв. Николай Добрев не позволи да бъде пролята българска кръв, което бе проява на смелост, а не на малодушие. Всеки от тези, които след 4 февруари побързаха да забият нож в гърба на своя другар и да го нарекат предател заради върнатия мандат, трябва да си отговори на въпроса –    Щеше ли България да стане част от Европейския съюз, или щеше да е изолирана под натиск и ембарго? Щеше ли БСП да продължи да е водеща политическа сила, или щеше да изгуби драматично всички следващи избори, да бъде подложена на репресии и най-вероятно - на забрана.     Отношението на хулителите в БСП в първите месеци след 4 февруари бе факторът, който отключи тежкото, нелечимо заболяване на Николай Добрев, което го покоси в разцвета на силите му.  Днес огромната част от тези отрицатели отдавна са извън политиката, част от тях се разкаяха за разделението в БСП, което провокираха с критиките си към Добрев. Но също така мнозина се възползват като политици от плодовете на 4 февруари - политическото оцеляване и връщането на БСП в голямата политика, нейната европейска интеграция. Със сигурност още тогава Николай Добрев е усещал, че отношението на част от елита не е отношение на партийните организации, на обикновените социалисти.  Партията обичаше Николай Добрев, вярваше му, за редовия активист и симпатизант той бе просто \"Кольо - народен човек, един от нас\". Положителната политическата оценка на действията от 4 февруари беше дадена още докато Николай Добрев бе жив - на конгреса на БСП, проведен през май 1998 г., на който линията \"Анти 4 февруари\" претърпя поражение.  Днес оценката за 4 февруари е още по-категорична - това бе силен държавнически акт. И тъкмо защото бе такъв, не са малко участниците (реални или мними) в онези събития, които искат да си присвоят заслугата. Сред тях са опитите на експрезидента Петър Стоянов, които многократно бяха опровергани с факти от други участници в онзи известен КСНС в президентството.  В последните две години от живота си Николай Добрев, макар и вече болен, не пожали сили и се отдаде отново на укрепването на БСП в най-тежкото за партията време – заради мощната вълна на политически уволнения от правителството на Костов, заради \"дълбоката\" опозиция в парламента и невъзможност да се реагира категорично на разрухата в българската икономика и духовност, на системно безпаричие на партийните структури. Добрев беше активен учредител на т. нар. Генералско движение – Движение за единство и развитие на БСП и единение на левите сили в България. Заедно с своите другари – Димитър Иванов, Младен Червеняков, Емилия Масларова, Бриго Аспарухов, Любен Гоцев, Иван Гратнитски и много други, Николай Добрев положи организационни и идейни усилия за възстановяването на партията, която придоби нова кондиция и спечели местните избори през 1999 г. и президентските през 2001 г.  Николай Добрев си отиде от този свят в началото на пролетта на 1999 г. едва на 51 години, но остави в българската политическа история трайна следа, неподправена емоция и приживе се доказа като държавник!  Всяка друга европейска държава щеше да почита неговата доблест, да му бъдат посветени книги и научни изследвания, да се правят биографични филми. У нас това не е прието. Въпреки че България също има нужда от своите герои, от своите примери за подражание, от доброто в своята история. А Николай Добрев е една от малкото личности на прехода с тези качества - точният човек, в точния момент, на точното място с точните действия.  В народната памет, в историята на българската левица Николай Добрев ще остане като еталон за лидер!  В своите битки, които водеше по донкихотовски, той изгоря – не символично, а съвсем реално. Изгоря, но паметта за него свети, както за единици силни водачи в новата ни история.   ", "date": "2019.04.16", "title": "Проф. Светлана Шаренкова за Николай Добрев: Той избра съгласието и разума!"}
{"url": "http://epicenter.bg/article/-Moskovskiy-Komsomolets--Na-kakvo-se-dalzhi-narastvashtata-populyarnost-na-Stalin-v-Rusiya-/180381/11/33", "text": "Съветският лидер Йосиф Сталин, който почина през пролетта на 1953 г., все още е “по-жив от всички живи” - или поне все по-популярен. Резултатите от проучването на общественото мнение на Левада Център, публикувани във вторник, са мощен психологически шок за всички противници на сталинизма. Популярността на генералния секретар и генералисимус достигна своя връх през всички години на наблюдение, пише руското издание „Московский Комсомолец“, цитирано от Агенция \"Фокус\".  Например през април 2001 г. делът на хората, които третират като цяло Йосиф Висарионович положително, съставлява 38% от населението. Сега те са 51%. Преди 18 години 43% от руските граждани са се определяли като опоненти на Сталин. През годините броят на антисталинистите се топи до микроскопичните 14%. По-правилно би било да се интерпретират резултатите от анкетата, което според автора отразява не толкова отношението на руснаците към Сталин, а отношението им към случващото се в страната сега.  Нищо чудно, че казват: страхувайте се от желанията си - понякога могат да бъдат изпълнени!  Единственото, което можем да направим, е да не се поддаваме на емоциите и адекватно да възприемаме резултатите от проучването на Левада център. И това, от гледна точка на автора, изглежда като адекватно схващане: няма нужда да се мисли, че над половината от жителите на Русия искат възстановяване на сталинизма, какъвто е бил. Тези 51% жадуват за „златния век“ - идеализиран образ на миналото, който никога не е съществувал.  Известният социолог Сергей Маркедонов пише в социалните мрежи:  “На фона на разпадането на ориентирите и разочарованията от отказа на държавата от социални задължения, заедно с увеличаването на благополучието на чиновниците, Сталин става символ - символ на ред, стабилност и справедливост.  Ленин с революционната си романтика е твърде универсален за човечеството като цяло, повече, отколкото за Русия. Брежнев се помни, особено от по-късния му период, като твърде нелеп за ролята на „бащата на народа“.  Николай II запазва популярността, на фона на отрицанието на империята. Да, и отново, добър \"баща\", без който империята \"избледня\" за няколко дни.\"  Всички са съгласни с тези мисли. Проучването на Левада Център формално засяга миналото. Всъщност обаче става дума за настоящето, в което има остра липса на позитиви и чувство за придвижване на страната напред в правилната посока.  ", "date": "2019.04.16", "title": "„Московский Комсомолец“: На какво се дължи нарастващата популярност на Сталин в Русия "}
{"url": "http://epicenter.bg/article/Legenda-razkazva-kak-Kolyo-Ficheto-spasil--quot-Notr-Dam-quot--/180383/11/61", "text": "Игуменът на Преображенския манастир край Велико Търново архимандрит Георги разказва пред арх. Николай Тулешков как майстор Колю Фичето спасява от разрушение катедралата \"Света Богородица” в Париж – гордостта на цяла Франция, предава БНР.  „Било е по времето, когато майстор Колю Фичето градял моста над река Янтра при град Бяла, сиреч около 1866 година. Тогава се разбрало, че известната катедрала в Париж била заплашена от корозия. Забелязали, че тя започнала да се руши и дори една от стените й започнала да се пропуква. Мнозина видни архитекти се опитвали да спрат процеса на разрушението-без никакъв успех. Опасността ставала все по-сериозна.  Научава за тази беда и управителят на Русенската област Митхад паша. Като френски възпитаник валията поддържал близки връзки с френското правителство. Обърнали се към него за помощ да им изпрати някой опитен архитект, който може да помогне.  Митхад паша решил да изпрати в Париж майстор Колю Фичето – вече се бил убедил лично в неговите необикновени умения. Последният заминал без никакво бавене за френската столица. Когато Фичето пристигнал на парижката гара, държавните посрещачи не могли да го разпознаят в навалицата. Те не предполагали, че този скромно облечен човек е прочутият български строител. Чак когато гарата опустяла съвсем и Фичето останал на нея сам, те разбрали кой всъщност е дошъл.  Фичето настоял веднага да го заведат при катедралата, за да разгледа пукнатината в стените й. Почнал своите проучвания. Не след дълго време той открил дълбока подпочвена вода, която предизвиквала корозията. Извел водата навън, каптирал я и дори изградил една малка чешмичка, от която тя да се изтича на площада. Разрушението било преодоляно, стената била възстановена.  Французите изпитали огромна благодарност към опитния български архитект и много настоявали той да остане в Париж. Нямало как да го склонят за това – чакали го на строежа на Беленския мост, заради който той бил заложил главата си пред Митхад паша. Огледал отново внимателно катедралата и след като се убедил, че опасността е отминала, поел обратно за родината си.  За спомен Фичето оставил до катедралата малката чешмичка. Някои твърдят, че от нея и до днес струи вода. Ала колцина от стотиците българи, които пребивават понатоящем във френската столица, са отишли лично да проверят това…  Автор на материала е Ники Карагьозов. Публикуван е на сайта \"Дестинация Дряново\".  Днес пред БНР арх. Тулешков потвърди, че архимандрит Георги му е разказал тази легенда:  \"Не по молба на френските власти, а най-вероятно Митхад паша е изпратил Никола Фичев в Париж, за да помогне за възстановяване на катедралата „Света Богородица“ Действително в Преображенския манастир ми бе разказана тази история, според която в основата на храма се появили някакви подпочвени води, които започнали да рушат основите и интериорите. Правени са опити за изолация, но нищо не се е получило. Тогава Митхад паша, който е френски възпитаник, в разговор или кореспонденция със свои близки, съпричастни на проблема, е говорил за това, че Никола Фичев е много опитен в тази дейност майстор“, разказа арх. Тулешков в предаването „Нещо повече“ на програма „Хоризонт“.  Заради големия му опит Митхад паша изпраща Кольо Фичето с „Ориент експрес“ в Париж. Първо майсторът изследвал какъв е проблемът, прихванал тези подпочвени води и дори бил направил някаква малка чешмичка, преразказа легендата професорът.  „Не мога обаче да гарантирам, че всичко това е 100 процента истина“, подчерта той.  Съмнения в истинността на историята изрази от своя страна писателят Димо Райков, който от години живее и твори в Париж.  „Сто пъти съм ходил, питал съм и във Франция, и в Брюксел, няма такова нещо. Хората ми се изсмиват. Но щом е нужно за самочувствието на нашенеца, нямам нищо против, нека да се пише, нека да се радват на тези неща“, каза Райков. Той допълни, че ремонтът на „Нотр Дам“ може да отнеме 30 години.  „Нека да не плачем на чужд гроб. Французите са такива хора, че възкръсват и от нищото“, каза още писателят.  ", "date": "2019.04.16", "title": "Легенда разказва как Кольо Фичето спасил \"Нотр Дам\" "}
{"url": "http://epicenter.bg/article/Prevozvachi-preduprezhdavat--che-zaradi-TOL-taksite-shte-poskapnat-stokite/180275/4/0", "text": "„От 18 филийки в хляба - три ще отиват за ТОЛ такса, а четири отиват за ДДС, останалото за разходи и печалба на производителя”. Това обясни в предаването „Здравей, България” по Нова телевизия Миролюб Столарски от Българската асоциация на сдруженията в автомобилния транспорт.  От бранша искат държавата да отложи въвеждането на ТОЛ системата. Тя трябва да започне да функционира от средата на годината за камиони от над 3,5 тона. Още вчера обаче от КРИБ излязоха с призива ТОЛ системата да се въведе от 2020 г.  „Очакваме хаос, защото системата все още не е изградена. По договор трябва да има 6-месечен тестов период, който да покаже, че системата работи и отчита коректно”, обясни Илиян Филипов, председател на Българската асоциация на сдруженията в транспорта. Според него без тестов период ще има хаос.  Миролюб Столарски обясни, че австрийска фирма изгражда системата и трябва да я предаде на АПИ. От АПИ обаче молели същата фирма да помага за обслужването на тази винетна система.  „По договор това е собственост на държавата, тоест на АПИ. Трябваше да бъдат създадени около 100 чисто нови пунктове. Не е направена връзката между митниците и АПИ, не е направена и между НАП и АПИ. Ще стане така, че транзитният трафик ще минава безплатно. На митницата няма как да ги контролират. Системата изобщо не е изградена. В момента с една винетка минават 3 турски камиона.”, заяви Столарски. Според него ТОЛ системата е „изкривена”.  „Всички сме „за” системата. Но нито една държава не таксува 2-ри, трети клас”, заяви Столарски. Той е категоричен, че няма как един превозвач да избере път, по който да не плати, например по третокласен път.  „Всички тези пари ще бъдат платени от българския потребител, а те никак не са малко. Това е разход, който ще вземем от нашия клиент, а той ще я вземе от вас, от стоката, която си купувате”, заяви Филипов.  Той каза, че са разговаряли с АПИ и са предупредили, че с тези такси няма да се съгласят и ако трябва, ще преминат към протестни действия.", "date": "2019.04.16", "title": "Превозвачи предупреждават, че заради ТОЛ таксите ще поскъпнат стоките"}
{"url": "http://epicenter.bg/article/NSI--Dohodite-ni-prez-2018-g--sa-se-uvelichili-sas-7-6--razhodite-s-10-6-/180321/4/0", "text": "Общият доход средно на лице от домакинствата нарасна през миналата година със 7,6% спрямо година по-рано, достигайки 6013 лева, като за последните десет години (между 2008-а и 2018-а година) средните доходи в България се увеличиха 1,6 пъти. Това показват данни на Националния статистически институт.  Реалните доходи се увеличават през 2018-а година със 7,3% спрямо година по-рано, като спрямо 2011-а година те се повишиха с цели 138,1%. Доходът от работна заплата се повишава през 2018-а година с 9,8% на годишна база до 3336 лева, нараствайки със 73,0% спрямо 2009-а година. В същото време доходите от пенсии се повишават спрямо годината по-рано с 11,2% до 1645 лева и нараснтват с 61,4% спрямо десет години по-рано.  Доходите от самостоятелна заетост пък се повишават спрямо 2017-а година с 11,4% до 420 лева и нарастват с 59,1% спрямо 2009-а година.  В структурата на общия доход през 2018-а година с най-висок относителен дял е работната заплата (55,5%), увеличавайки се с 1,1% спрямо 2017-а и с 3,3% спрямо 2009-а година.  Доходите от всички социални трансфери (пенсии, обезщетения за безработни, семейни добавки за деца и други социални помощи и обезщетения) пък формират 29,8% от общия доход на домакинствата през 2018-а година, като относителният дял на доходите от пенсии е 27,3% от общия доход на домакинствата, което е с 0,8% по-малко спрямо 2017-а година и с 0,3% повече спрямо 2009-а година.  През 2018-а година домакинствата в България са изразходвали средно 5772 лева, което е повишение с 10,6% спрямо предходната година, като за последните десет години разходите са се увеличили 1,7 пъти. Разходите за храна и безалкохолни напитки през миналата година са в размер на 1714 лева средно на лице от домакинство, или с 9,0% повече спрямо 2017-а и с 41,0% спрямо 2009-а година.  Жилищните разходи (за вода, електроенергия, горива, жилищно обзавеждане и поддържане на дома) за миналата година са били в размер на 1017 лева, нараствайки с 3,0% на годишна база и с 67,5% спрямо десет години по-рано. Разходите за транспорт и съобщения пък се увеличават през 2018-а с 15,8% на годишна база до 667 лева и с 90,0% спрямо 2009-а година, докато средните разходи за данъци и социални осигуровки са в размер на 738 лева, нараствайки с 13,9% спрямо 2017-а и над три пъти спрямо 2009-а година.  ", "date": "2019.04.16", "title": "НСИ: Доходите ни през 2018 г. са се увеличили със 7,6%, разходите с 10,6%"}
{"url": "http://epicenter.bg/article/Tezi-novobrantsi-mnogo-me-draznyat--shte-gi-nakaltsam--kreshtyal-psiharyat-ot-Tolstoy/180288/3/0", "text": "„ Тези новобранци много ме дразнят. Ще ги убия, ще ги накълцам на парчета“. Това казал нападателят от жк „Лев Толстой“ преди да нанесе жестоките удари на възрастната си съседка.   „ От три месеца сме в това жилища. Нито го знам, нито го познавам. Не съм го провокирала по никакъв начин“. Това разказа пред БТВ битата Николина Стефанова. „Като се разминавах с някои от съседите, те ме предупреждаваха да се пазим от съседа отдолу. Аз не съм конфликтна личност, винаги съм се държала приятелски и съм си мълчала, но сега няма да го направя“, коментира жената.   Жената е настанена в „Пирогов“ със счупена ръка, нос и кръвоизлив в окото. Сега възрастната жена се притеснява да се прибере, за да не бъде нападната отново. Тя настоява да се вземат мерки от най-високо ниво, за да се спре с тази агресия. „Държавата трябва да прибира подобни хора в специализирани заведения, до пълното им излекуване“, призовава тя.   Дъщерята на жената разказа, че побойникът е направил опит да разбие вратата им. Децата на семейството стават свидетели на целия инцидент. Те се страхуват да се приберат в дома си.   Днес изтича 72-часовата мярка на нападателя. Въпросният човек и преди е задържан за побой.", "date": "2019.04.16", "title": "Тези новобранци много ме дразнят, ще ги накълцам, крещял психарят от Толстой"}
{"url": "http://epicenter.bg/article/Otkriha-trup-na-zatvornik-kray-Smolyan--bil-nahapan-do-smart-ot-divi-zhivotni/180293/3/0", "text": "Труп, открит край пътя от Смолян за село Турян, е с повредено лице, вероятно от диви животни. Мъжът бе открит от гъбари в полуразложено състояние. Заради състоянието му лицево разпознаване не може да се направи.   При огледа на мястото, където е намерено тялото, не са открити документи. В момента се извършва аутопсия, предаде Канал 3. Разследващите ще пристъпят към дактилоскопна експертиза на папиларните следи от пръстовите отпечатъци, които са уникални за всеки човек, за да се установи категорично самоличността му.   Ако е невъзможно да се направи дактилоскопна експертиза, поради процеса на разлагане на трупа, ще се пристъпи към ДНК експертиза, но засега това е само алтернатива.   Една от версиите, по които работят разследващите за смъртта на мъжа, чието тяло бе намерено полуразложено вчера край Турян, е че е на бивш затворник.", "date": "2019.04.16", "title": "Откриха труп на затворник край Смолян, бил нахапан до смърт от диви животни"}
{"url": "http://epicenter.bg/article/Okrazhna-prokuratura---Kardzhali--Knizhkata-na-Lyutvi-Mestan-e-vremenno-otneta/180322/3/0", "text": "С постановление на Окръжна прокуратура – Кърджали от днес по отношение на Лютви Местан, привлечен като обвиняем за престъпление по транспорта, в резултат на което е причинена смърт, на основание чл.69а, ал.1 от Наказателно-процесуалния кодекс, е наложена мярка за процесуална принуда – временно отнемане на свидетелството му за управление на моторно превозно средство. Това съобщиха от пресцентъра на Апелативна прокуратура-Пловдив.   В понеделник лидерът на ДОСТ бе освободен от ареста срещу парична гаранция от 10 000 лв. ", "date": "2019.04.16", "title": "Окръжна прокуратура - Кърджали: Книжката на Лютви Местан е временно отнета"}
{"url": "http://epicenter.bg/article/Politsiya-i-zhandarmeriya-pretarsvat-imoti-i-zhilishta-vav-Vetovo-/180332/3/0", "text": "С разрешение на Окръжен съд - Русе и под ръководството на Окръжна прокуратура – Русе на територията на град Ветово се извършват процесуално-следствени действия в имоти и жилища, по образувани досъдебни производства срещу лица от град Ветово, за извършване на измами и пране на пари. Това съобщиха от ОДМВР-Русе.  Сформирани са екипи от служители на ОДМВР – Русе и жандармерията, които рано тази сутрин са влезли на няколко адреса в града.  ", "date": "2019.04.16", "title": "Полиция и жандармерия претърсват имоти и жилища във Ветово "}
{"url": "http://epicenter.bg/article/Otstraniha-Panayot-Reyzi-kato-kmet-na-Sozopol/180334/3/0", "text": "Апелативният спецсъд отстрани Панайот Рейзи от поста кмет на Созопол, както и главната счетоводителка на общината Златка Мусева, предаде репортер на Канал 3.   На двамата са повдигнати обвинения за длъжностно присвояване в особено големи размери. Първоначално на 11 март Софийска градска прокуратура повдигна обвинение на кмета на община Созопол Панайот Рейзи, а на 1 април обвинението спрямо него е конкретизирано, като са посочени съучастниците му и точния размер на присвоената сума.    На 1 април е обвинена и Златка Мусева, която е главен счетоводител в Община Созопол.  ", "date": "2019.04.16", "title": "Окончателно: Отстраниха Панайот Рейзи като кмет на Созопол"}
{"url": "http://epicenter.bg/article/Prokuraturata-vnese-v-sada-obvinenieto-sreshtu-deputata-Dimitar-Avramov-/180335/3/0", "text": "Специализираната прокуратура внесе в Специализирания наказателен съд обвинителен акт срещу народния представител Димитър Аврамов. Той, заедно с двама негови помагачи, са предадени на съд за търговия с влияние, осъществено в условията на продължавано престъпление. Това съобщиха от пресцентъра на държавното обвинение.  Разследването установи, че в периода от 6 юли 2012 г. до 17 юли 2012 г., в Бяла Слатина, Плевен, Монтана и в местността „Тировец” в землището на гр. Монтана (в производствена база на „Гала – М” ООД), с пет деяния, Аврамов, в съучастие като извършител с М. П. и В. Ч. – помагачи, поискал от български бизнесмен сумата от 220 000 лева и право на ползване на земеделски земи, собственост и арендувани от фирма на бизнесмена, като депутатът приел сумата от 100 000 лева, за да упражни влияние при вземане на решение от длъжностни лица.  А именно: от директора на Областна дирекция „Земеделие“ в гр. Монтана – за да отмени заповед от 31 август 2011 г. за служебно разпределение на ползването на масивите в землището на с. Стубел, област Монтана, за да издаде заповед по чл. 37в, ал. 8 от ЗСПЗЗ за въвод във владение на фирмата на бизнесмена в масив 128 в землището на с.  Стубел, както и да се съобрази със сключено доброволно споразумение по чл. 37в, ал. 1 от ЗСПЗЗ за ползването на земеделски земи в землището на Стубел за следващата стопанска година (2012/2013 г.).  Дарът и облагата са били поискани, за да се упражни влияние и върху началника на РУП-МВР в гр. Монтана във връзка със службата му и при упражняване на правомощията му - да осигури охрана от полицейски служители и достъп до масив 128 в землището на с. Стубел, област Монтана (обработван от фирмата на бизнесмена) по време на жътвата на реколтата от рапица за стопанската година 2011/2012 г.  Предстои Специализираният наказателен съд да насрочи разпоредително заседание по делото.  ", "date": "2019.04.16", "title": "Прокуратурата внесе в съда обвинението срещу депутата Димитър Аврамов "}
{"url": "http://epicenter.bg/article/Razbita-e-mrezha-za-kucheshki-boeve--arestuvani-sa-58-dushi-/180354/3/0", "text": "Във връзка с придобита информация за организирани и провеждащи се боеве с кучета от породата „питбул“, на 14 април сутринта, служители на ОДМВР- София, РУ-Самоков и СДВР пристъпили към проверка в гориста местност над язовир „Искър“, в землището на Панчарево. Това съобщиха от пресцентъра на МВР.  На място, в изоставена панелна постройка, част от бивш пионерски лагер, били установени две дървени арени за провеждане на незаконните боеве, а около тях множество паркирани автомобили с регистрационни табели от различни области на страната. В резултат на проведените незабавни полицейски действия, около и на мястото, са установени и задържани общо 58 души, жители на различни населени места.  Всички те били конвоирани в РУ-Самоков за провеждане на необходимите процесуално- следствени действия по случая. В част от автомобилите на задържаните са установени 9 кучета от породата „питбул“, които са иззети и предадени на служители от Столичното общинско предприятие „Екоравновесие“.  На местопроизшествието са извършени огледи. По случая е образувано досъдебно производство за извършено престъпление по чл. 325А, ал.1 от НК.  Действията по разследването продължават под надзора на Районна прокуратура-Самоков.  Междувременно, един от задържаните - жител на Самоков, изхвърлил пред полицейските служители кутия с около 4 грама суха зелена тревиста маса, реагираща на марихуана. По този случай също е образувано досъдебно производство.  ", "date": "2019.04.16", "title": "Разбита е мрежа за кучешки боеве, арестувани са 58 души "}
{"url": "http://epicenter.bg/article/MVR-s-masovi-proverki-zaradi-katastrofite-v-poslednite-dni-/180360/3/0", "text": "Пътна полиция започва масови проверки заради сериозните катастрофи в последните дни у нас, предаде БНР.  “Контролът е за обезопасителните колани и най-вече за използване на детски обезопасителни системи в автомобилите, както и правилното им използване. Също така, поради стартирането на новия мотосезон сериозно ще бъде засилен и контролът върху мотоциклетистите“, каза комисар Росен Рапчев от \"Пътна полиция\".  ", "date": "2019.04.16", "title": "МВР с масови проверки заради катастрофите в последните дни "}
{"url": "http://epicenter.bg/article/Vrashtat-Desislava-Ivancheva-i-Bilyana-Petrova-v-slivenskiya-zatvor-/180370/3/0", "text": "Осъдените на първа инстанция за подкуп Десислава Иванчева и Биляна Петрова ще бъдат върнати в Сливенския затвор, откъдето бяха освободени в края на миналата година.  Това стана ясно от публикация във Фейсбук на бившия пиар на Иванчева Петър Кърджилов.  Вчера бившата кметица на столичния район \"Младост“ и заместничката ѝ получиха присъди съответно от 20 и 15 години за искане на подкуп. Те бяха арестувани още в съдебната зала.  Двете ще бъдат преместени в Сливен, тъй като там е единственият затвор в България за осъдени жени.  ", "date": "2019.04.16", "title": "Връщат Десислава Иванчева и Биляна Петрова в сливенския затвор "}
{"url": "http://epicenter.bg/article/Stolichen-komisar-poema-politsiyata-v-Gabrovo-/180374/3/0", "text": "Началникът на отдел \"Охранителна полиция\" в Столичната дирекция на вътрешните работи старши комисар Борислав Муеров е новият шеф на Областната дирекция на МВР в Габрово, съобщиха от СДВР.  Муеров е назначен на поста днес със заповед на вътрешния министър Младен Маринов. Шефът на столичната \"Охранителна полиция\" сменя на поста Борислав Бончев, който подаде оставка на 12 април. Тогава премиерът Бойко Борисов заяви в Дубровник, че очаква директорът на МВР-Габрово да се оттегли веднага и така да поеме отговорност за безредиците в града.  Борислав Муеров има над 36 години стаж в системата на МВР, като е започнал е от най-ниското стъпало в йерархията. От 2013 година е началник на \"Охранителна полиция\" към СДВР.  \"Нека с присъщите му неуморност, упоритост и професионализъм да ръководи поверените му служители и заедно да успеят да създават повече сигурност на жители и гостите на града. Много здраве и професионални успехи на старши комисар Борислав Муеров и екипа му, в нелеката борба с престъпността и опазването на обществения ред за по- спокойно бъдеще\", допълват от Столичната дирекция на вътрешните работи.  ", "date": "2019.04.16", "title": "Столичен комисар поема полицията в Габрово "}
{"url": "http://epicenter.bg/article/Biser-Lazov-s-novi-razkritiya-pred-sada-kak-e-rabotila--quot-Firmata-quot--na-Tsvetan-Vasilev-/180380/3/0", "text": "Мегаделото КТБ продължи днес с разпит на основния свидетел Бисер Лазов. Бившият дългогодишен главен счетоводител на Цветан Василев разказа пред съда за функционирането, съществуването и развитието на \"системата банка-фирма\", както нарича бизнес модела на бившия си началник, предаде Канал 3.  Под \"Фирмата\" Лазов визира дружествата, които са били под контрола на Василев. Още в началото през 90-те шефът му бил казвал, че броят на дружествата няма значение - важно е да са достатъчно за целите на \"Фирмата\".  Лазов разказа и как е протичал един негов работен ден и си спомни конкретно 7-ми ноември 2013 г. - върна се към този спомен, защото в банката се шегували, че \"всичко си е както преди\", визирайки Великата октомврийска революция. В този ден била кредитирана \"КИА моторс\", която трябвало на свой ред да кредитира друга фирма, а крайната цел била да се увеличи инвестицията в БТК. Лазов цитира точно и сумата на сделката - 21 272 682,18 лева  Цветан Василев командвал бизнеса като лично ръководел определен кръг свои служители. Неговите заповеди трябвало да се изпълняват без коментар, независимо от позицията, която \"проформа\" подчинените му заемали.  Лазов разказа още, че Василев го е питал: \"не може ли финансовите отчети на \"Фирмата\" да изглеждат, сякаш \"имат завод, коминчето пуши, купуват се материали\". В същото време банкерът обиждал своите подчинени, понякога дори в писмен вид с обидни резолюции върху различни документи.  ", "date": "2019.04.16", "title": "Бисер Лазов с нови разкрития пред съда как е работила \"Фирмата\" на Цветан Василев "}
{"url": "http://epicenter.bg/article/Tsvetan-Tsvetanov-provede-rabotna-sreshta-s-poslanika-na-Izrael-v-Balgariya-N-Pr--Irit-Lilian-/180352/2/0", "text": "Зам.-председателят на ГЕРБ Цветан Цветанов проведе работна среща с посланика на Израел в България Н.Пр. Ирит Лилиан. Двамата обсъдиха политическата ситуация в предкампанийния период за европейски избори, като подчертаха, че е нужен повече фокус върху съдържанието на европейските политики от страна на всички политически сили. Това съобщиха от пресцентъра на ГЕРБ.  Двамата се съгласиха, че политиците трябва да устояват на популисткото изкушение да се заиграват с езика на омразата и противопоставянето, които крият опасност от изкуствено създаване на трайно социално напрежение.  Посланик Лилиан коментира засилването на инвестиционния интерес от Израел към страната ни. Цветанов и Лилиан изразиха убеденост, че отличните двустранни отношения между двете правителства с лидерството на премиерите Борисов и Нетаняху ще продължат и в бъдеще след сформиране на новото правителство в Израел.  ", "date": "2019.04.16", "title": "Цветан Цветанов проведе работна среща с посланика на Израел в България Н.Пр. Ирит Лилиан "}
{"url": "http://epicenter.bg/article/Deputati--ministri-i-mnogo-grazhdani-uchastvaha-v-shestvieto-za-140-godini-ot-Tarnovskata-konstitutsiya/180353/2/0", "text": "Народни представители, членове на Министерския съвет и много граждани участваха в тържественото шествие, посветено на 140 години от приемането на Търновската конституция.  Шествието, водено от децата от Неделното училище към храма \"Св. Никола\", от представители на Националната гвардейска рота и духовия оркестър към НВУ \"Васил Левски\", тръгна от площада пред Музей ”Възраждане и Учредително събрание”, където на 16 април 1879 година първите законотворци са подписали Търновската конституция и където днес се състоя тържественото заседание на 44-ото Народно събрание.  Пред паметника „Майка България” с военен ритуал представители на институциите поднесоха цветя в знак на почит към предците. На церемонията присъстваха председателят на Народното събрание Цвета Караянчева, представители на парламентарните групи, кметът на Велико Търново Даниел Панов, министри, членове на Висшия адвокатски съвет, на Конституционния съд, на прокуратурата, общественици. Тържественият ден продължи със спектакъла „Искри” в изпълнение на Националната гвардейска част. В празничната програма се включиха и изпълнителите от ДЮФА „Българче”.  С тържествена заря-проверка в 20.30 часа на площад „Цар Асен” пред крепостта „Царевец” ще продължи отбелязването на бележитата годишнина. Празничният ден ще завърши със светлинното шоу „Звук и светлина”.", "date": "2019.04.16", "title": "Депутати, министри и много граждани участваха в шествието за 140 години от Търновската конституция"}
{"url": "http://epicenter.bg/article/Gen--Dimitar-Iliev--Balgarskata-armiya-dava-raven-start-i-vazmozhnosti-za-razvitie-na-mladite-hora/180356/2/0", "text": "До този момент националната информационна кампания „Бъди войник“ премина през седем града в страната и представи Българската армия на хиляди хора, които имаха възможност да видят образци от нашето въоръжение и техника, както и да се запознаят с професията на военнослужещите. Това каза заместник-началникът на отбраната генерал-лейтенант Димитър Илиев на пресконференция в Ямбол по повод кампанията на Министерството на отбраната „Бъди войник“, съобщиха от МО.  Той заяви, че кампанията привлича на своите събития основно млади хора, които проявяват интерес към военната служба, което дава надежда и увереност за бъдещето на Българската армия.  Заместник-началникът на отбраната генерал-лейтенант Димитър Илиев представи данни от началото на кампанията „Бъди войник“ и акцентира върху нейните цели и задачи. За обявените 185 вакантни войнишки длъжности във военните формирования на Сухопътните войски документи са подали 478 кандидати.  „Това е съотношение 2.5 за едно място. Успяхме да обърнем негативната тенденция. За сравнение през изминалата година съотношението е били 1 към 1, за 2017 г. е било и по-ниско“, подчерта генерал-лейтенант Илиев. и допълни, че в момента са обявени още 4 конкурса за Военноморските сили, Националната гвардейска част, 68-ма бригада „Специални сили“ и Стационарната КИС за общо 232 войнишки длъжности.  Генерал-лейтенант Илиев заяви, че стабилните доходи, кариерното развитие и сигурността са важни показатели при решението на хората да влязат в редовете на армията.  „На първо място обаче, винаги трябва да стои моралният избор за служба в интерес на обществото и ако младите хора припознаят себе си в тази кауза, тяхното място е при нас в Българската армия“, подчерта заместник-началникът на отбраната. Той подчерта, че Българската армия е институцията, която интегрира хора от различни социални групи в името на една кауза – защита на националните интереси.  „Това е институцията, в която те имат равен старт, възможности за развитие при еднакви условия, а личностната реализация зависи само от индивидуалните знания и умения и от стремежа към самоусъвършенстване“, допълни още генерал-лейтенант Димитър Илиев.  Командирът на 42-ри механизиран батальон – Ямбол и старши на войскови район \"Кабиле\" подполковник Ивайло Иванов представи програмата от статичния и динамичен показ предвиден за 18 август, когато кампанията „Бъди войник“ гостува в Ямбол. На статичния показ гражданите ще могат да разгледат основни образци въоръжение и техника, а динамичният показ предвижда демонстрация на специализиран ръкопашен бой и на тактически действия в градски условия.  В пресконференцията участваха и началникът на гарнизон Ямбол и командир на Авиобаза Безмер подполковник Милен Димитров, както и началникът на Военно окръжие-Ямбол подполковник Валери Христов.  ", "date": "2019.04.16", "title": "Ген. Димитър Илиев: Българската армия дава равен старт и възможности за развитие на младите хора"}
{"url": "http://epicenter.bg/article/Sotir-Tsatsarov-za-prisadata-na-Ivancheva--Spravedlivostta-vaztarzhestvuva/180357/2/0", "text": "Главният прокурор Сотир Цацаров изрази респект към съдиите от Специализирания наказателен съд, присъдили 20 г. затвор на първа инстанция за искане на подкуп в особено големи размери от бившия кмет на \"Младост\" Десислава Иванчева. Заместничката ѝ Биляна Петрова получи 15 г., а Петко Дюлгеров - 12 г. лишаване от свобода.  Цацаров изрази уважението си към съда, че не се е поддал на цялата кампания срещу магистратите. Той прогнозира, че на втора инстанция присъдата ще бъде потвърдена.  \"Смятам, че присъдата ще издържи и пред ВКС. Знам, че на много хора в момента им е много тъжно, но справедливостта възтържествува\", заяви пред журналисти във Велико Търново главният прокурор.  \"Това издава безсилие и злоба, но това е положението\", допълни той.  Относно проверката на прокуратурата срещу началника на КПКОНПИ Пламен Георгиев главният прокурор обясни, че в Деня на Конституцията няма желание да коментира темата, защото не подхожда.  Помолен да коментира поведение на Лозан Панов, Сотир Цацаров сподели, че днес е твърде хубав ден, за да обсъжда Панов.      ", "date": "2019.04.16", "title": "Цацаров за присъдата на Иванчева: Справедливостта възтържествува! "}
{"url": "http://epicenter.bg/article/Ivan-Kostov--Za-da-se-prodalzhat-reformite--tryabva-da-se-poznava-napravenoto-do-momenta-/180366/2/0", "text": "На много места, особено обществата, които са в застой, споделят фалшиви представи за своята история. Обикновено това се плаща с липса на прогрес, защото, за да продължиш напред, трябва отлично да познаваш миналото.   Това каза бившият премиер на България в периода 1997-2001 г. Иван Костов в ефира на „Плюс-Минус. Коментарът след новините” по Нова телевизия. Той коментира наблюденията си, описани в книгата му „Свидетелства за прехода”.  „В случая, за да се продължат реформите в България отлично да продължи интеграцията си в ЕС, трябва да се познава това, което направено, за да може да се продължи напред. То е като един наследствен строеж”, каза той.  Костов коментира и процеса на приватизация у нас. „Аз се застъпвам за това приватизацията в България да завърши, така както завърши при останалите източноевропейски страни - с приключителен баланс, който да направи пълен преглед на това какво е приватизирано, при какви условия, спазвани ли са законите, не са ли. Има методология за тези неща. Това, когато не се прави, може да битуват всякакви измами”, обясни той.  „При нас започнаха да действат задължителните програми със Световната банка и МВФ. Ние бяхме притиснати от крайната необходимост да приватизираме, особено 70-те големи предприятия, защото фактически в края на юни, по сключените споразумения, трябваше да се ликвидират, т.е. да се фалират”, каза още той.  Според него България е можела да се справи с икономическата криза и без валутен борд. „Хората трябва да знаят, че ние се опитвахме да убедим МВФ, факторите, от които зависеше, че можем да се справим и без валутен борд”, каза Костов. И добави: „Това са толкова сложни неща, които аз съм убеден, че ги налучкваха и тези, които ни съветваха тогава от международните финансови институции. Те не бяха абсолютно убедени, че точно това е пътят да се извършват тези реформи. Така че аз съм критичен към тях, но от друга страна представете си, че сте водолаз и сте под водата и само през един шланг при вас влиза кислородът. Това бяха парите на международните финансови институции”.  ", "date": "2019.04.16", "title": "Иван Костов: За да се продължат реформите, трябва да се познава направеното до момента!"}
{"url": "http://epicenter.bg/article/Prof--Atanas-Semov/180368/2/0", "text": "На 16 април отбелязваме Деня на Българската Конституция и празник на българските юристи. Днес през 1879 г. първото Велико Народно събрание приема Търновската конституция. На днешния ден поглеждаме и към настоящата Конституция с важни въпроси.  Морално остаряла ли е тя? Изпълнила ли е своето предназначение и има ли нужда от промяна?  Четвъртата българска Конституция е официално приета на 12 юли 1991 г. Тя, в сравнение с предходните три, стъпва на солидна основа от множество конституционни проекти.  „Конституцията от 1991 година целеше да създаде основите на една демократична държава. Бяха взаимствани модели от добре функциониращи западни конституции”, заяви конституционен съдия проф. Атанас Семов в репортаж в предаването \"Плюс минус\" по Нова телевизия.  Според председателят на СДС Румен Христов това е било Конституцията на компромиса. „Наричам я така, защото бяха необходими компромиси. Знаем, че през 1990 г. мнозинство във Великото народно събрание имаше бившата комунистическа партия”, каза още Христов.  В началото на прехода Конституцията измести въпроса за съдържанието на реалните реформи. „Лошото е, че усещането у хората е, че ние направихме формална демокрация, а не същинска. Една от традиционните реалности, в българския политически живот, е злоупотребата с власт”, коментира проф. Атанас Семов.  В последните години се забеляза повдигане на обществения дебат за нуждата от промяна на политическия модел на управление.  ", "date": "2019.04.16", "title": "Проф. Атанас Семов: Конституцията от 1991 г. целеше да създаде основите на една демократична държава"}
{"url": "http://epicenter.bg/article/Mihail-Mikov-/180375/2/0", "text": "Такава теза разви в предаването \"Още от деня\" по БНТ бившият лидер на БСП Михаил Миков. Той имаше предвид остро критични статии към политиката на социалистическата партия на началника на президентския кабинет Иво Христов. На свое заседание в неделя Националният съвет на партията подреди Христов като представител на гражданската квота под №4 в червената евролиста.   Според Михаил Миков   \"След като е питал накъде върви БСП, как сега иска подкрепа? Но смятам, че  По повод пленума на БСП, той каза още, че листата на Нинова и на Националния съвет са почти еднакви, с разлика в две имена. Ненужно е Сергей Станишев да не е в листата, но Нинова може да отговори на този въпрос. Страхувам се, че става въпрос за лични неща, посочи Миков.  Той каза, че и в БСП са обзети от всеобщото хейтърството.  Конструкцията на листата трябваше да си дава сметка за вътрешнопартийните баланси, но и за това как ще тежи в Европарламента. Тази листа мисля, че има своите качества, има млади хора, посочи Миков.   Михаил Миков определи като \"самоцел\" на Корнелия Нинова опита Сергей Станишев да бъде изключен от листата на социалистите за европейските избори. В студиото на \"Още от деня\" Миков каза също така, че Нинова ги е уверила на последния Национален съвет, че БСП ще остане в Партията на европейските социалисти.   \"Става въпрос за някакви лични неща. Не мога да намеря сериозните аргументи (за опитите за изключване на Станишев - б.р.)\", допълни той.   В началото на предаването Миков отговори на въпроси, свързани с изнесена от ГЕРБ информация, че сегашният лидер на БСП Корнелия Нинова му е предлагала 30 млн. лв., за да се откаже от първия пост в партията. Това е несериозно, каза Миков.     Всяко време има своите герои, коментира юристът по повод 140-тата годишнина от приемането на Търновската конституция.   \"Всяко време ражда своите добри и лоши герои, своите политици и представители на народа, които движат нещата напред, усещат пулса на времето и усещат накъде върви светът и такива, които слагат възпират, натоварени са с техните комплекси (...) И добрите и лошите герои са част от България - и тогава, и сега\", така бившият председател на БСП определи ситуацията на българските политици днес и паралела с тези преди 140 години, когато е била приета Търновската конституция.  Според Миков днес не се определя като достойно да си политик, за него днес политици са подложени на остракизъм, независимо дали е заслужен или днес.     ", "date": "2019.04.16", "title": "Миков: Иво Христов трябва да обясни - как, след като говореше срещу БСП, сега ще иска подкрепата й"}
{"url": "http://epicenter.bg/article/Desislava-Radeva-pusna-/180376/2/0", "text": "Съпругата на президента Румен Радев - Десислава Радева, пусна двусмислен клип на страницата си във Фейсбук в деня, в който Иво Христов, началник на кабинета на държавния глава, влезе в червената евролиста. В неделя, 14 април, Националният съвет на БСП го подреди на четвърто място.   Радева качи на страницата си клип на песен на канадската рок група Nickelback - Burn It To The Ground ( ), придружена с коментар.   В него се казва:    - Мария Лалева, \"Живот в скалите\"    ", "date": "2019.04.16", "title": "Десислава Радева пусна пост за \"големия предател\" в деня, в който Иво Христов влезе в листа на БСП"}
{"url": "http://epicenter.bg/article/Tsvetelina-Penkova-ot-listata-na-BSP-e-otstranena-ot-rakovodstvoto-na--quot-Milenium-quot--/180377/2/0", "text": "Цветелина Пенкова, която Националният съвет на БСП подреди на трето място в листата за Европейския парламент, е освободена от зам.-председателското място в клуб \"Милениум\" във връзка с предстоящата кампания.  Това става ясно от страницата на \"Милениум\" във Фейсбук и в страницата на организацията в интернет.  \"Във връзка с предстоящите европейски избори Цветелина Пенкова временно освободи позицията си на заместник-председател и член на УС на Милениум Клуб България до следващото Общо събрание на клуба. Управителният съвет желае много успехи на Цветелина в нейната кампания и ѝ благодари за приноса към създаването и развитието на организацията\", се казва в публикация на интернет-страницата на Клуба.  \"Милениум\" винаги е целял да дава възможности на членовете си да се реализират в политиката, държавната администрация или частния сектор. Не би следвало да е изненада за никого, когато това се случва. Важно е да подчертаем обаче, че пътят, който Цветелина е избрала, е неин личен и \"Милениум\" няма никакво участие в нейната номинация\", се казва още там.  \"В същото време, макар и безпартийна, \"Милениум\" Клуб България не е безпринципна организация. Ние имаме ясни виждания за бъдещето на Европейския съюз, които сме изложили в кампанията си „Бъдещето на Европа“ и които в момента се отстояват от независимата листа „Път на младите“, чието ядро е съставено от членове на клуба\", добавят от организацията.  Епицентър.бг припомня, че бащата на Цветелина - Марин Пенков, е зам.председател на ГС на БСП  \"От днес \"Милениум\" има нов заместник-председател, след оттеглянето на Цветелина Пенкова от заеманите ръководни позиции.  Управителният съвет назначи Kaloyan Bucovsky да поеме функциите на заместник-председател до свикване на следващото Общо събрание на клуба. Калоян е една от водещите фигури на организацията, двигател на програмите „Краят на прехода“ и „България 2040“, както и активен участник във визията на Милениум за „Бъдещето на Европа“. Успех!\", пише пък на страницата на Клуба в социалната мрежа.  Калоян Буковски е завършил две степени в Единбургския университет – приложна математика и математически оптимизации. Работи като старши консултант по проекти на територията на Великобритания и Ирландия. Основните му професионални направления му са наука за данните, кредитен риск и финансови операции.  Създател е на културния проект „Българи от ново време“ – сцена за български творци извън границите на България.   ", "date": "2019.04.16", "title": "Цветелина Пенкова от листата на БСП е освободена от ръководството на \"Милениум\" "}
{"url": "http://epicenter.bg/article/GERB-e-nay-bogata-partiya-s-23-3-mln--lv--po-smetka-/180378/2/0", "text": " най-вече заради приходи от държавна субсидия, която се получава според броя получени гласове на последните парламентарни избори.    показва годишният й финансов отчет за изминалата година. 12 месеца по-рано сумата е била с 5 млн. лв. по-малка.   От документите, предоставени на Сметната палата, става ясно, че приходите на ГЕРБ за 2018 г. са 15 млн. лв. Това е и размерът на субсидията. Разходите са за 9,5 млн. лв. Едва 161 000 лв. са събрани в партийната хазна от членски внос, въпреки сериозната членска маса, която партията декларира. Лихвите от банкови депозити са 3000 лв.  За направени дарения, с които формацията на Бойко Борисов често се хвали, през 2018 г. са похарчени 165 000 лв., показва докладът за дейността, подписан от зам.-председателя на ГЕРБ Цветан Цветанов. По традиция ГЕРБ не отчита постъпили дарения.   показват данните от финансовия й отчет. Даренията към партията от физически лица (по закон юридически лица нямат право да даряват партии - б.р.) са за още 327 хил. лв. Разходите на столетната партия през миналата година са общо 10 835 000 лв. За заплати и осигуровски са дадени над 3,1 млн. лв., показват таблиците.  Сравнението с 2017 г. на финансите на \"Позитано\" показва, че през 2018 г. партийните авоари са набъбнали с 2 млн. лв. За разлика от по-предишната година, миналата не беше изборна, отбелязва     Банковите депозити на движението са му донесли годишна лихва от 13 000 лв. Няма декларирани дарения, а \"други приходи\" от 38 хил. лв., става ясно от годишния отчет. Точно 37 000 лв. от тях са \"възстановена щета от застрахователна компания за откраднат лек автомобил, който не беше открит\". Случката е станала в края на 2017 г.  Балансът на партията за 2018 г. е положителен. Стойността на банковите депозити е нараснала с близо 3 млн. лв. към края на 2018 г., става ясно още от документите. Според данните ДПС е парламентарната партия е похарчила за външни услуги повече, отколкото за заплати на хора на щат. За разходи за външни услуги (съобщителни услуги, абонаменти за информационно обслужване, хонорари по граждански договори, медийни изяви, наеми и други) са похарчени 1 242 000 лв. За заплати и осигурителни вноски са дадени 1 052 000 лв.", "date": "2019.04.16", "title": "ГЕРБ е най-богатата партия с 23,3 млн. лв. по сметка  "}
