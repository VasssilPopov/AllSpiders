{"url": "http://epicenter.bg/article/Balgariya-i-Vietnam-shte-rabotyat-za-uvelichavane-na-vzaimnite-investitsii/158333/2/0", "text": "България и Виетнам ще работят за насърчаване на взаимните инвестиции в сферата на информационните технологии и електрониката, както и за увеличаване на двустранния обмен в туризма. Това беше общата позиция на президента Румен Радев и министъра на външните работи на Социалистическа република Виетнам Фам Бин Мин, които днес проведоха среща на „Дондуков“ 2. Това съобщиха от прессекретариата на държавния глава. Двамата бяха единодушни, че динамиката на политическия диалог през последните години е предпоставка за активизиране на икономическото партньорство. „Приветстваме постигнатото съгласие за приключване на преговорите по Споразумението за свободна търговия ЕС - Виетнам. Влизането му в сила ще способства за развитието на инвестиционния и търговски потенциал между нашите страни. България може да използва по-пълноценно възможностите, които предлага динамичният и перспективен пазар на Виетнам и в същото време ще се превърне в притегателно място за инвестиции от Виетнам и другите страни от региона“, посочи президентът. Румен Радев отбеляза, че през последните години Виетнам се утвърждава като една от високотехнологичните държави в Азия и това открива нови перспективи за задълбочаване на двустранното партньорство.  По време на срещата държавният глава призова за възобновяване работата на Междуправителствената българо-виетнамска Смесена комисия за търговско-икономическо и научно-техническо сътрудничество, а Фам Бин Мин подчерта, че Виетнам е готов да повиши нивото на председателстващия Комисията от своя страна, като това вече ще бъде министърът на икономиката. Перспективите за задълбочаване на двустранното сътрудничеството в областта на отбраната и военните технологии, също бяха обсъдени по време на срещата.  „Наличието на близо 30 000 виетнамски граждани, завършили висше образование в България, които заемат днес важни постове в бизнеса и държавната администрация на Виетнам, разкриват голям потенциал и са солидна основа за надграждане на двустранните отношения“, заяви държавният глава. Румен Радев подчерта, че България е регионален образователен център в Югоизточна Европа и изрази готовността на страната ни за възобновяване на добрите традиции на двустранното сътрудничеството в областта на висшето образование.   ", "date": "2018.07.03", "title": "България и Виетнам ще работят за увеличаване на взаимните инвестиции"}
{"url": "http://epicenter.bg/article/Yunker-kam-Borisov--Boyko-otlichno-se-spravi-/158294/2/0", "text": " Това каза председателят на ЕК Жан-Клод Юнкер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде агенция „Фокус“.   България се погрижи за това европейската политика да отрази и перспективата, свързана със Западните Балкани - тази тема да бъде по-добре разбрана.  аза Юнкер.   „Искам да благодаря и за вашата работа, свързана със защитата на външните граници. Бойко отлично се справи“, каза Юнкер.   Благодаря на премиера Борисов и на неговия екип за изключително успешното председателство, заяви още председателят на ЕК Жан-Клод Юнкер.   Юнкер отбеляза, че Бойко Борисов носи отговорността за това успешно председателство.   „  Благодаря на посланика и на всички, които работят с премиера в България, в София и по други места. Браво отлично, много ви благодаря“, заяви Юнкер.   „Мотото на вашето председателство беше „Съединението прави силата“. Това резюмира и начина, по който подходихте към председателството - всяка секунда всяка минута работихте така и за мен беше удоволствие да работя с Българското председателство. Надявам се тази добра традиция, която започна Естония и продължи България, ще продължи и по време Австрийското председателство“, каза председателят на ЕК.   „  каза още той и добави, че със стимула на българския еврокомисар Мария Габриел и Българското председатрелство цифровизацията е напреднала.   „Много се гордея с това, че успяхте, особено в тези сложни обстоятелства, и работихте добре и по командированите работници. Постигнахте повече от други в сложни обстоятелства“, коментира той.", "date": "2018.07.03", "title": "Юнкер към Борисов: Бойко отлично се справи!"}
{"url": "http://epicenter.bg/article/Manfred-Veber--Balgariya-tryabva-e-v-Shengen--narezhda-se-sred-golemite-strani--koito-vodyat-ES-napred-/158295/2/0", "text": " Това каза лидерът на групата на ЕНП в ЕП Манфред Вебер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на Агенция „Фокус“.  „Вие доказвате, че може да опазите вашите външни граници. Вие се псравяте по отношение на вътрешната си сигурност, така че трябва най-накрая вътрешните министри да се занимаят с тази тема и да се даде възможност на България да се присъедини към Шенген“, заяви Вебер.  „Ние искаме в Западните Балкани да има сигурност и не искаме да се внясяме несигурност в Европа от Западните Балкани, затова трябвада се посветим на тази тема. Радваме се, че вашето председателство сложи акцент върху тази тема“, добави той.  По думите му последните шест месеца са показали, че когато хората се обединяват, в ЕС могат да се постигнат много неща и така може да се противодейства на национализма.  „ и“, каза още Вебер.  \"Българското председателство постигна много. Стискахме палци, за да се справи младото българско председателство. Сега трябва да кажа, че се справихте прекрасно\", заяви Вебер.  „Постигнахте много и наистина направихте голяма стъпка напред. От името на ЕНП искам да Ви благодаря сърдечно. Вие наистина подсилихте Европа“, заяви лидерът на групата на ЕНП в ЕП.  \"Вие наистина показахте, че може да се справите. Освен това по времето на вашето председателство беше приет пакет, който цели да подпомага хората, които наистина имат нужда от закрила и хуманитарна помощ. Вие дадохте своя принос за ограничаването на миграцията по вашата граница\", добави Вебер.  ", "date": "2018.07.03", "title": "Манфред Вебер: България е сред големите страни, които водят ЕС напред, трябва да е в Шенген!"}
{"url": "http://epicenter.bg/article/Radev--Balgariya-zatvardi-myastoto-si-na-periferiya-v-ES/158296/2/0", "text": "  Предлагаме ви пълен тект на словото на президента Румен Радев при откриването на конференцията \"Българското председателство на Съвета на ЕС - време за равносметка\"  Първо искам да благодаря за поканата да открия тази конференция, която си поставя една амбициозна цел – равносметка на Българското европейско председателство. Изминаха три дни от неговия край и медиите вече бълват анализи. Някои от тях обаче могат да се окажат с кратък срок на годност. . Налице са центробежни сили в Съюза, които поставят под въпрос досегашната му архитектура. А според някои европейски политици – и дори неговото съществуване.   Аз искам да използвам случая и да благодаря на всички наши сънародници, които вложиха усилия в организацията.  Състоянието на Съюза в момента е такова, че Брюксел може да си позволи само положителни самооценки. Това не го казвам случайно. Разбира се, ще прочетете вече в много медии за закриването на 78 досиета по време на нашето председателство. Без да омаловажавам тези достижения, все пак това накрая е една чиновническа статистика.   Онова, което ще запомни историята, е какво се случи със Съюза по време на нашето председателство. Затова не искам да разделям и моята оценка на позитиви и негативи, както и да се впускам в критикуване или в хвалебствия.  и да не допускаме те да се размиват в стандартните за всички европредседателства приоритети като икономически растеж, заетост, свързаност, дигитализация, сигурност, но трябва да търсим други отговори. Доколко приоритетите бяха избрани и отстоявани, така че да решават критичните за единството и солидарността на Европа проблеми, за нейното бъдеще. Доколко тези приоритети бяха значими в регионален и национален план. Доколко България реагира адекватно на важни събития по време на нашето европейско председателство.  Приоритетът Западни Балкани безспорно е важен. Той бе последователно придвижван. Затова днес Европа говори за миграцията, която поставя на изпитание ценностите и бъдещето на Съюза, поставя на изпитание цели държави. Следим какво става тази сутрин и с развитие на обстановката в Германия, водещата държава в Европейския съюз. Миграцията открои дълбоки разломи в Съюза, които застрашават неговото единство и открояват редица институционални слабости.   Събитията днес се развиват с такава бързина, че Европа сама не смогва да следва дневния си ред. Къде остана Бялата книга за бъдещето на Европа, която трябва да има решение поне през 2019 г. Накъде отива Европа и успяхме ли по време на нашето председателство да търсим отговори и решение на този фундаментален проблем. Уви, не. Този проблем изисква истинско лидерство.   Неслучайно, когато обсъждахме с президента на Румъния Клаус Йоханес приоритетите на тяхното европредседателство, той категорично заяви, че смята основният приоритет на Румънското европредседателство да бъде бъдещето на Европейския съюз. Уви, това избягна от нашето председателство.  Повдигам тази тема отдавна заради нейното значение за една по-обединена, свързана и просперираща Европа и най-вече заради значението за Северна България. Пропуснахме, според мен, голям шанс, тъй като в това отношение три последователни ротационни председатели – България, Австрия и Румъния са дунавски държави с отношение по този проблем.  Организирах и специална среща на тримата президенти в Русе също по тази тема. Силно се надявам, че Австрия и Румъния, поне така се уточнихме с президентите, ще имат едно по-отговорно отношение към този регион, така важен за България. Всъщност по „дунавския вектор“ са най-важните икономически, транспортни и културни връзки на България с Европа. За съжаление, той бе някак си недооценен и засенчен от Западните Балкани.   Сигурността и стабилността на Европа беше друг обявен от България приоритет.   Всички знаете за многобройните политически декларации за състоянието и бъдещето на трансатлантическата връзка, за растящото икономическо напрежение между САЩ и Европа, които дадоха ясен сигнал, че   Дори редица европейски лидери си позволиха да направят недопустими до вчера резки изявления, че Европа не може да разчита повече на други и трябва да поеме сигурността в собствените си ръце.   в един друг, много по-тесен формат, който между другото способства за развитието на центробежни сили в Европа. .     Точно по времето на нашето председателство, без наше участие, бе сформирана нова група за   Сега ще кажете, да, но това е група за интервенция извън рамките на Европейския съюз, в кризисни точки извън Съюза,  Не е така. Ако прочетем внимателно нон-пейпъра на тази нова инициатива, ще видим, че тя се развива изцяло извън рамките на общата политика за сигурност и отбрана на Европейския съюз.  . Редно беше да се постави въпросът как това ще се отрази на НАТО, на ПЕСКО и най-вече на държавите, които остават извън тази група.   И сега, когато вече започва да отшумява еуфорията покрай европейското председателство, покрай Западните Балкани, мисля, че Както помним, едно ръкостискане между президентите на Сърбия и Косово, с малко помощ разбира се, беше представено едва ли не почти като вече решаване на проблема между Косово и Сърбия. Но само няколко седмици по-късно президентът Вучич заяви ясно, че в преговорите между Косово и Сърбия трябва нов подход и че без пряката ангажираност на САЩ и Русия този проблем няма да бъде решен. А това е красноречива и трезва оценка за европейското посредничество. Уви, противоречията остават и няма гаранция кога ще бъдат решени.   Също така, според мен, една от слабостите беше, че  Стремежът в медиите България да се афишира като лидер на Западните Балкани, като посредник във всички отношения, да се придвижи по време на нашето председателство да отбележим прогрес на Република Македония по пътя към Европейския съюз и НАТО доведе до    Когато анализираме тези отношения, според мен трябва да търсим генезиса на новите договорни отношения между тези държави. И тук трябва да отдадем дължимото на премиера на Република Македония Зоран Заев, от когото реално започнаха новите положителни процеси. Разбира се, България съвсем правилно оцени този нов момент и го прие, отговори на това желание за загърбване на езика на омразата, на противопоставянето, за отвореност към интеграционните процеси. Но и България побърза веднага да сключи така дългоочаквания Договор за приятелство, добросъседство и сътрудничество. Според мен трябваше да се направи една преценка на състоянието на тези отношения към наши дни, преценка за това, че рано или късно между Република Македония и Гърция в този нов дух на отношения ще се сключи също договор и да се потърси анализ какви биха били параметрите на този договор, отчитайки проблемите между двете държави.   И ако сега наложим двата договора – между Гърция и Република Македония и между България и Република Македония, ще видим значителни разлики. А този между Гърция и Република Македония е безсрочен и не търпи промяна. Гърция реши проблемите със своята идентичност, история и език на високо политическо ниво, заложени в договора, с безкомпромисни срокове и условия.   По време на нашето председателство Брюксел определи четири условия за оценка на готовността на Македония за започване на преговори през юни догодина.   Нещо, което противоречи на изразяваните позиции на българското правителство преди време. И затова продължавам да настоявам за търсене на тези допълнителни гаранции и   Този договор, който сключихме, трябва да бъде основа, върху която да градим така, че да са невъзможни никакви спекулации относно нашата история, териториална цялост, идентичност и език. И българската дипломация следва да навакса и да отчете тези неща в преговорите за членство на Република Македония в Европейския съюз. Защото България и Македония са най-близките държави на Балканите и не трябва да създаваме никакви предпоставки, така че между нашите две страни да има ново изкуствено разделение.   Мога да кажа, че едно от най-големите постижения на нашето европейско председателство, наред разбира се и с всичко положително, което се случи – връщане на европейския фокус върху Западните Балкани, това е, че  , в механизмите за вземане на решения, като вземане и утвърждаване на европейските ценности в управлението на обществените процеси и във функционирането на държавата.   и по отношение на структурите, и по отношение на воденето на основния дебат. Нормално е в процеса на подготовката и провеждането на европейското председателство България да стане по-демократична европейска страна, с независими и ефективни институции, с ясно разделение на властите, с върховенство на закона, със свобода на словото. Но това не се случи до голяма степен поради факта, че      Точно когато се иска лидерство и отговорност, такова едно поведение може да доведе до парализа на институциите. Виждаме, че съдебната реформа така и не се състоя. Реформата в образованието гравитира около ремонт на училища и увеличение на заплати, в здравеопазването - около кадрови промени. Точно по време на европейското председателство се регистрира съществен отлив на чуждестранни инвестиции. Новият антикорупционен мегаорган и неговите действия се посрещат с ирония и недоверие от обществото.  Така че, използвахме ли целия този опит от работата с европейските институции като подготовка и като провеждане на рационални политики, тук, в България. Мисля, че не и причината е, че   Нещо повече, европейското председателство стана алиби за липса на отношение и за безразличие по тези проблеми, а дори и неудовлетворението на гражданите се представяше като опити за провал на европредседателството. Това е недопустимо. Това е най-лесният начин българите да бъдат разколебани в европейската идея.  . Европейската идея не може да се партизира и приватизира. Трябва властта в България по-бързо да се освободи от еуфорията и от този изкуствено граден образ и възможно най-бързо, телом и духом, да се върне в суровата българска действителност.  Благодаря за вниманието. Пожелавам всеобхватен и задълбочен анализ на първото Българско европейско председателство.", "date": "2018.07.03", "title": "Президентът: България затвърди мястото си на най-периферна страна в ЕС (Пълен текст на словото)"}
{"url": "http://epicenter.bg/article/Profesor-Stiglits-shte-konsultira--quot-Viziyata-za-Balgariya-quot--na-BSP/158302/2/0", "text": "На престижния Сими симпозиум, който събира лидери на мнение от цял свят и който тази година се провежда на гръцкия остров Родос, лидерът на БСП Корнелия  Двамата са гости на форума, чиито патрон е бившият премиер на Гърция Георгиус Папандреу.   \"Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им\", заяви лидерът на БСП Корнелия Нинова на форума в Рицарския замък. Тя обясни, че напълно споделя заключенията в книгата му “Цената на неравенството”, че  \"С проф. Стиглиц разговаряхме и за нашата “Визия за България”, която ще обявим на 21 юли\", коментира тя. Нинова припомни, че   \"Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори. Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата\", заяви тя.    \"Професор Стиглиц прие да му изпратя нашата \"Визия за България\", за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава\", изтъкна тя. Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството\", “Голямото разделение”, “Еврото”, “Свободно падане: Америка, свободните пазари, кризата и виновните за нея”.  ", "date": "2018.07.03", "title": "Нинова договори проф. Стиглиц да консултира \"Визията за България\" на БСП"}
{"url": "http://epicenter.bg/article/-Alfa-risarch--GERB---24-5--BSP---20-1--Obedineni-patrioti---5--DPS---4-9--ako-izborite-sa-dnes/158303/2/0", "text": ", показва регулярното тримесечно проучване на Алфа Рисърч. Успоредно с това, нарастващата активност от страна на опозицията, проблемите в социалната сфера и периодично изострящите се вътрешно-коалиционни противоречия, очертават някои симптоматични промени в общественото мнение, които по всяка вероятност ще търсят своето развитие в есенния политически сезон. Електоралните нагласи за евентуален парламентарен вот се запазват без съществени промени.  С 2.2% подкрепа Воля е под 4%-та бариера. Със същата начална подкрепа от 2.2% стартира новосъздаденото обединение Демократична България. Делът на нежелаещите да гласуват нараства до 34.6%, а 6.1% търсят друга политическа сила. Високият дял на хората, усещащи се непредставени от настоящите парламентарни партии, показва, че въпреки неуспешните опити от последните години, все още има потенциал за нови политически субекти.   но в сравнение с март губи 5 процентни пункта. Отливът на подкрепа не се отразява на негативните мнения, които се запазват около 10 на сто, но се увеличава делът на колебаещите се в преценката за неговата дейност.   (37.2%, ръст от 1.6%), следван от Красимир Каракачанов (25.2%) и Корнелия Нинова (23.3%). Както най-рейтинговият министър на Обединени патриоти, обаче, така и лидерът на БСП, губят популярност в сравнение с месец март. Традиционно ниският рейтинг на В.Сидеров спада с още 2%. Единственият от националистите, който бележи ръст – и като министър, и като партиен лидер – е Валери Симеонов (16.4% - ръст от 5 на сто). Сумарно взето обаче разногласията вътре между националистите, както и с големия коалиционен партньор, водят до отстъпление в електоралните им позиции.   Успешният край на Европредседателството намалява критиците му с 2 на сто, но общественият отзвук след бягствата на затворници и убийството на един от тях, катастрофата с военния хеликоптер и протестите на майки на деца с увреждания, му костват и 1% спад на привърженици. Подкрепата за кабинета се разколебава и от липсата на сериозни промени и резултати в базови за социалната инфраструктура сектори като здравеопазване, образование, правосъдие, сигурност. Конюнктурните решения неутрализират моментните напрежения, но оценките за работата именно в тези направления изпъкват с високата си критичност.   През юни външният министър измества от тройката военния, който заради ръста на негативните мнения след трагичния инцидент край Пловдив, минава на пета позиция. Подкрепата от майките на деца с увреждания за Бисер Петков води до леко подобряване на неговите позиции. Другата значителна промяна през юни е с негативен знак. Сериозен спад е налице при вътрешния министър Валентин Радев, въпреки че проучването е провеждано на терен преди вота на недоверие.   Имайки предвид дългогодишния устойчиво нисък рейтинг на Народното събрание, си струва да се отбележи първият слаб ръст в одобрението му от началото на мандата, както и повишеното одобрение за Председателя на парламента Цвета Караянчева (което достига 24%). Главен прокурор, съд и полиция остават с критично ниски нива на доверие.  Периодът март-юни беше наситен с интензивни политически събития, фокусирали медийното и обществено внимание както със значимостта си, така и с конфликтния си потенциал. Влиянието им намира отражение в динамиката на подкрепата за политическите партии и лидери, но и в оценките на общественото мнение за всяко едно от тях:   (55%). Мнозинството от българите (54%) са убедени, че регионът ни ще бъде по-стабилен и сигурен, ако ЕС има решаващо влияние в него. Като резултат, второ поредно тримесечие одобрението за ЕС не слиза под едни от най-високите регистрирани стойности (60%)   Въпреки че нито един от двамата висши държавници не успя да посочи конкретни резултати от посещението си в Русия, 43% от българите са убедени, че Румен Радев е бил успешен и е постигнал позитивни резултати, докато за Борисов така смятат едва 26%.   30% са на мнение, че атомната централа задължително трябва да бъде построена, но за мнозинството икономическият фактор е решаващ – според 59% проектът си струва да се реализира само, ако е икономически изгоден. Аналогична е ситуацията и по отношение на евентуални рискове, свързани със строежа на централата. 30% нямат притеснения, но 69% изказват едни или други опасения. Сред тях най-съществени са рисковете от аварии и екологично замърсяване (46%), следвани от финансово икономическите (29%), геополитическите (23%), вътрешно-политическите (20%). По-младите хора, гледащи на проекта през призмата на по-дълъг житейски хоризонт, както и тези с по-високо образование, са много по-склонни да отчитат нивата на риск и да се въздържат от подкрепа за проекта.  Началото на летния сезон е време и за летни планове. Макар обичайно разглеждани само в рубриката „развлечения“, тези планове са важен индикатор, първо, за икономическото благосъстояние и съответно, за нивото на икономически оптимизъм, който движи редица от най-важните сектори у нас и второ, за личните приоритети на българите. Изследването показва, че въпреки ръстът на доходите, планираната лятна икономическа активност почти не се различава от миналогодишната.   Общо 3.4% или около 200 000 домакинства възнамеряват да отдъхват и на двете места - и в страната, и извън нея. Плановете за по-малки (13.2%), или по-големи ремонти (4.4%) също остават в рамките на миналогодишните, потвърждавайки сдържаността в личните инвестиционни планове.   Този ръст е изключително показателен за значителните демографски промени в обществото - всяко осмо българско домакинство е засегнато от миграцията, което не остава без психологически и емоционални последици. Позитивно е нарастването в дела на хората, които възнамеряват да спортуват активно (от 4.4% на 6.2%), което е в синхрон с общата тенденция за по-активен и здравословен начин на живот през последните години, особено сред по-младото поколение. За втора поредна година най-нисък, но все пак с минимален ръст (1.8%) остава делът на хората, които планират участие в курсове за повишаване на образование или квалификация. Предвид проблемите с работната сила у нас, този слаб интерес е сериозно предизвикателство и пред образователните институции - било то училища, университети, или школи. Всички те биха могли да предоставят много по-широка палитра от образователни възможности, насочени към младите хора, позволяващи им да повишат личните си шансове за добра работа и заплащане.   ", "date": "2018.07.03", "title": "„Алфа рисърч“: ГЕРБ - 24.5%, БСП - 20.1%, Обединени патриоти - 5%, ДПС - 4,9%, ако изборите са днес"}
{"url": "http://epicenter.bg/article/Prezidentat-Radev--Balgariya-ne-postavi-vaprosa-za-badeshteto-na-evropeyskata-sigurnost/158304/2/0", "text": "„Точно по времето на нашето председателство, без наше участие, бе сформирана нова група за военна интервенция, която включва само девет държави.   На какъв принцип бяха отправени покани към избрани държави.“  Това заяви президентът Румен Радев в речта си пред конференцията „Българското председателство на Съвета на ЕС - време за равносметка“. Тя бе организирана от фондация „Фридрих Еберт“ и Института за икономика и международни отношения.  Епицентър.бг припомня, че  Създаването на Инициативата за европейска намеса (ИЕН) бе обявено официално на 26 юни, но първи за нея съобщи френският президент Макрон още през есента на миналата година в речта си пред Сорбоната.   Преди края на юни Италия също бе дала съгласието си да участва в групата, но новото правителство на страната поиска време, за да проучи вариантите.   Идеята на Макрон е също така Великобритания да остане ангажирана с европейската отбрана и след Брекзит. По думите на френския военен министър сътрудничеството е  Президентът Радев днес обърна внимание на нон-пейпъра, с който се създава Инициативата: „Ще кажете, да, но това е група за интервенция извън рамките на Европейския съюз, в кризисни точки извън Съюза, нова коалиция на желаещите. Не е така.   Става въпрос за много по-дълбоки неща, за формиране на нова европейска стратегическа култура, за   пак в тази рамка и за съвместна подготовка вътре в нея.“ Според държавния ни глава редно е било България да \"постави въпросът как това ще се отрази на НАТО, на ПЕСКО и най-вече на държавите, които остават извън тази група.“ Критиката на Румен Радев във връзка с новата военна инициатива беше свързана с това, че сигурността и отбраната бе сред обявените от България приоритети. Според президента  : „Дори редица европейски лидери си позволиха да направят недопустими до вчера резки изявления, че Европа не може да разчита повече на други и трябва да поеме сигурността в собствените си ръце“. По думите на Румен Радев   „България в това отношение мога да кажа, че сама стесни своя хоризонт и не видя какво се случва на запад от Западните Балкани“, заключи Радев. ", "date": "2018.07.03", "title": "Радев с критика към кабинета:  България не забеляза формирането на новия военен съюз в ЕС"}
{"url": "http://epicenter.bg/article/Krasimir-Valchev--Shte-ima-nakazani-za-tehnicheska-greshka-v-rezultatite-na-parvoto-klasirane-sled-7-klas/158305/2/0", "text": "Станала е техническа грешка в резултатите на първото класиране след 7 клас в София, ще има и наказани. Това каза пред журналисти министърът на образованието Красимир Вълчев във връзка с техническа грешка в класирането на учениците след 7 клас в София, предаде агенция \"Фокус\".   \"Нямам пълна информация в момента, тъй като присъствам на дискусия за висшето образование. Станала е техническа грешка, би трябвало да може да се оправи. Ще настоявам това да се случи по най-бързия начин\", каза той и уточни, че доколкото има информация грешката е само в София и само по отношение на няколко училища. По думите му грешката е поправима и не би трябвало да има ощетени от това.   \"Малко ще се забави класирането\", каза Вълчев. Той поясни, че тепърва ще се установи защо се е получила грешката и ще има наказани. Той поясни, че от РУО - София ще дадат пресконференция по темата.   Първото класиране за гимназиите след седми клас в столицата е изтеглено, тъй како има \"бъг\" в системата, обясни за \"По света и у нас\" началникът на Регионалното управление по образованието - София-град Ваня Кастрева.   Тя и представители на Министерството на образованието бяха в професионалната гимназия \"Ломоносов\", където търсиха начин за отстраняване на грешката.   Ставало въпрос за проблем със 78-те различни групи балообразуващи оценки, особено при балообразуването за професионалните гимназии. Класирането ще се промени за няколко професионални гимназии като балът ще се повиши.   По-късно на брифинг Ваня Кастрева призна, че е допусната техническа грешка при формирането на бала в Технологическо училище „Електронни системи“ и Професионалната гимназия по електроника „Джон Атанасов“. Проблемът е свързан с утрояването на оценката по математиката, предаде агенция „Фокус“.   „Разликата е, че математиката е взета веднъж в балообразуването, а трябва да бъде три пъти. Не е утроена, затова разликата в бала е средно с около 150 точки“, посочи Ваня Кастрева.   „Още в мига, в който беше пуснато класирането, по сигнал на родители, чиито деца са кандидатствали в Технологически училище „Електронни системи“ и Професионална гимназия „Джон Атанасов“, Комисията ни за информационно осигуряване и класиране започна да работи“, обясни тя.  ", "date": "2018.07.03", "title": "Красимир Вълчев: Ще има наказани за техническа грешка в резултатите на първото класиране след 7 клас"}
{"url": "http://epicenter.bg/article/Vazrasten-mazh-be-prebit-do-smart-pred-Voenna-bolnitsa-v-Plovdiv/158290/3/0", "text": "70-годишен мъж е открит мъртъв при колата си до Военна болница, съобщиха от полицията, предаде БНР. Това е научният работник доц. Стефан Нейков. Той е дългогодишен служител на Института по растителни генетични ресурси в Садово, специалност \"Зеленчуци\". Там се е пенсионирал. Преподавател е в Аграрния университет в Пловдив.    Доц. Нейков е намерен е два часа преди полунощ в безпомощно състояние край паркиран „Фолксваген Поло“ на бул. \"Христо Ботев\". Пристигналият лекарски екип е направил всичко възможно да го спаси, но мъжът е починал.   Окръжната прокуратура води разследване за убийство, тъй като по тялото на жертвата е имало множество травми. Зам.-окръжният прокурор Галин Гавраилов уточни, че на този етап не може да коментира има ли заподозрени. Работи се по версията за лични мотиви за извършването на тежкото престъпление.   Очаква се аутопсията да установи точната причина за смъртта и от прокуратурата, с напредването на разследването, да оповестят още данни.  ", "date": "2018.07.03", "title": "Пребиха до смърт преподавател от Аграрния университет в Пловдив"}
{"url": "http://epicenter.bg/article/Menda-Stoyanova--Ako-ne-vdignem-aktsiza-na-bezdimnite-tsigari--darzhavata-shte-zagubi-30-mln--lv-/158276/4/0", "text": "Управляващите от ГЕРБ готвят поскъпване на бездимните цигари, които придобиха популярност у нас през последните месеци. От бранша се възмутиха от очертаващата се промяна в разпоредбите в средата на годината, а наблюдатели заподозряха лобистки натиск от страна на производителите на конвенционални тютюневи изделия. В ГЕРБ обаче са категорични – мярката е единствено с цел повече приходи в бюджета.   „Това би било безпрецедентно в ЕС. Както като време в което се прави такава промяна, така и като нива на облагане. Това са бездимни тютюневи изделия и те трябва да бъдат облагани диференцирано. Не си спомням да е имало промяна на акцизни ставки в средата на годината. Обикновено влизат в сила от следващата фискална година, така, както се случи и миналата година”, коментира Верджиния Джевелекова, представител на вносителите.   Според нея кутията бездимни цигари ще поскъпне от 5,50 лв. на 10 лв., което за част от потребителите ще означава връщане към старите папироси, а за други – обръщане към контрабандните алтернативи. Всичко това – без особен резултат за бюджета.   „Ако от една кутия нормален тютюн, струваща 5,50 лв. 3,50 лв. влизат в бюджета, от една кутия от новите при цена 5,50 лв. влизат 93 стотинки. Това, умножено по количествата, прави загуба 15 млн. с тенденция до края на годината да станат 30 млн. лв.”, заяви Менда Стоянова пред БТВ.   По думите й при определянето на акциза в края на миналата година бездимните цигари са били подценени и от 1% дял до момента са скочили до 1,4% с перспективата да станат 1,6% до края на 2018 г. Според нея така се е получила ситуация, в която „бюджетът дотира всяка кутия”.   На въпрос защо изведнъж България тръгна да става първата страна в ЕС, която изравнява бездимните цигари с обикновените, Стоянова отговори, че скоро и в други членки ще се преразглежда фискалният ефект от тези изделия и вероятно ще има промени в евродирективите.   „Цифрата „10 лева” е абсолютно некоректна. Разликата в цената на цигарите е 2,50 лв. т.е. при цена от 5,50 лв. максимум 8 лв.”, пресметна депутатът от ГЕРБ. Тя отбеляза, че ако производителите искат да продължат да налагат продукта си, могат да отстъпят част от своята печалба.   Тя нападна и потребителите: „Не съм съгласна като данъкоплатец непушач, моите пари да отиват за дотиране на едно изделие, употребявано от шепа хора – това не са социално слаби хора, за да го пушиш, трябва да направиш една инвестиция от 200 лв. за устройството. Тези хора са много шумни и вдигнаха темата по медиите”.   Според нея и Министерството на здравеопазването трябва да се включи в дебата, защото бездимните цигари в момента не са забранени на закрити обществени места.   В края на интервюто, Менда Стоянова посочи, че нашата страна е подала заявката си за едновременно влизане в „чакалнята” на еврозоната и в банковия съюз, като на 12 юли трябва да има решение в Брюксел. Ако оценката е, че като икономика и институции не сме годни за „сърцето” на ЕС, управляващите ще искат конкретни мотиви.", "date": "2018.07.03", "title": "Менда Стоянова: Ако не вдигнем акциза на бездимните цигари, държавата ще загуби 30 млн. лв."}
{"url": "http://epicenter.bg/article/Prof--Dimitar-Ivanov--Bozhi-dar/158275/11/0", "text": "  Дали е дар от Бога, както ни внушава името му, или е каприз на Дявола, е трудно да се каже. Едно обаче е ясно - че такъв като него трудно се ражда, а когато се роди, още по-трудно се отглежда. Ярък като поведение и с неповторим изказ, той е един от чешитите на днешния ден. Всеки, който го срещне случайно, а това би могло да се случи на различни места почти едновременно - толкова е динамичен и неудържим - не може да не забележи несъответствието между физическия му образ и представата за него, която градят текстовете му в печата. Но това ще е само защото срещналият го случайно не познава в подробности неговото житие.   Започнал като докер и моряк в родния Созопол, малко късничко завършил Софийския университет, няколко години след това се движи из Ватиканската библиотека с лекотата на спасител на плажа. Гмуркач за амфори, словоохотливец с развита фантазия, той е ученик на Александър Фол и последовател на Кольо Генчев. Макар и да не мери ръст с техния смразяващ интелект на университетски професори, името му е по- популярно сред израслите в новия век.   Божидар е и ярък публицист, за когото националната идея и любовта към Отечеството са пътеводната звезда, пазена ревниво от всяко случайно петънце на времето. Като много други от своето поколение, принудено, след като е съзряло в една система, да преаранжира ценностите си под напора на други обществени условия, той допуска отклонения, а понякога и откровени грешки, но виталността му е толкова мощна, че винаги успява отново да поеме във вярната посока.   Освен че е подвижна историческа енциклопедия, Божидар се пробва в администрацията и в политиката. От директорския пост на Националния исторически музей го отстрани СДС, до депутатското кресло не го допусна БСП, въпреки че той раздаде себе си, за да й помогне да се изправи на крака. Бойко го направи министър, но го освободи след две години заради минала принадлежност към държавна сигурност.   Голям грях?!   Не се разсърди нито на едните, нито на другите, нито на третия, а се върна в любимия си директорски кабинет в музея. Луд умора няма, казва мъдрословецът българин. Името и снимката му продължиха да се появяват редовно в почти всички всекидневници, студиата на няколко телевизии и радиа отесняха от едрата му фигура, издателствата заспориха кой да издава книгите му. Писани с невероятна лекота, те прескачат една през друга историческите епохи - от зората на българската държава, която невъзмутимо премести с един век по-рано, до лъжите на македонистите в края на XX век и от тракийските царе преди новата ера до предателската роля на царя Кобург през 1913-1918 г. Без да броим твърдението му, че ако не сме били ние, българите, всите руси и славяни и до ден днешен да не знаеха да четат. Дори и много от откритията му да са спорни, като тези за мощите на св. Йоан или за вампирските скелети, намерени край родния му Созопол, той ни помогна отново да залюбим своята история.   В кръговрата на обществото, както и в природата, след залез идва утро. Като на шега, той всекидневно с гръм и трясък влиза в държавната хроника. Въпреки че не му даваха шанс и всячески се опитваха да го обезкуражат, във време, когато бие дванайсетият час за музейната реформа, когато колегията на историците има нужда от разумен консенсус, за да оцелее в пазарните условия, а не от партизански дрязги и низки страсти, които я омаломощават, на върха на музейната пирамида в България стоеше един признат учен, опитен администратор и добър човек - д-р Божидар Димитров, почетен професор на водещ университет. Стоеше до деня на нелепото си уволнение, което ускори края му. Дали това беше Божа работа или зла шега на Дявола, ще каже само времето!   Сбогом приятелю!    ", "date": "2018.07.03", "title": "Проф. Димитър Иванов: Божи-дар"}
{"url": "http://epicenter.bg/article/Kiril-Kadiyski--Bukolika-za-Gospodin-Gospodinov-/158328/6/0", "text": "Използвал съм всеки повод, който случайността ми е предоставяла, да кажа, че Георги Господинов е явление в българската литература. Да го похваля и да пожелая на колегите му - съмишленици и опоненти - да вземат пример от него и да се стараят.  И сред живите, нине действащи и здравстващи писатели, а и в един по-голям времеви отрязък, той няма равен на себе си. Нека почитателите му не прибързват да ликуват, нито критиците му да се мръщят - не говоря за качествата на произведенията му, те не ме вълнуват и не ми дават повод за размисли. Впечатлен съм от феномена Господинов; от волята и възможностите, разбира се, да пласира всичко, което произведе. Нещо, което е липсвало и липсва на повечето български писатели и което в крайна сметка се отразява и на самата родна литература.  Георги Господинов е като един овчар, който се грижи много добре за стадото си (някой заядливо може да подхвърли питането дали то е от най-качествените породи овце, но това няма значение за феномена, който ни вълнува), осигурява му винаги най-тучна паша и то не само по нашите високопланински пасбища, но и в Алпите, а сега се видя, че е стигнал и до Скалистите планини в Новия свят. Тия, които \"ирландската пастирка\" се опита преди време да пробута на чуждестранните туроператори като българска атракция. Но да се върнем на нашия \"духовен пастир\". Той дои постоянно овчиците си и след като продаде млякото (прясно и кисело), от останалото приготвя сирене и балкански кашкавал, които пласира също на добра цена. От остатъка прави извара, а суроватката я бутилира и предлага като полезен био-продукт. Този субпродукт, известен и като цвик, се цени много сред \"умните и красивите\". Вероятно поради това, че възстановява мозъчните клетки и овлажнява кожата на лицето. Казахме пасе стадото си, но вече и това като че ли не прави сам - цяла сюрия едри рунтави каракачанки завръщат и пазят овцете, да мируват на правилното място, докато нашият човек грее на благосклонното божие слънце голите си изранени крака или наобикаля да види как върви градежът на параклиса на неговия патрон. Злите езици обаче говорят, че параклисът щял да бъде наречен на него, понеже той пък се бил борил и се очаквало да срази ламята на \"организираната посредственост\". А на два пъти бил замятал копие и срещу един друг змей - Тръмп. Е, по-отдалече, разбира се, под формата на безкомпромисна позиция срещу опитите \"толкова лесно и бързо... да се сменят базисни ценности\" от някакви случайни победители. Пак за Тръмп иде реч...  Всичко това обаче не би било възможно без една масирана реклама. Господинов я има, понеже е допаднал с проектите си - и най-вече с правилното попълване на формулярите - на съответните фондации, отпускащи помощи на предприемчиви труженици.  Запролети ли се, Господинов стриже овцете си и добре изпраната вълна също отива на пазара. Може да тегли ножа и на някое шиле, но никога няма да изтича и да каже: - Войводо, турците идат, давай парите! Защото го е нарекъл за курбан на творческата свобода, пък и хайванчето явно е било закелявело. Топлата и все още кървава кожа ще хариже, за да наложат с нея някой негов събрат, пребит при подялбата на литературната бащиния.  Накрая ГГ мълчаливо събира барабонките (хем и почиства по тоя начин къшлата), разпределя ги в найлонови торбички, етикетира ги и ги предлага на борсата за цветя - висококачествената овча тор адски се търси от домакини, които отглеждат по балконите си литературни цветя в саксии.  На нещо подобно прилича и последната му книга със свръхкратки разкази.  След такава книга е съвсем логично да ти се мълчи и може би на него - да не стои празен пазара - ще му се прииска да издаде и книга само с бели страници. Само че тая книга вече сме я чели - и на френски, и на английски.  А в това време някои негови колеги крещят: Хей пролет иде, вдигат се мъглите!... Налей, обеснико, дружина чака... И едва дочакали юсчето, гаврътват го и хукват с оръжие в ръка по \"Възвишенията\" на времето, под ехидните погледи на внуците на Мазната, да гонят раздигащите се вече мъгли...  Бедний, бедний Русков, защо не умря на Гредетин!  ", "date": "2018.07.03", "title": "Кирил Кадийски: Буколика за Господин Господинов "}
{"url": "http://epicenter.bg/article/Zeehofer-ostava--S-Merkel-se-sporazumyaha-da-vrashtat-bezhantsite-v-parvata-strana-na-registratsiyata-im/158265/7/0", "text": "    Имаме постигнато съгласие по три пункта. Това ми дава основание да запазя поста си на вътрешен министър, заяви късно в понеделник Хорст Зеехофер.   Ръководствата на ХДС и ХСС са се договорили за изграждането на транзитни центрове по границата на Германия с Австрия, в които ще бъдат настанявани кандидатите за убежище, които вече имат регистрация в друга страна от ЕС.   Именно от тези центрове ще става връщането на вече регистрираните мигранти в съответната страна, пише в компромисното решение,    Това обаче ще става на основата на сключени споразумения със съответните страни, пише още в документа.   А когато няма или не е възможно да бъде сключено такова споразумение, тогава връщането от границата на кандидатите за убежище ще бъде по силата на сключено споразумение с Австрия.   Меркел определи постигнатото споразумение като \"наистина добър компромис\". А от ХСС гледат на договорката като на стъпка, водеща към промяна на сегашната миграционна политика.   Постигнатият компромис трябва да бъде одобрен също и от третия коалиционен партньор в управлението - Социалдемократическата партия на Германия.", "date": "2018.07.03", "title": "Зеехофер остава. С Меркел се споразумяха да връщат бежанците в първата страна на регистрацията им"}
{"url": "http://epicenter.bg/article/Braziliya-prechupi-Meksiko-i-prodalzhava-napred-/158279/8/0", "text": "Бразилия и Белгия ще играят на четвъртфиналите на световното първенство по футбол в Русия.  \"Селесао\" победи Мексико с 2:0 и чака Белгия или Япония в следващата фаза. Тимът на Тите доминираше през по-голяма част от мача, а головете за успеха вкараха Неймар в 51-ата и Фирмино в 88-ата минута.  Белгия се измъчи, но все пак победи с 3:2 Япония и си осигури място в четвъртфиналната фаза на Мондиал 2018. Тимът на Роберто Мартинес губеше с 0:2 до 69-ата минута. С попадения на Вертонген, Фелайни и Шадли обаче, \"червените дяволи\" продължават напред, а \"самураите\" напускат турнира.  ", "date": "2018.07.03", "title": "Бразилия пречупи Мексико и продължава напред "}
{"url": "http://epicenter.bg/article/Yapontsite-zagubili-zaradi-izyaden-oktopod-prorok--VIDEO-/158319/8/0", "text": "Гигантското осмоного Рабио, което вярно предсказа изхода от трите мача на Япония в груповата фаза на Мондиал 2018, е било убито малко преди вчерашната среща на \"самураите\" с белгийците.   Октоподът бил закаран на пазара и приготвен за продажба. Все още не е известна причината \"месията с пипалата\" да се окаже на щанда, съобщава  bTV.   Животното беше кръстено на името на французина Адриен Рабио - полузащитник на \"Пари Сен Жермен\", който остана извън състава на \"петлите\" за мондиала.   Осмоногото се сдоби с голяма популярност, след като правилно предсказа победата на Япония над Колумбия, равенството със Сенегал и загубата от Полша. Какъв изход е бил предвидил Рабио в мача на Япония с Белгия не става ясно.   Японските фенове ще липсват на футболния свят! Това е сигурно! Дисциплинираните азиатци впечатлиха всички със съвестното си поведение след мач. Те изчистиха трибуните на всеки стадион, на който играеше техният тим, като дори драматичната загуба в осминафинала срещу Белгия не спря благородната им инициатива.   Минути след победния гол на Шадли в 95-ата минута, разстроените японци започнаха да събирах опаковките, които бяха разхвърляли по време на срещата.   И докато с подобно поведение от страна на привържениците вече свикнахме, този път трябва да похвалим и футболистите. Възпитаниците на треньора Акира Нашино оставиха съблекалнята си в безупречен вид! Сякаш човешки крак не е стъпвал в нея!   Отгоре на всичко, те проявиха и креативност и поставиха бележка с кратко послание на домакините. \"Благодаря!\", при това на руски език.", "date": "2018.07.03", "title": "Японците загубили заради изяден октопод-пророк (ВИДЕО)"}
{"url": "http://epicenter.bg/article/Protesti-v-Polsha-zaradi-zakonoproekt--ogranichavasht-pravoto-na-abort/158270/7/0", "text": "Стотици активисти протестираха снощи пред сградата на полския парламент срещу законопроект за по-нататъшно ограничаване на правото на аборт, предаде Асошиейтед прес.   \"Искаме избор, а не терор\", скандираха демонстрантите. Протестът се проведе, докато специална комисия разглеждаше предложение на гражданска група за забрана на абортите при случаи, когато ембрионът е увреден непоправимо. В крайна сметка тя реши, че е необходима още работа по проекта, преди той да бъде гласуван в парламента. Малка група противници на абортите и монахини се молеха близо до мястото на протеста. Силно католическа Полша, в резултат на трудно постигнат компромис, разрешава абортите в три случая: когато животът или здравето на жената са застрашени, бременността е вследствие на престъпление или изследванията показват висока вероятност за непоправимо увреждане на ембриона. Разглежданият законопроект цели да премахне третото условие, отбелязва АП. Според опозиционната депутатка Йоанна Шоринг-Велгус мярката е представена за обсъждане точно сега, за да бъде отклонено вниманието от новия закон за реформиране на Върховния съд, заради който Европейската комисия заведе наказателна процедура срещу Полша.    ", "date": "2018.07.03", "title": "Протести в Полша заради законопроект, ограничаващ правото на аборт"}
{"url": "http://epicenter.bg/article/Sanktsiite-sreshtu-Rusiya-zaradi-Krim-shte-prodalzhat--obyavi-Vashington/158271/7/0", "text": "Американските санкции срещу Русия заради анексирането на Крим ще продължат. Tова заяви говорителят на Белия дом Сара Сандърс, цитирана от БНР. Неотдавнашни изказвания на американския президент Доналд Тръмп подхраниха спекулации в американски медии, че Вашингтон може да промени позицията си за Крим, отбелязва ДПА. Миналия петък Тръмп съобщи, че на срещата си с Путин на 16 юли в Хелзинки смята да засегне темата за Крим. В отговор прессекретарят на руския президент Дмитрий Песков заяви, че Кримският полуостров, който Москва анексира от Украйна през 2014 г., е неделима част от Русия и не може да бъде тема от дневния ред на срещата между двамата президенти.     ", "date": "2018.07.03", "title": "Санкциите срещу Русия заради Крим ще продължат, обяви Вашингтон"}
{"url": "http://epicenter.bg/article/Borisov-otchita-dnes-Balgarskato-predsedatelstvo-pred-Evropeyssiya-parlament/158267/2/0", "text": "\r\n \r\n   \r\n Премиерът ще информира евродепутатите за напредъка и резултатите от Българското председателство на Съвета на ЕС по основните приоритети: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето. \r\n   \r\n Преди участието в пленарната сесия, министър-председателят ще се срещне с председателя на Европейския парламент Антонио Таяни. На 30 юни България предаде ротационното председателство на Съвета на Европейския съюз на Австрия. \r\n В церемонията, която се състоя в Алпите, участваха премиерите на двете страни – Бойко Борисов и Себастиан Курц, в присъствието на председателя на Европейския съвет Доналд Туск. \r\n Преди символичното предаване на председателството Борисов, Себастиан Курц и Доналд Туск проведоха среща и разговаряха за резултатите, постигнати по време на Българското председателство и приоритетите на Европейския съвет в следващите шест месеца, по които ще работи Австрия. Българският министър-председател благодари за конструктивния диалог в Съвета, като даде възможност да се поднови вниманието върху Балканския регион. \r\n   \r\n Австрийското председателство ще продължи линията на българското, като ще акцентира върху три основни приоритета - сигурност и борба с нелегалната имиграция, конкурентоспособност чрез дигитализация, и перспектива за страните от Западните Балкани и Югоизточна Европа. След 1998 и 2006 г. Австрия поема за трети път Европредседателството и то в годината, когато се навършва един век от основаването на Австрийската република. \r\n   \r\n За България приключва първо европредседателство. Страната ни бе домакин на 284 събития, за които пристигнаха 36 000 делегати. Най-очакваното събитие беше срещата на върха Европейски съюз – Западни Балкани, която се проведе на 17 май в София. \r\n   \r\n Очаква се министър-председателят Борисов да представи отчет  пред българския парламент за дейността на кабинета в рамките на Българското председателство на Съвета на ЕС на 13 юли. \r\n", "date": "2018.07.03", "title": "Борисов отчита днес Българскато председателство пред Европейския парламент"}
{"url": "http://epicenter.bg/article/Korneliya-Ninova-/158269/2/0", "text": "Лидерът на ГЕРБ Бойко Борисов също ли смята като заместника си Цветан Цветанов, че Русия и Китай са заплаха за сигурността, попита във фейсбук лидерът на БСП Корнелия Нинова. Тя подчертава, че срещата в София \"16+1\" е възможност България да засили ролята си в региона, да бъде мост между Изтока и Запада и да привлече инвестиции, които ще са от полза за хората. Корнелия Нинова е в Родос, Гърция, където участва в Сими симпозиум - международна кръгла маса на лидери на мнение от целия свят. В неделя Цветанов направи изявление в парламента, че Русия и Китай са заплаха за сигурността и мира.                          ", "date": "2018.07.03", "title": "Нинова: Срещата \"16+1\" е възможност за България. Дали и Борисов смята, че Китай и Русия са заплаха?!"}
{"url": "http://epicenter.bg/article/SEM-obsazhda-proekt-na-Zakon-za-balgarskiya-ezik/158272/2/0", "text": "На днешното си заседание Съветът за електронни медии (СЕМ) ще обсъди проект на Закон за българския език, съобщава БНР.  Проектът беше внесен в средата на миналия месец от групата на \"Обединени патриоти\".  Текстът предвижда електронните съобщения от БАН, мобилни оператори и всякакви други съобщения да бъдат на български език, а всички мобилни устройства, които се продават в България, да подлежат на кирилизация.  Документът предвижда и промяна в Закона за радиото и телевизията, според която доставчиците на аудиовизуални медийни услуги се насърчават да популяризират българския език чрез специализирани предавания.     ", "date": "2018.07.03", "title": "СЕМ обсъжда проект на Закон за българския език"}
{"url": "http://epicenter.bg/article/Valeri-Simeonov-dovolen--V-Slanchev-bryag-veche-mozhe-da-se-spi/158273/2/0", "text": "Вицепремиерът Валери Симеонов проведе среща вчера със собствениците на малки бензиностанции, които миналата седмица протестираха срещу законопроекта за горивата. „Смисълът на вчерашната ми среща беше за съдействие. Собствениците на малки бензиностанции се обърнаха към мен като вицепремиер и към НФСБ“, обясни Симеонов в сутрешния блок на БНТ. Той поясни, че още преди срещата е имало съгласие относно законопроекта за горивата. „Днес законът е отвратително лобистки и е насочен срещу няколко големи фирми, които са обсебили 80% от пазара“, обясни Валери Симеонов. „Не трябва да се позволява монополизация, на който и да е бранш от България“, заяви още той.   Относно акция „Шум“ и дали морските курорти днес са по-тихи, Валери Симеонов заяви, че е редно хората да кажат, а не той да даде оценка. „Шумът е силно ограничен. На Слънчев бряг вече може да се спи, но все още законът продължава да се нарушава“, обясни вицепремиерът. Той заяви категорично, че не сее фиксирал в шума, а се е фиксирал в това българският туризъм да стане по – печеливш.    ", "date": "2018.07.03", "title": "Валери Симеонов доволен: В Слънчев бряг вече може да се спи"}
{"url": "http://epicenter.bg/article/Krasimir-Valchev--Ako-srednata-zaplata-prez-2021-g--stane-1500-lv--i-uchitelskata-shte-skochi-sas-120-/158274/2/0", "text": "Важно е учителските заплати да бъдат поне 120% от средните в страната. Това каза министърът на образованието Красимир Вълчев в предаването „Здравей, България“ по Нова телевизия. Попитан каква според него е приемливата учителска заплата, Вълчев заяви: „Често говорим за процент на разходите за образование и БВП, според мен по-важният индикатор е ние да следваме учителските заплати да бъдат поне 120% от средните в страната“. Той обясни, че ако през 2021 г. се сбъдне прогнозата средната заплата за страната да достигне 1500 лв., средните учителски заплати брутно ще достигнат 120%, дори над 120 % от средната за страната. Министърът заяви, че образованието е най-важният фактор за развитие и коментира, че най-добрите образователни системи са тези, в които учениците с най-високи резултати, стават учители. „Няма как това да стане без достатъчно високи възнаграждения“, заяви министър Вълчев.  За висшето образование министърът поясни, че назрява моментът да се проведе политически разговор до каква степен трябва да се промени моделът на затворено академично самоуправление. По думите му в този модел не създава проблеми с финансово управление, но не спомага да има добра рамка за отговорност. „Висшите училища трябва да бъдат по-отворени за партньорство за взаимодействие, полиактивни“, допълни министърът. Според него сегашният модел води до пречки в дългосрочното им развитие.   Във връзка с телевизионно разследване в Техническия университет – Варна за нарушения, свързани с картите за храна на студентите, министърът поясни, че в момента тече одитна проверка, започнала преди месец. „Първоначалните данни показват висока концентрация на нарушения. Всички тези констатации ще бъдат пратени на Агенцията за държавна финансова инспекция, вероятно и на прокуратурата, тъй като има индикации за измама“, каза Вълчев. По думите му той като министър може да отнеме акредитацията на университета. Вълчев обаче определи това като крайна мярка.  „Има една санкция – отнемане на кредитацията. Но това е крайна мярка, прекомерна, защото означава затваряне на висшето училище”, бяха точните думи на министър Вълчев. Министърът заяви, че МОН ще направи конкретна проверка на субсидията за хранене. „Там очевидно има пропуск.\"   Министър Вълчев коментира и училище в Благоевград, сложило лимит на прием на ученици от ромски произход. По думите му това е недопустимо и дискриминационно. „Като работодател ще търся отговорност на директора на училището“, каза образователният министър.  По повод отпадането на ученици от системата на образованието, Красимир Вълчев заяви, че това се случва при концентрация на деца от ромски произход. „В последните години намаляват децата в училищна възраст. Всяка година имаме едно намаление. Това е заради нетната външна миграция и заради това, че тези випуски, които влизат в системата са по-малко от тези, които излизат“, коментира той. Според него трябва да се ревизира статистиката, защото процентът на отпаднали е много по-нисък. „Правото на придвижване понякога е за сметка на правото на образование на тези деца“, коментира Вълчев. По думите му много от децата не са на адресната си регистрация.      ", "date": "2018.07.03", "title": "Красимир Вълчев: Ако средната заплата през 2021 г. стане 1500 лв., и учителската ще скочи със 120%"}
{"url": "http://epicenter.bg/article/Borisov-kam-Tayani--Tarsihme-konsensus--dori-kogato-imashe-golemi-protivorechiya-/158280/2/0", "text": "Министър-председателят Бойко Борисов разговаря с председателя на Европейския парламент Антонио Таяни преди да представи резултатите от работата на Българското председателство на Съвета на Европейския съюз в пленарната зала в Страсбург. Това съобщиха от правителствената информационна служба.  “Приоритетите, които заложи Българското председателство, успяха”, каза председателят на ЕП. Той благодари за доброто сътрудничество по време на председателството.  “Работихме много успешно лично с теб, твоя екип и министрите”, подчерта Таяни пред премиера Борисов.  “Обещахме в началото на нашето Председателство и това направихме - търсихме консенсус между държавите и институциите, дори и когато имаше големи противоречия”, каза министър-председателят.  Той изрази увереност, че темата за развитието на страните от Западните Балкани ще остане сред приоритетните политики на ЕП. “Нашите успехи са и ваши, защото ако не работихме заедно, никога нямаше да се случат“, подчерта премиерът.  Той акцентира върху важността на проектите за инфраструктурна, транспортна и дигитална свързаност, посочвайки, че това ще бъде гарант за сигурността и мира в региона, включително и по темата с миграцията.  ", "date": "2018.07.03", "title": "Борисов към Таяни: Търсихме консенсус, дори когато имаше големи противоречия (СНИМКИ, ВИДЕО)"}
{"url": "http://epicenter.bg/article/Ot-dnes-bez-topla-voda-sa-Lozenets---Dianabad---Iztok---Izgrev---Geo-Milev---Yavorov--i-Zooparka/158281/2/0", "text": "Топлофикация София” ЕАД продължава изпълнението на утвърдената от Столичен общински съвет ремонтна и инвестиционна програма за 2018 г. Целта е да се подобри надеждността на системата и да бъде гарантирано качественото топлоподаване през зимата. Това съобщиха от пресцентъра на „Топлофикация София”. През месец юни бяха извършени плановите ремонтите на тръбопроводите в кварталите „Полигона“, „Люлин“ 1-10 част, „Надежда“ 5 и 6 част, „Обеля“ и „Захарна фабрика“.   През тази година топлоподаването се преустановява поетапно и за по-краткo време. Повече потребители ще имат топла вода по време на профилактиката в София.   ще бъдат извършени ремонти по топлопроводите, захранващи кварталите „Лозенец“, „Дианабад“, „Изток“, „Изгрев“, „Гео Милев“, „Яворов“, Зоологическата градина и прилежащите сгради.    кварталите „Подуяне – център“ и „Редута“, по ул. „Иван Асен II“, както и на 320 сгради от кв. „Лозенец“. Благодарение на нововъведенията, те ще бъдат захранвани от друг топлоизточник по време на ремонтите.     Топлопроводите в София са изградени основно през 70-80 години на миналия век и е необходимо да бъде извършван регулярен мониторинг и рехабилитация на участъците с повишена аварийност. Инвестициите в топлопреносната мрежа водят до намаление на разходи при преноса на топлинна енергия.   По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години, което е близо до показателите на ЕС.   Следвайки инвестиционната програма на Столична община през 2018 г., „Топлофикация София“ ЕАД извърши реконструкция на топлопреносната мрежа по ул. „Граф Игнатиев“.   . ще бъдат подменени топлопроводите по ул. „6-ти септември“. Топлата вода към 72 сгради в района ще бъде спряна. Потребителите са уведомени своевременно съгласно законовите разпоредби.   „Ремонтите се правят в интерес на нашите потребители. Така ще намалеят авариите през зимата. Екипите ни полагат максимални усилия да приключат ремонтите по-бързо и да възстановят топлоподаването преди обявените срокове. Повече потребители ще могат да ползват топла вода по време на профилактиката, благодарение на нововъведенията, които направихме напоследък”, заявиха от „Топлофикация София” ЕАД.   От дружеството напомнят, че за времето на ремонтите, на клиентите без топла вода няма да бъдат начислявани сметки и това ще бъде отразено на отделен ред в месечните съобщения.", "date": "2018.07.03", "title": "От днес без топла вода са източните райони на столицата"}
{"url": "http://epicenter.bg/article/Proekt--Tsvetna-kaskada--realizira-obshtina-Mineralni-bani/158282/2/0", "text": "Община Минерални бани работи по спечеления проект „Рехабилитация на Парк Цветна каскада – Минерални бани”. Чакаме този проект близо две години и сме доволни, че той най-после е на дневен ред, заявиха от общината.   Проектната разработка предвижда цялостно премахване на досега съществуващите настилки и зелени площи и проектиране и изграждане на нови такива. За реализацията на проекта ще бъдат използвани три вида материали – сиви, червени и цвят охра бетонови плочи. Ще бъдат изградени зелени площи на различни нива.   Предвидено е изграждане на сух фонтан, който ще се обслужва от техническо помещение, разположено в сутерена на сградата на общинска администрация. Ще бъде ремонтиран английския двор, отделителен канал и стълбищни стъпала с мозаечен цокъл.   За парковото обзавеждане се изработват 26 пейки, десет от които ще бъдат с дървени перголи, 14 кошчета и специална каменна чешма. Проектът предвижда и достъпна среда за инвалиди, съгласно актуалните наредби. Общата площ на проектната разработка е 2260 кв.м., като зелените площи ще са 616 кв.м. Площта на алеите ще бъде 1   619 кв.м., а водните площи ще са 26 кв.м., информираха от общината.", "date": "2018.07.03", "title": "Проект „Цветна каскада” реализира община Минерални бани"}
{"url": "http://epicenter.bg/article/Radev--Komplimentite-za-predsedatelstvoto-ne-biva-da-ni-zabluzhdavat---nalitse-e-risk-za-samiya-ES/158284/2/0", "text": "Комплиментите за Председателството не трябва да ни заблуждават. Състоянието на ЕС е такова, че Брюксел може да си позволи само положителни самооценки. Изминаха три дни от края на Българското председателство на Съюза на ЕС. Вече се бълват анализи. Те обаче могат да се окажат с кратък срок за дейност, тъй като се случиха критични за съюза събития. Налице са центробежни сили, които поставят под въпрос сегашната му архитектура, а според някои и неговото съществуване. Това каза президентът Румен Радев в рамките на конференция на тема „Българското председателство на Съвета на ЕС – време за равносметка“.  „Броят на целувките и прегръдките, броят на лидерите, позирали на Моста на влюбените, стотиците срещи и документи, накрая остават статистика“, посочи той.   „Накъде отива Европа и успяхме ли по време на Председателството ни да търсим отговори на този въпрос - уви не“, коментира Румен Радев.  Президентът благодари на хората, помогнали за логистиката на председателството.  Той не омаловажи факта, че по време на Българското председателство 78 досиета бяха закрити.  „Надпреварата за закриване на досиета, може да доведе до закриване на самия ЕС“, посочи той.  „Не искам да разделям моята оценка на негативи и позитиви. Трябва да се абстрахираме от фанфарите за Западните Балкани. Трябва да търсим други отговори - доколко приоритетите бяха отстоявани, така че да решават критични за бъдещето на Европа проблеми. Приоритетът Западни Балкани безспорно е важен, но с течение на времето беше задминат от дневния ред на Европа. Днес Европа е поставена на изпитание. Откроиха се дълбоки разломи в съюза. Западните Балкани изпаднаха извън фокуса на Обединена Европа. Европа сама не смогва да следва дневния си ред“, посочи президентът на България.   „Миграцията открои дълбоки разломи в ЕС, които застрашават единството му и открояват редица институционални слабости“, заяви Радев. „Европа сама не смогва да следва дневния си ред. Къде остана Бялата книга, която трябва да има решение поне през 2019 година“, попита президентът.  По думите му Дунавската стратегия е останала на заден план. „Пропуснахме голям шанс по този проблем. Силно се надявам, че Австрия и Румъния ще имат по-отговорно отношение към този важен регион. За съжаление той бе засенчен от Западните Балкани“.  „Сигурността беше друг обявен от България приоритет. България сама стесни своя хоризонт и не видя какво се случва на Запад от Западните Балкани. Редно бе страната ни да постави въпроса какви са критериите за отправените покани към страни извън съюза“, заяви още Радев.  „Сега, когато започва да отшумява еуфорията, изникват нови въпроси и тревоги за отношенията между Косово и Сърбия, за Македония, за декларацията от София. Уви, противоречията остават и не се знае кога ще отшумят. Стремежът в медиите България да се отличи като лидер в региона, доведе до някои сериозни компромиси, които ще дадат отношение на Балканите“, предупреди президентът.  „Тревожи ме, че България бързо и без възражения прие новото име на Македония – Северна Македония. Договорът трябва да е основата, върху която да градим отношенията си, без предпоставки за ново разделение“, подчерта Румен Радев.   „Без наше участие бе сформирана нова група за военни интервенции, която включва само 9 държави“, посочи той. „Редно беше България да постави въпроса каква е истинската цел на тази група, какви са критериите, на какъв принцип са поканени тези държави“, заяви президентът. „Изплуват нови въпроси и тревоги за отношението между Косово и Сърбия, за ситуацията около Македония, за реалната стойност на Софийската декларация“, коментира държавният глава.   „Противоречията остават и няма гаранция кога ще бъдат решени“, обясни той. „Имаше стремеж Председателството да се използва за вътрешнополитически пиар със всички произтичащи от това последствия“, каза още Румен Радев.   Правителството се хвърли изцяло във външната политика и се посвети на Западните Балкани, но загърби важни взривоопасни процеси вътре в страната, каза президентът.  „Нормално е в процеса на подготовката и провеждането на Председателството България да стане по-демократична европейска страна, с независими и ефективни институции, с ясно разделение на властите, с върховенство на закона, със свобода на словото“, коментира Радев.  „България затвърди положението си на най-периферна за ЕС страна и по отношение на структурите, и по отношение на воденето на основния дебат“, заяви държавният глава.  „Едно от най-големите постижения на Председателството, наред с връщането на фокуса върху Западните Балкани, е че администрацията ни придоби познания в механизмите на ЕС и на вземането на решения“, обяви Румен Радев.  „Но стана ли от това България по-европейска, като интегриране в европейските институции и структури, в механизмите за вземане на решения“, попита той.  „Председателството се използваше за вътрешнополитически ПР във времена, когато протестите се множат, а властта не отговаря“, заяви президентът.  „Властта трябва по-бързо да се освободи от еуфорията от този изкуствено граден образ и възможно най-бързо тялом и духом да се върне в суровата българска действителност“, каза още Румен Радев.     ", "date": "2018.07.03", "title": "Радев: Комплиментите за председателството не бива да ни заблуждават - налице е риск за самия ЕС"}
{"url": "http://epicenter.bg/article/Kyuchukov--Migrantskata-kriza-i-posokata-na-razvitie-na-ES-ostavat-neresheni-sled-predsedatelstvoto-ni/158285/2/0", "text": "Конференция на тема: \"Българското председателство на Съвета на Европейския съюз – време за равносметка\" се провежда днес. В дискусията участва президентът Румен Радев, очаква се да се включи вицепремиерът и министър на външните работи Екатерина Захариева, която ще отчете политическите приоритети на Българското европредседателство. Гергана Паси, Ивайло Калфин и експерти по европейски въпроси също ще вземат участие. Един от организаторите е Института за икономика и международни отношения /ИИМО/.   Според анализатора и директор на ИИМО Любомир Кючуков Българското председателство е „постигнало постижимото“, предвид сложния международен контекст.   „Достатъчно е да се споменат Брекзит, проблемите с правителството в Германия, Каталуня, наказателната процедура на Европейската комисия срещу Полша и т. н.. Това, което Българското председателство постигна, е, че избегна отварянето на нови конфронтационни линии в Европейския съюз и не ескалира скандали, но същевременно не се случиха значими пробиви в решаването на ключови въпроси\", каза Любомир Кючуков пред БНР.   Според него основни нерешени въпроси след Българското председателство са мигрантската криза и общата посока на развитие на Европейския съюз.   „Мигрантската криза, която, независимо от последните решения на ЕС, се очертава като водеща тема за следващите европарламентарни избори през май следващата година. Става дума изобщо, в най-общ план, накъде ще върви ЕС…“.   Кючуков подчерта обаче, че като цяло България е отбелязала едно позитивно председателство на всички нива, включително и доста добра подготовка на администрацията.   Според него България постепенно трябва да премине от присъствие в участие в дебата за бъдещето на Европа.  ", "date": "2018.07.03", "title": "Кючуков: Мигрантската криза и посоката на развитие на ЕС остават нерешени след председателството ни"}
{"url": "http://epicenter.bg/article/Borisov-pred--quot-Izvestiya-quot--Balgariya-svarzva-golemi-nadezhdi-s-predstoyashtata-sreshta-Putin---Tramp-/158286/2/0", "text": "Предстоящата среща между президентите на Русия и САЩ Владимир Путин и Доналд Тръмп в Хелзинки е една от най-дискутираните теми от руските всекидневници днес, предава БТА.  В. \"Известия\" се е обърнал към българския премиер Бойко Борисов с въпрос за очакванията му от предстоящата среща на върха между лидерите на Русия и САЩ. България свързва големи надежди с тази среща, отговаря Борисов и подчертава, че (срещата) може да помогне за решението на конфликта в Сирия и, като следствие от това, за уреждане на проблема с бежанците и незаконните мигранти в Европа.  \"Аз наистина смятам, че предстоящата среща на президентите Путин и Тръмп ще помогне да се намерят начини за уреждане на сирийския въпрос, което би могло да спре неконтролирания бежански поток. Неотдавна ние се убедихме, че преговори може да се водят даже със Северна Корея. Мисля, че двамата президенти са достатъчно силни, за да вземат решения, които да спасят живота, съдбите и цели поколения\", посочва Борисов.  Българският премиер отбелязва още, че би бил много радостен, ако в рамките на Европейския съюз би могло да се организира среща за уреждане на въпросите в двустранните отношения с Русия.  \"Известия\" публикува и статия на Андрей Бистрицки, председател на Фонда за развитие и подкрепа на дискусионния клуб \"Валдай\", според когото времето на срещата Путин-Тръмп - 16 юли - е избрано не случайно. Най-вече за това, че много от най-съществените противоречия в съвременния свят отчаяно се нуждаят от решение и прекият диалог между Москва и Вашингтон би могъл да се окаже твърде полезен. Поради много причини Русия успя да заеме в днешния свят достатъчно уникално положение. Без нея е трудно да се построи що-годе устойчива конфигурация на съвременния свят. И за САЩ като един от водещите играчи е доста изгодно, намирайки съгласие с Русия, да изградят важен елемент от конструкцията на новия международен ред, пише Бистрицки.  Авторът смята, че не е случайно и това, че срещата ще се състои след твърде важната среща на върха на НАТО и след тежките дебати в Евросъюза по проблемите на миграцията. На последната среща на високо равнище на Г-7 Тръмп (впрочем, не за първи път) отбеляза ползата от връщането на Русия в тази група. И макар изказването му да не предизвика бурни овации, реакцията на него ясно показа отсъствието на единство сред страните от Г-7 по въпроса. И Тръмп логично предположи, че би било по-просто противоречията да се обсъждат пряко с Русия.  Съобщението за предстоящата среща на лидерите на Русия и САЩ предизвика предсказуемо бурна реакция в Европа. Председателят на Европейския съвет Доналд Туск призова страните да се готвят за тежки времена заради подкопаването от Тръмп (според Туск) на евроатлантическото единство. Много европейски и американски медии обаче реагираха сдържано и сметнаха за по-разумно да се изчакат резултатите от срещата, които е възможно да се окажат напълно позитивни. Германският канцлер Ангела Меркел, призовавайки за укрепване но отбраната, подчерта, че диалогът с Русия е необходим, пише авторът в \"Известия\".  По-нататък той изразява мнение, че никой няма да успее да изгради единен фронт срещу подобряването на руско-американските отношения. Европа е затънала в трудноразрешим спор за мигрантите. НАТО и без руския проблем е зает със спорове за финансиране на организацията и за колективната отговорност на нейните членки. Затова съвсем не е задължително предстоящата среща да разцепи НАТО или Европейския съюз. Колкото и парадоксално да звучи, тя може да помогне за постигането на нов консенсус по много въпроси, включително и по прословутата европейска сигурност. Както е известно, клин клин избива, и въвлечени в много конфликти, редица европейски лидери могат да изберат пътя на опростяване на ситуацията, на предоляването на едни противоречия за сметка на други. Така че и в това отношения срещата на Путин и Тръмп може да подаде значим сигнал, подчертава авторът в \"Известия\".  Вестникът на руските делови кръгове \"Комерсант\" цитира американската телевизия Си Ен Ен, че Тръмп възнамерява да поговори с Путин насаме в Хелзинки, само в присъствие на личните им преводачи, преди към тях да се присъединят другите членове на делегациите. Тръмп избра такъв подход и при срещата си със севернокорейския лидер Ким Чен-ун в Сингапур преди месец. Тогава двамата общуваха сами цял час, преди да поканят на преговорите своите помощници.  \"Комерсант\" припомня, че преди няколко дни Си Ен Ен, цитирайки собствени източници, съобщи, че двамата лидери може да сключат сделка за Сирия, но това предизвика удивление, и съответно, опровержение от Кремъл.  Руският вестник твърди днес, че една от темите, които Тръмп и Путин ще обсъдят в Хелзинки, може би ще бъде новият американски план за уреждане на израелско-палестинския конфликт. Очаква се този дълго подготвян план да бъде публикуван в най-близко време и медиите в САЩ, а и редица запознати с него политици, предварително го нарекоха \"сделката на века\". Преди огласяването му обаче се предвиждало посещение в Москва на палестинския президент Махмуд Абас, а вероятно и на израелския премиер Бенямин Нетаняху - поводът щял да бъде световното първенство по футбол.  Руски дипломати твърдят, че не знаят подробности за американския план, но според арабски източници на \"Комерсант\" Москва била запозната с основните положения на сделката и не възразявала против поредния опит на САЩ да помирят палестинците и израелците. Според същите източници Русия ще настоява за диалог между американците и Абас, който щял да дойде на финалния мач на световното първенство и ще преговаря с Путин. В Москва бил поканен и Нетаняху. \"Подробности и възможността за такова посещение се обсъждат\", казал пред вестника пресаташето на израелското посолство в Русия Алекс Гандлер.  Източници на \"Комерсант\" в Израел казали, че визита на премиера в Русия наистина ще има, но не в деня на финала. Основна тема на руско-израелските преговори щяла да бъде Сирия, но едва ли може да се избегне и обсъждане на палестинската проблематика, заключава вестникът.  ", "date": "2018.07.03", "title": "Борисов пред \"Известия\": България свързва големи надежди с предстоящата среща Путин - Тръмп "}
{"url": "http://epicenter.bg/article/Raketen-obstrel-v-Kandahar--Nyama-postradali-balgarski-voenni/158288/2/0", "text": "Няма пострадали български военнослужещи при обстрела на базата на международните коалиционни сили на летище Кандахар, Афганистан.   Тя е била подложена на ракетен обстрел в понеделник вечер, съобщиха от българското военно министерство.   В момента в Афганистан се намира 36-ият български военен контингент.   Той се състои от 158 военнослужещи и участва в мисията на НАТО \"Решителна подкрепа\".   Анализатори отбелязват, че през последните месеци напрежението и насилието в Афганистан ескалират.", "date": "2018.07.03", "title": "Ракетен обстрел в Кандахар! Няма пострадали български военни"}
{"url": "http://epicenter.bg/article/Borisov-pred-EP--Bezsporno-uspehat-ni-be-postiganeto-na-evropeyska-perspektiva-za-Zapadnite-Balkani-/158289/2/0", "text": "\"Преди 6 месеца заявих от тази трибуна, че ще работим по диалогичен начин. Ще разчитаме на открит диалог с Европарламента, за да постигнем повече. Благодаря на всички ви за изключителната подкрепа. Голямо благодаря\". Постигнахме 45 споразумения с ЕП от 105, които наследихме. Още толкова затворихме в Съвета, за да могат нашите австрийски колеги да започнат преговорите с вас още през юли.  .   Това каза премиерът Бойко Борисов, който представи резултатите от Българското председателство на Съвета на ЕС пред членовете на Европейския парламент.  „Заложихме на това, защото разбираме присъединяването им към ЕС като условия за по-доброто развитие и сигурността на цяла Европа. Не може да има мир и просперитет на континента, докато цяла Европа не бъде обединена.   Това е исторически момент и постижение, с който всички трябва да се гордеем. Оставям го последно, но то даде старта - Споразумението за добросъседство между България и Македония, с което отворихме темата и дадохме личен пример\", заяви още премиерът Борисов.  \" . И по темата с миграцията, Европа е свършила много и ние се опитахме да дадем нашия принос\", добави Борисов.  \"Общото решение предстои да бъде взето, за това до ранни зори обсъждахме. Доволни сме, че с нашата работа поставихме основите на едно добро решение\", смята Борисов. \"Нашите успехи са и ваши, защото ако не работехме заедно, нямаше да се случат. , каза още премиерът.  \"Българското председателство работихме много за свързаността между страните на Балканите\", подчерта премиерът.  „ , но гражданите тябва да видят реалните резултати в своето ежедневие“, заяви Борисов. Той отбеляза, че транспортнтие коридорите 4,8 и 10, дигиталната инфраструткура, жп линиите и пристанищата - ще даде възможност за много по-голям просперитет, свързаност и вдигане на БВП на целите Балкани.  „На срещата в София се договорихме да се осигурят допълнителни средства за свързаност, 11 транспортни проекта за цифрова програма на Блаканите, за енергийна свързаност, за младежите чрез Еразъм +“, отчете премиерът Борисов.  \"Тероризмът остава основна заплаха. Вярвам, че успяхме да уловим пулса на събитията и да оставим на Австрия стабилна основа. България ще продължи да гледа напред към Шенген и Еврозоната\", каза премиерът.   „  Имаме значим финансов резерв и напрактика нулев бюджетен дефицит“, отбеляза Бойко Борисов.  Показали сме, че сме лоялен партньор и сме търпеливи. Аз вярвам в дипломацията, а не в практиката да се налага вето. Всички знаем как свършва това. Девизът на българското председателство беше „Съединението прави силата“ и днес, след 6 месеца, можем да кажем, че силата на съединението е бъдещето на Европа“, каза бъгарският премиер.  \" \", заяви Борисов.  \"Външнополитическата обстановка за Европа е динамична и сложна и това повлия и на Българското председателство\", заяви премиерът.  Борисов подчерта някои от факторите, които ще останат в европейския дневен ред - САЩ и решенията на президента Доналд Тръмп за търговското споразумение с ЕС и излизането от спораузението с Иран; Брекзит - който е не само вътрешен, но и геополитически проблем и резултатът от преговорите не трябва да застраша сигурността на Европа и на гражданите; ситуацията в Африка, която е източникът на миграционният натиск към Европа; както и тероризмът, който остава сериозна заплаха.  „ . Вярвам, че по време на председателството си можахме да уловим пулса на събитията и даваме много добра основа на колегите си от Австрия, така както получихме от Естнското председателство“, каза още Борисов.    „  Благодаря, че ЕП показа гъвкавост и беше ключов партньор, но общото решение предстои да бъде взето и затова до ранни зори на Евопейския съвет търсихме компромиси. Горд съм, че успяхме. За пореден път Европа показа, че е готова да работи единно и да намира европейски решения. “, заяви Борисов.   „Приехме също първата промишлена програма на ЕС за военни способности“, отчете Борисов. „Нашите успехи са и ваши, защото ако не работехме заедно, никога нямаше да се случат. Това обещахме в началото на нашето председателство, това направихме - търсехме консесус между държавите и институциите, дори когато имаше големи противоречия“, каза още той.  . Благодаря на всички за съдействието, за това, че първото ни председателство беше успешно и България се чувства горд член на Европейския съюз\", завърши Борисов.   ", "date": "2018.07.03", "title": "Борисов пред ЕП: Безспорно успехът ни бе постигането на европейска перспектива за Западните Балкани "}
{"url": "http://epicenter.bg/article/Zaharieva--Ne-sam-saglasna-s-prezidenta--vsichki-ni-pohvaliha-za-Zapadnite-Balkani-/158292/2/0", "text": "Приоритетът Западни Балкани всъщност е основно национален български приоритет. Най-големият успех на Председателството, който се изрече от редица лидери и посланици на ЕС, е че България успя да направи един свой национален приоритет - общ европейски приоритет. Това каза вицепремиерът и министър на външните работи Екатерина Захариева на конференция на тема „Българското председателство на Съвета на ЕС - време за равносметка“, предаде репортер на Агенция „Фокус“.  „Позволете ми изобщо да не се съглася с оценката на президента Радев, че Балканите останаха приоритет на София“, коментира тя. „В началото на мандата на тази ЕК Жан-Клод Юнкер каза, че разширяването не е приоритет, че по никакъв начин няма да се случва напредък по време на разширяването“, припомни Екатерина Захариева.  „3 години по-късно ЕК направи за основен приоритет във външната политика страните от Западните Балкани“, обяви министърът. „Дали сме постигнали нещо конкретно - оценките могат да се разминават, но Софийска декларация с дневен ред, с пари на масата, от заключение на Съвета за разширяване, е повече от конкретика“, каза още Екатерина Захариева.  \"Уверявам гражданите, че българските дипломати и министри, са се погрижили за това в целия преговорен процес да има ясно условие, че договорите ще се изпълняват на практика, че ще приключим с порочните практики от миналото за непризнаване на очевидни исторически факти, за изкривяване на учебните програми по история\", каза още вицепремиерът.  „Дали е трябвало да забавим договора с Македония - спомням си, че тогава всички го приветствахме. Може би договорът трябва да се чете по-внимателно“, коментира тя.  „В него има основа от декларацията от 1999 година, но със сигурност не се изчерпва само с нея“, посочи Екатерина Захариева.  „Сигурно бих могла да изброя повече неща, които искам да видя в договора с Македония, от президента“, обяви тя.  „Дали е трябвало да предвидим разпоредба за прекратяване - това решение е взето от експертите и то по наше настояване. Точно защото не сме искали да се повтори случаят с декларацията от 1999 година“, обясни министърът.  „С договора с Македония България „отпуши“ процеса за помиряване в целия регион. Това е оценка не на българските политици и анализатори, а на държавите. Това даде кураж, смелост и желание регионът най-после да приключи с процеса на помиряване. Да започне да гледа напред в бъдещето“, заяви Екатерина Захариева.  „В заключението от Съвета за разширяването има текст за историята, включен по настояване на Българското председателство, който изисква ангажимент за признаване на историята и за неизползването ѝ в отношенията със съседите“, каза още тя.   Оценката на българските граждани за Председателството очевидно се разминава с оценката на президента, каза по-късно пред журналисти Захариева.  „Съжалявам, че в речта на президента единственото положително, което чух за Председателството, е, че администрацията се била научила как работят институциите“, коментира тя. „Понякога е хубаво и самите ние да осъзнаем какво сме направили. Сигурно сме допускали някакви грешки - който не работи, той не греши“, посочи Екатерина Захариева.  „Оценката на гражданите е изключително позитивна. Само 1% от българите считат, че България се е справила лошо“, заяви министърът. „Досиетата не са техника, това е законодателният процес. Всяко министерство показа, че има административния капацитет и че може да приключва законодателни инициативи, важни за всеки европейски гражданин“, посочи Екатерина Захариева и уточни, че България стои по друг начин след Председателството.   ", "date": "2018.07.03", "title": "Захариева: Не съм съгласна с президента, всички ни похвалиха за Западните Балкани "}
{"url": "http://epicenter.bg/article/Kaloyan-Pargov--Balgarskoto-evropredsedatelstvo-nyama-s-kakvo-da-bade-zapomneno/158293/2/0", "text": "Европейският съюз продължава да бъде икономически колос на глинени политически крака. Това заяви лидерът на БСП - София Калоян Паргов в изказването си по време на конференцията на тема ”Българското председателство на Съвета на ЕС - време за равносметка”. \r\n Форумът беше организиран от Института за икономика и международни отношения и Фондация \"Фридрих Еберт\". В конференцията участваха президентът Румен Радев, вицепремиерът и министър на външните работи Екатерина Захариева, Ивайло Калфин и Гергана Паси, бивш министър по европейските въпроси. \r\n   \r\n \"В ЕС липсват основни общи и единни системи за управление - финансова, данъчна, отбранителна, по сигурността, по социалната политика. Това положение става все по-нетърпимо, каза Калоян Паргов. - Моделът на регламенти, директиви и санкции при тяхното неизпълнение без единни системи за управление изчерпа своите възможности. Политическата форма на Съюза все повече влиза в противоречие със съдържанието на протичащите икономически процеси. Не само, че не помага на икономиката, но започва да й пречи. В историята знаем как се решават подобни противоречия - със смяна на политическата форма. Как ще протече тази промяна е трудно да бъде предвидено. Но тя обективно се налага и предстои. И колкото повече се отлага, толкова по-болезнен ще бъде начинът, по който това ще стане. Такива са уроците на историята\". \r\n   \r\n Калоян Паргов отбеляза, че по време на българското председателство тези проблеми продължиха да стоят встрани от вниманието, въпреки че са фундаментални. \"Причината за това е съвсем ясна и очевидна - те са трудни за решаване и изискват радикални подходи и промени. България обективно не беше в състояние да направи нещо в тази посока. Ние като че ли преекспонирахме както нашите очаквания, свързани с европредседателството, така и нашите възможности\", анализира той. \r\n   \r\n Според лидера на БСП - София българското председателство е било успешно по една-единствена причина - по принцип няма неуспешно председателство. \r\n По повод различията в оценките за българското председателство между президента Румен Радев и вицепремиера и министър на външните работи Екатерина Захариева Калоян Паргов направи следното сравнение: „Единият казва, че чашата е наполовина празна, другият – чашата е наполовина пълна.“Според Паргов това е въпрос на гледна точка. И в двете изказвания ясно проличаха определени проблеми, които може би всички очакваме да видим като стъпка към решаване.  „Конференцията беше с мотото, че няма неуспешно председателство. И това наистина е така. Всички решения и дневния ред на едно Председателство се определят извън страната. Това, което искам да кажа и се радвам, че журналистите ги няма, за да не бъде изтълкувано погрешно, е, че наистина българското Европредседателство не е неуспешно“, каза Паргов.  \r\n \"ЕС като конструкция е сложна система, коментира Калоян Паргов. - Особено що се отнася до взимането на решения. Не може да очакваме, че в рамките на 6 месеца би могло да се случи нещо, което не е подготвено много преди това. Освен, разбира се, в извънредни ситуации. По време на нашето председателство темите и проблемите следваха логиката на съюзното управление. Затова и няма да бъде запомнено\". \r\n   \r\n Калоян Паргов добави, че страните, председателстващи Съвета на ЕС, не са тези, от които зависят решенията. \"В повечето случаи успешните председателства се дължат на изместване на фокуса на дневния ред към неконфликтни проблеми, към теми, по които има единно мнение, към проблеми от технологичен характер или към периферни проблеми, като се загърбват големите проблеми на Съюза, които са в резултат на принципни и фундаментални противоречия, обясни той. - По-скоро сега трябва да се запитаме дали стана по-единен ЕС. Според мен е точно обратното. \r\n   \r\n Разделителните линии се задълбочават, а опитите да бъдат преодолени противоречията по фундаментални въпроси и да се стигне до общи и единни политики не успяват. Противоречията са по много сериозни теми - Брекзит, мигрантите, общата система за сигурност, в това число и за опазване на границите, разширяването на еврозоната, бъдещето на Шенген. От принципен и концептуален характер са съществените различия в разбирането за акцентите за следващия програмен период, особено по отношение на това каква да бъде кохезионната политика. Макар и формално единни, страните са разединени по отношение на санкциите срещу Русия. \r\n   \r\n Противоречия се появиха и по въпроса за присъединяването на Западните Балкани - тема, която именно България сложи на масата. Дали присъединяването на Западните Балкани ще завърши с успех или ще бъде поредната отвличаща вниманието инициатива, маскираща нежеланието и неспособността да се решават големите проблеми пред Съюза, е въпрос, на който предстои да видим отговора. В крайна сметка доказан е фактът, че колкото по-шумни са декларациите и лозунгите за единство, толкова по-ясно личи, че Съюзът е в криза и то от принципиален характер\". \r\n \r\n   \r\n", "date": "2018.07.03", "title": "Калоян Паргов: Българското европредседателство няма с какво да бъде запомнено"}
{"url": "http://epicenter.bg/article/Dzhambazki-prizova-Borisov-da-ne-dopuska-Germaniya-da-ni-prevarne-v-migrantsko-geto-/158297/2/0", "text": "Поздравявам Ви, че защитихте позиция, която е била лично моя и на моята политическа сила ВМРО още от 2013-а година, а именно – здрава охрана на външните граници, смазване на каналджийството, недопускане на прилагането на несправедливите клаузи от Дъблинския регламент, които ощетяват държавите, които са гранични за ЕС. Това заяви днес в свое изказване в залата на Европарламента Ангел Джамбазки – български евродепутат и заместник-председател на ВМРО, съобщиха от партията.  Днешното заседание на ЕП бе посветено на приключването на 6-месечното председателство на България на Съвета на ЕС. То започна с изказване на българския премиер Бойко Борисов. Към българския министър-председател Ангел Джамбазки се обърна с поздравление за позицията на българското правителство по отношение на нелегалната имиграция. Той напомни, че граничните страни и конкретно България не са били колониални държави и не са печелили на основата на чужди  ресурси и труд и затова няма никаква причина да плащаме чужди сметки.  Който иска да приема разселване – това е негова лична воля. Но ние не можем и не трябва да го правим. Затова правителството трябва да продължи политиката си в тази посока, за да бъде защитен националният ни интерес, призова Джамбазки.  Ангел Джамбазки отбеляза, че техническата подготовка на председателство на страната ни е била отлична, което се вижда от изразеното от всички групи в ЕП мнение. Той открои като особено важни политически въпроси, които бяха поставени и защитени по време на председателството ни. Няма българин, който да не разбира значението на това в рамките на Евросъюза да няма граница от Охрид до Черно море, емоционално каза Джамбазки. Затова и поставянето на темата за  евроинтеграцията на Западните Балкани е безспорен успех за ЕС – защото дава сигнал за развитие и спиране на центробежните процеси след Брекзит.  Според него, и след излизането на Обединеното кралство от Съюза, трябва да се поддържат добрите отношения и да се работи заедно в сферата на сигурността и отбраната.  ", "date": "2018.07.03", "title": "Джамбазки призова Борисов да не допуска Германия да ни превърне в мигрантско гето (ВИДЕО)"}
{"url": "http://epicenter.bg/article/D-r-Decho-Dechev-stava-shef-na-Zdravnata-kasa/158266/2/0", "text": "  \r\n В мотивите си вносителите са посочили, че доктор Дечо Дечев има над 37 години професионален опит в системата на здравеопазването, включително в управлението на Националната здравноосигурителна каса и в сферата на управлението на лечебни заведения за болнична помощ. \r\n \r\n \r\n Според ГЕРБ и \"Обединени патриоти\" д-р Дечо Дечев има необходимите качества да бъде успешен управител на Националната здравноосигурителна каса, както и да работи в интерес на повишаването на общественото доверие към здравноосигурителния фонд и в полза на всички граждани на Република България. \r\n   \r\n \r\n \r\n   \r\n \r\n \r\n   \r\n \r\n   \r\n", "date": "2018.07.03", "title": "Д-р Дечо Дечев е кандидатурата на ГЕРБ за шеф на Здравната каса"}
{"url": "http://epicenter.bg/article/Prezidentat-Radev-shte-uchastva-v-konferentsiya-za-ravnosmetkata-na-evropredsedatelstvoto-ni/158268/2/0", "text": "\r\n \r\n   \r\n От 12.30 часа в Гербовата зала на „Дондуков“ 2 държавният глава ще удостои посланика на Грузия Зураб Беридзе с орден „Мадарски конник“ – първа степен. \r\n   \r\n От 15.00 часа на „Дондуков“ 2 Радев ще разговаря със заместник министър-председателя и министър на външните работи на Социалистическа република Виетнам Фам Бин Мин. \r\n", "date": "2018.07.03", "title": "Президентът Радев ще участва в конференция за равносметката на европредседателството ни"}
{"url": "http://epicenter.bg/article/Borisov--Poluchihme-po-dobra-otsenka-za-Balgarskoto-predsedatelstvo--otkolkoto-ochakvahme-/158298/2/0", "text": "„  Това каза министър-председателят Бойко Борисов пред журналисти в Страсбург след като представи резултатите от работата на Българското председателство на Съвета на ЕС пред европейските депутати. Той благодари за доброто сътрудничество с Европейския парламент, Европейската комисия и Европейския съвет през изминалите шест месеца, съобщиха от правителствената информационна служба.  „Няма смисъл да се цитира моето име, тук се говори за България и всички българи трябва да сме горди“, подчерта Борисов и допълни, че страната ни е показала добра техническа и организационна подготвеност по време на председателството.  В отговор на журналистически въпрос за изказването на президента Румен Радев, че България получава „стандартните за всяко европейско председателство комплименти“, премиерът   което утвърди хоризонта за започване на предприсъединителни преговори с Република Македония и Албания.  „Всички политически партии в ЕП дадоха положителни оценки на председателството“, каза министър-председателят.  ", "date": "2018.07.03", "title": "Премиерът: Получихме по-добра оценка за Българското председателство, отколкото очаквахме "}
{"url": "http://epicenter.bg/article/V-Sofiyskata-matematicheska-gimnaziya-pak-se-vliza-s-nay-visok-bal/158299/2/0", "text": "За поредна година с най-висок бал след изпитите за гимназиите се влиза в Софийската математическа гимназия. Това обяви началникът на Столичното управление по образование Ваня Кастрева, предаде БНР. Най-високият минимален бал там след първото класиране е 456 точки от 500 възможни.   На второ място се нарежда Немската гимназия с минимален бал от 440 точки, следвана от 73-то училище с минимален бал от 423 точки, Испанската с 416 точки, Първа английска гимназия - 404 точки, Втора английска гимназия – 403 точки, Френската гимназия - 386 точки.   Останалите свободни места след първото класиране са 730. 15 профилирани и 16 професионални паралелки са закрити заради недостатъчно пожелали да учат там.   Второто класиране ще стане ясно на 12-ти юли.  ", "date": "2018.07.03", "title": "В Софийската математическа гимназия пак се влиза с най-висок бал"}
{"url": "http://epicenter.bg/article/Mayk-Pompeo-se-gotvi-za-sreshta-s-Kim-Chen-un/158277/7/0", "text": "Държавният секретар на САЩ Майк Помпео ще замине за Северна Корея. Основната тема на двудневното му посещение, което започва на 5 юли, е ядреното разоръжаване на Корейския полуостров. Помпео ще се срещне с лидера на Северна Корея - Ким Чен-ун.   По информация на Белия дом, Вашингтон води активни преговори с Пхенян по темите, заложени в споразумението, подписано от президента Доналд Тръмп и Ким Чен-ун през юни, съобщи БНТ. След Северна Корея Майк Помпео ще посети Токио, където ще се срещне с представители на Япония и Южна Корея, като фокус ще бъдат общите ангажименти около ядрената програма на Пхенян. По данни на американското разузнаване обаче, Северна Корея прикрива голяма част от ядрената си програма, има съществено разминаване между официално обявения арсенал и информацията, придобита по секретен начин.  ", "date": "2018.07.03", "title": "Майк Помпео се готви за среща с Ким Чен-ун"}
{"url": "http://epicenter.bg/article/Sled-sdelkata-v-Berlin--Avstriya-zasilva-ohranata-na-yuzhnata-si-granitsa-/158278/7/0", "text": "След пробива в преговорите между двете „сестрински“ партии от управляващия в Берлин Съюз (ХДС/ХСС) за промяна в бежанската политика правителството във Виена взе решение за налагане на допълнителни мерки за охрана на южната граница на страната. Това бе обявено в съвместно изявление от канцлера Себастиан Курц, вицеканцлера Хайнц-Кристиан Щрахе и министъра на вътрешните работи Херберт Кикл, съобщава австрийският национален ежедневник Die Presse, цитиран от Агенция \"Фокус\".  Виена очаква бързо разясняване на позицията на германското правителство, става ясно от разпространеното изявление, в което се допълва още, че Австрия е подготвена за всички възможни сценарии на развитие на ситуацията.  „Договорът на ХДС и ХСС предполага, че Германия иска да въведе национални мерки за борба с миграционните потоци. Ако това споразумение отразява позицията на германското правителство, то то ще доведе до действия за предотвратяване на неблагоприятните последици от бежанския поток за Австрия и гражданите й. Ето защо федералното правителство (във Виена) е готово да предприеме мерки за защита по-специално на нашите южни граници\", се казва в изявлението на австрийското правителство.  „Очакваме бързо изясняване на германската позиция. Нейните съображения за пореден път доказват важността на опазването на общата европейска външна граница и австрийската позиция, че Европа без вътрешни граници може да има само с функциониращи външни граници\", се казва още в документа на Виена.  ", "date": "2018.07.03", "title": "След сделката в Берлин: Австрия засилва охраната на южната си граница "}
{"url": "http://epicenter.bg/article/Sebastian-Kurts--ES-tryabva-da-zapochne-dialog-s-Rusiya--v-badeshte-shte-se-raboti-s-neya--a-ne-sreshtu-neya-/158300/7/0", "text": "Канцлерът Себастиан Курц заяви пред Европейския парламент в Страсбург, че основен приоритет на австрийското председателство ще бъде справянето с нелегалната миграция, предаде БНР.  Той добави, че трябва да започне диалог с Русия, тъй като, по думите му, в бъдеще ще се работи с нея, а не срещу нея.  Курц подчерта, че политическият ландшафт в САЩ се променя и ситуацията става все по-непредсказуема.  \"Проектът ЕС ще бъде завършен изцяло, чак когато Западните Балкани станат част от него“, бе категоричен австрийският канцлер.  ", "date": "2018.07.03", "title": "Себастиан Курц: ЕС трябва да започне диалог с Русия, в бъдеще ще се работи с нея, а не срещу нея!"}
{"url": "http://epicenter.bg/article/-quot-San-quot--Otrovitelite-na-Skripal-sa-deystvali-pod-opekata-na-Putin/158308/7/0", "text": "Хората, които отровиха бившия полковник от руското Главно разузнавателно управление Сергей Скрипал и дъщеря му Юлия Скрипал, са действали под опеката на Кремъл, написа британският в. \"Сън\", цитиран от Новини.бг.  Лондонският таблоид цитира свои източници от полицията на Обединеното кралство. Според събеседниците на медията отровителите са били двама. Тези хора са избягали в Русия след като са изпълнили своята задача, поставена лично от руския президент Владимир Путин. \"Двамата души са напуснали Острова малко след като отровили господин и госпожица Скрипал\", заявиха от Скотланд ярд.  66-годишният мъж и 33-годишната жена бяха намерени в безсъзнание на 4 март в английския град Солсбъри след отравяне с нервно паралитичното вещество Новичок.  Малко по-късно двамата дойдоха в съзнание.  ", "date": "2018.07.03", "title": "\"Сън\": Отровителите на Скрипал са действали под опеката на Путин"}
{"url": "http://epicenter.bg/article/Kiriakos-Mitsotakis--Edinstvenoto--koeto-ostava-za-Aleksis-Tsipras--e-da-nasrochi-data-za-izbori-/158312/7/51", "text": "След като по-рано председателят на младшия коалиционен партньор в гръцкото правителство „Независими гърци“ (АНЕЛ) Панос Каменос даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори, последва и реакция от лидера на най-голямата опозиционна партия в страната – „Нова демокрация“, съобщава електронното издание на гръцкия вестник Kathimerini, цитирано от Агенция \"Фокус\".  В публикация в социалната мрежа „Туитър“ Кириакос Мицотакис загатна, че времето на Алексис Ципрас като министър-председател на Гърция е изтекло. „Вчера (понеделник, 2 юли – бел.р.) казах, че Ципрас си отива като премиер. Патетичният апел на партньора му (Панос) Каменос, потвърджава категорично това. Единственото, което Ципрас трябва да направи сега, е да потвърди датата на изборите“, написа лидерът на консервативната партия в „Туитър“.  В рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката за името на Македония да се придвижи напред без одобрението на гръцкия народ\".  Както и по-рано, Каменос предложи при гласуването на договора за името в гръцкия парламент да се изисква по-голямо от обикновеното мнозинство. В противен случай „Независими гърци“ ще настояват за допитване до гражданите. „Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос.  За утвърждаването на договора за името на Македония има необходимото мнозинство в гръцкия парламент. Това увери междувременно първият дипломат на Атина Никос Коцияс в интервю за радио „Сто Кокино“, отказвайки да коментира призивите на лидера на „Независими гърци“ Панос Каменос.  По-рано в рамките на пресконференция в Министерството на отбраната Каменос бе категоричен, че „няма да позволим сделката за името на Македония да се придвижи напред без одобрението на гръцкия народ\". Той предложи при гласуването на договора за името в гръцкия парламент да се изисква по-голямо от обикновеното мнозинство. В противен случай „Независими гърци“ ще настояват за допитване до гражданите. „Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос.  „Нямам намерение да коментирам Каменос, не е моя отговорност. Сделката е много добра, не представлява отказ от националния суверенитет, за да изисква 180 гласа в парламента като предпоставка за гласуването му. Каменос знае тези неща и прави политически избор\", подчерта гръцкият външен министър.  Коментирайки договора между Атина и Скопие, Коцияс заяви, че той е подписан не само с цел присъединяване на Македония към НАТО и Европейския съюз, но и заради ползите, които носи за Гърция.   ", "date": "2018.07.03", "title": "Кириакос Мицотакис: Единственото, което остава за Алексис Ципрас, е да насрочи дата за избори "}
{"url": "http://epicenter.bg/article/Kakvo-shte-predstavlyavat-germanskite-tsentrove-za-zadarzhane-na-migranti-/158316/7/0", "text": "Германският канцлер Ангела Меркел отстъпи пред искането на своя вътрешен министър хардлайнер Хорст Зеехофер за създаването на транзитни центрове, в които ще се настаняват мигранти, докато могат да бъдат върнати в онази страна от ЕС, в която първо са регистрирани, съобщава ДПА, разяснявайки какво ще представляват тези центрове.  Т.нар. Ankerzentren, или центрове за настаняване, базирани на немските думи за пристигане, решение и репатриране - са спорни, защото мигрантите, държани там, ще имат минимален контакт с външния свят и няма да могат да работят или да изучават немски език. По-рано германските власти разпределяха бежанците из общини по места, където те всекидневно общуваха с германците, за да могат по-лесно да се интегрират.  Заплахата на Зеехофер да подаде оставка не остави на Меркел друг избор, освен да се съгласи със създаването на закрити центрове покрай германските граници. Компромисният план обаче все още изисква одобрението и на другия коалиционен партньор - левоцентристката ГСДП. Никоя от германските федерални провинции досега не се е съгласила да приеме такива центрове. Пилотният транзитен център, създаден в Бавария - родната провинция на Зеехофер, имащ за цел да служи като прототип за тази схема, страда от висока престъпност и протести на настанените в него.  Зеехофер твърди, че тези центрове ще гарантират по-ефикасни процедури за даване на право на убежище, защото там имиграционни служители на място ще обработват молбите на кандидатите, а юристи ще обсъждат обжалванията. Критици обаче смятат, че е съвсем реално тези центрове да се превърнат в постоянни места за задържане.  Тези, чиито молби за убежище биват отхвърляни, често не могат да бъдат депортирани поради липсващи документи или защото страните, от които произхождат, са смятани за небезопасни. Зеехофер също се надява, че налагането на наказания на хора, които напускат центровете, ще намали броя на отхвърлените кандидати за убежище, които се укриват, когато им предстои депортиране. Правителството не е обяснило какви ще бъдат тези санкции.  ", "date": "2018.07.03", "title": "Какво ще представляват германските центрове за задържане на мигранти "}
{"url": "http://epicenter.bg/article/Dzhon-Boltan--Vladimir-Putin-i-Donald-Tramp-shte-obsadyat-obstoyno-prisastvieto-na-Iran-v-Siriya-/158318/7/0", "text": "Съветникът по национална сигурност на президента на САЩ Джон Болтън определи Иран като „стратегически проблем“ в Сирия и анонсира, че американският държавен глава Доналд Тръмп има намерение да обсъди това с руския си колега Владимир Путин по време на срещата им в Хелзинки, предава руската информационна агенция EA Daily, цитирана от Агенция \"Фокус\".  В интервю пред американският телевизионен канал CBS след посещението си в Москва миналата седмица, Болтън обясни също, че не разглежда оставането на власт на сирийския държавен глава Башар Асад като „стратегически проблем“ за САЩ.  В резултат от срещата на върха, администрацията на САЩ се надява да получи поддръжката на Москва по въпроса за „извеждането“ на иранските сили от Сирия, отбеляза събеседникът на CBS.  Според думите на Болтън, опитите на Асад да добие решаващо преимущество в Сирия и да „разбие тамошната опозиция“ не представлява принципен проблем за американската администрация в близкоизточния регион, предаде във вторник телевизионния канал Al Arabiya.  „Има възможност да се проведат широки преговори за извеждането на иранските сили от Сирия и изпращането им обратно в Иран, което ще бъде значителна крачка напред“, заяви съветникът на Тръмп.  „Не мисля, че Асад е стратегически проблем. Смятам обаче, че такъв е Иран. И то не само тяхната програма за разработване на ядрено оръжие, а също мащабната поддръжка, която оказват на международния тероризъм и екстремистките сили в Близкия Изток“, обясни Болтън.  Той добави още, че въпросът за иранското присъствие в Сирия ще бъде „обсъден обстойно\" на срещата между Тръмп и Путин в столицата на Финландия – Хелзинки, която трябва да се състои на 16 юли.  ", "date": "2018.07.03", "title": "Джон Болтън: Владимир Путин и Доналд Тръмп ще обсъдят обстойно присъствието на Иран в Сирия "}
{"url": "http://epicenter.bg/article/Edin-zagina-pri-strelba-v-targovska-palata-v-Turtsiya/158320/7/0", "text": "Неизвестно лице е открило огън в сградата на търговската палата в окръг Османийе в Южна Турция, съобщи електронното издание на в. „Дейли сабах”, цитира  bTV .   При нападението е бил убит заместник-председателят на палатата Хасан Ерсой, а нейният председател Деврим Мурат Аксой е бил ранен и е приет в болница.   Ерсой е брат на бившия депутат от Османийе Рухи Ерсой от Партията на националистическото действие. Той е издъхнал в болницата в резултат на нанесените му при нападението наранявания.   Силите за сигурност са започнали разследване по случая. Районът около палатата е отцепен.  ", "date": "2018.07.03", "title": "Един загина при стрелба в търговска палата в Турция"}
{"url": "http://epicenter.bg/article/Tramp--Razgovorite-s-KNDR-varvyat--Tsyala-Aziya-e-vav-vaztorg--ako-ne-byah-az--shtyahme-da-sme-vav-voyna-/158321/7/0", "text": "Президентът на САЩ Доналд Тръмп заяви във вторник, че разговорите със Северна Корея вървят добре, независимо от информациите, че Пхенян продължава да развива ядрения си арсенал дори след историческата среща между американския държавен глава и севернокорейския лидер Ким Чен-ун, предава AFP, цитирана от Агенция \"Фокус\".  „Водим много разговори със Северна Корея – нещата вървят добре!“ – написа Тръмп в социалната мрежа „Туитър“. „Междувременно, от осем месеца не са изстрелвани ракети и не са правени ядрени изпитания,“ допълни президентът.  „Цяла Азия е във възторг. Единствено Опозиционната партия, включително Фалшивите новини се оплакват. Ако не бях аз, щяхме да сме във война със Северна Корея“, обясни американският държавен глава.  ", "date": "2018.07.03", "title": "Тръмп: Разговорите с КНДР вървят. Цяла Азия е във възторг, ако не бях аз, щяхме да сме във война!"}
{"url": "http://epicenter.bg/article/SASht-poiskaha-ot-Rusiya-da-remontira-toaletnata-v-amerikanskiya-sektor-na-MKS/158322/7/0", "text": "НАСА е поръчала от руската Ракетно-космическа корпорация „Енергия“ техническо обслужване и замяна на редица елементи в тоалетната на американската част на Международната космическа станция (МКС), се казва в годишния отчет на корпорация, предава РИА Новости, цитирана от Агенция \"Фокус\".  Руската агенция припомня, че през 2007 година НАСА е поръчала космическа тоалетна в Русия на стойност 19 милиона долара. Преди това е имало няколко неуспешни опита на американски инженери да създадат свой санитарен възел. Тяхната разработка постоянно е излизала от строя, след което е било взето решение да се поръча адаптирана към американския сегмент на станцията руска техника.  „В течение на годината продължи изпълнението на контракта с НАСА, предвиждащ изготвянето и доставката на елементи за АСУиК (тоалетно устройство и кабина) за американския сегмент на МКС и съответстващите услуги за интеграцията им в МКС“, се казва в документа.  Отбелязва се, че след серия преговори, проведени през 2017 година, руската корпорация е получила нови поръчки в рамките на същия контракт.  ", "date": "2018.07.03", "title": "САЩ поискаха от Русия да ремонтира тоалетната в американския сектор на МКС"}
{"url": "http://epicenter.bg/article/Avstriya-podgotvya-zashtitata-na-yuzhnata-si-granitsa-sled-sporazumenieto-v-Germaniya/158325/7/0", "text": "Компромисът, който канцлерката Ангела Меркел (ХДС) и вътрешният министър Хорст Зеехофер (ХСС) постигнаха по въпроса за мигрантите, засяга пряко съседна Австрия. Правителството във Виена по принцип приветства плановете на Германия за изграждане на транзитни центрове, но в същото време се подготвя за последиците.  Това пише Spiegel.online за ситуацията след плана от три точки, около който се обединиха коалиционните партньори от ХДС и ХСС. „Не само цяла Германия, но и Виена нетърпеливо очакваше изхода от спора между ХДС и ХСС“, отбелязва изданието.  , които трябва да създадат повече „ред, управление и ограничаване на вторичната миграция“? , който възпрепятства влизането на мигрантите, които вече са регистрирани в други страни от ЕС.  , откъдето те ще бъдат връщани в други страни от ЕС, където са регистрани. За изпълението на тази точка се предвижда сключването на договори.  , защото при отказ на страните да приемат обратно регистрираните мигранти, връщането ще става на немско-австрийската граница по силата на споразумение с Австрия.  Реакцията на Виена е, че очаква    Канцлерът Себастиан Курц, вицеканцлерът Хайнц-Кристиан Щрахе и вътрешният министър Херберт Кикл излязоха с обща декларация, в която анонсираха    „Ако постигнатото съгласие се превърне в правителствено решение, ние ще предприемем действия, които да отстранят негативните последствия за Австрия и нейното население“, се казва в позицията на тримата.   По този повод faz.net припомня, че преди седмица на границата със Словения се състоя учение на новата гранична група „Пума“. В него бяха използвани танкове, кучета, хеликоптери. Очевидно това бе демонстрация от страна на Австрия на собствения й капацитет, отбелязва faz.net.  Хорст Зеехофер съобщи, че днес сутринта е разговарял по телефона с Курц за новата ситуация. „Останах с впечатлението, че той проявява интерес към разумни решения“, твърди Зеехофер, цитиран от Spiegel.online. В скоро време    Реакциите от австрийската столица могат да се определят като противоречиви. Опозицията коментира, че решението в Германия, което разрешава вътрешнокоалиционния спор, натоварва Австрия. Бившият вътрешен министър Ханс Петер Дозкозил смята, че съгласието между ХДС и ХСС е „лошо за Европа и лошо за Австрия“, като допълва, че Австрия не може да приеме връщането на мигранти.  В същото време декларацията на Курц, Щрахе и Кикл подчертава, че въпреки някои неясноти, те са доволни от германските планове, които потвърждават тезата, че Европа без граници е възможна само при пълно функциониране на охраната на външните граници.  Още като външен министър Курц настояваше за създаването на приемни лагери извън ЕС и за затваряне на балканския маршрут. ", "date": "2018.07.03", "title": "Австрия подготвя защитата на южната си граница след споразумението в Германия"}
{"url": "http://epicenter.bg/article/Ot-yanuari-do-yuni-2018-g--sa-zaginali-66-zhurnalisti-v-22-darzhavi-/158334/7/0", "text": "През първите шест месеца на 2018 г. са загинали 66 журналисти в 22 държави. Това се казва в доклад на базираната в Женева неправителствената организация „Press Emblem Campaign“ (PEC), предаде БГНЕС.  Тя призовава международната общност да предприеме ефективни мерки за гарантиране на сигурността на медийните работници в конфликтни зони. Подчертава се, че \"66 журналисти са били убити от януари до юни 2018 г. в 22 държави.\" Това е почти с 1/3 повече, отколкото през същия период на миналата година, когато е фиксирана смъртта на 50 души.  Повече от половината от общия брой на смъртните случаи, според PEC, в периода януари-юни 2018 г. са в Афганистан (11 смъртни случая), Мексико (8), Сирия (7), САЩ (6) и Йемен (5). Организацията е дълбоко обезпокоена от убийството в последните шест месеца на четирима журналисти в Индия, включително един - в Кашмир.  Трима репортери бяха убити в Бразилия, както и в Еквадор и Филипините, по двама - в ивицата Газа, Гватемала и Пакистан, по един - в Бангладеш, Колумбия, Хаити, Индонезия, Ирак, Либерия, Никарагуа, Русия, Салвадор и Словакия.  \"РЕС категорично осъжда тези атаки и призовава правителствата да изправят извършителите пред съда\", се казва в доклада.  Кампанията РЕС, създадена през 2004 г., има консултативен статут в ООН. В статистиката, водена от организацията, случаите на убийства на журналисти са при изпълнение на професионалните им задължения. Източниците на информация са прессъобщения, ООН и неправителствени организации.  ", "date": "2018.07.03", "title": "От януари до юни 2018 г. са загинали 66 журналисти в 22 държави "}
{"url": "http://epicenter.bg/article/Horst-Zeehofer---quot-patriotichniyat-quot--tran-v-petata-na-Merkel/158301/11/0", "text": "Дали той ще е човекът, заради когото ще падне канцлерката Ангела Меркел? Германският вътрешен министър Хорст Зеехофер поведе срещу нея кръстоносен поход заради миграцията и в защита на националните интереси в стил \"Германия на първо място\".   Назначавайки го на такъв пост по време на трудното съставяне на коалиционно правителство през март, канцлерката се надяваше да го задържи под свой контрол - както него, така и силно консервативната баварска партия Християнсоциален съюз (ХСС), на която Зеехофер е председател.  Но сега тази стратегия се обърна срещу нея. Постоянното напрежение между ХСС и дясноцентристката партия на Ангела Меркел Християндемократическия съюз - ХДС), създало се след отварянето на границата за стотици хиляди търсещи убежище, вече достигна точката на кипене.   \"Не мога повече да работя с тази жена\", бил казал Зеехофер пред свои приближени, ако вярваме на всекидневника \"Велт\".   Министърът и неговата партия заплашиха, че ще започнат да връщат от границата пристигащи в Германия мигранти, ако са регистрирани в друга страна от ЕС.     Ангела Меркел очакваше, че скромният напредък по този въпрос, който тя постигна на срещата на върха на европейските лидери, ще бъде достатъчен, за да убеди политика, наричан от противниците си \"Лудия Хорст\".   Каква е мотивацията на министъра? Част от отговора е в произхода на този 68-годишен мъж с дълбоки корени в \"Свободната провинция Бавария\", официалното име на провинцията, която през цялата германска история се е възприемала като отделна \"държава\".   Този убеден католик, който обича да носи традиционните баварски кожени панталони, е роден и израснал в Инголщат, бастиона на \"Ауди\", между Мюнхен и Нюренберг.   Зеехофер, който произхожда от скромно семейство, винаги е поделял кариерата си между своя регион и Берлин: депутат в продължение на 28 години, след това провинциален министър-председател на Бавария от 2008 до 2018 г., той става част от правителството при управлението на Хелмут Кол като министър на здравеопазването (1992-1998 г.), след това министър на земеделието (2005-2008 г.) при Меркел.   Кариерата му можеше да приключи през 2002 година. Прекарва седмици в спешно отделение с миокардия, заради слабото му сърце лекарите го съветват да се откаже от политиката.     От три години насам той се противопоставя на тавана на Ангела Меркел за мигрантите (въпреки че ХСС и ХДС са принципно съюзнически партии) и това му даде \"втора младост\". По време на този конфликт този 193-сантиметров гигант, ветеран в политиката, иска да спаси на първо място влиянието на своето политическо семейство на местно равнище.   ХСС, чийто председател е от 2008 г. насам, управлява Бавария без прекъсване от 1957 година. Но през последните няколко години ХСС стана свидетел на намаляване на влиянието й, особено на последните парламентарни избори през септември, на които получи 38 на сто от гласовете - най-слабия си резултат от десетилетия.   Още по-лошо: заплашена от крайната десница, ХСС рискува да загуби абсолютното си мнозинство на регионални избори, насрочени за 14 октомври.   Първо, след тежка борба срещу Ангела Меркел, през март той успя да получи вътрешното министерство, а след това да го прекръсти на министерство \"на Родината\". Едва назначен, той създаде първото си противоречие, заявявайки, че \"ислямът не е част от Германия\" - страна, в която живеят около 4 милиона мюсюлмани. Тогава канцлерката публично го скастри.   Но като се изключат тактическите съображения, Хорст Зеехофер, който обича да се появява редом с унгарския премиер Виктор Орбан и който казва, че се разбира прекрасно с италианския си колега Матео Салвини, изглежда е решил да извърши с партията си нещо като национална революция в Германия, с тръмпистки акценти и скъсвайки с проевропейското следвоенно наследство.   Всекидневникът \"Тагешпигел\" я резюмира така: \"Германия на първо място, Европа на второ\".    ", "date": "2018.07.03", "title": "Франс прес: Хорст Зеехофер, \"патриотичният\" трън в петата на Меркел"}
{"url": "http://epicenter.bg/article/Prof--Aleksandar-Marinov--Da-se-samouspokoyavame--che-sme-napravili-nyakakav-izklyuchitelen-triumf--nevizh/158315/11/0", "text": "Заинтересовани политици и меркантилни медии преувеличават значението на едно рутинно събитие като председателството, анализира политологът проф. Александър Маринов в интервю за радио \"Фокус\". Преподавателят в СУ \"Св. Климент Охридски\" казва още, че ако трябва да оцени представянето ни през тези шест месеца, би писал тройка на председателството по шестобалната система.     - Първо, искам да отбележа един факт, който ме смущава. В последните седмици от нашето председателство рязко се засили една такава шумна, да не кажа, креслива рекламна кампания, която ни създава сериозен проблем. Сега идва моментът много сериозно, професионално да се обсъдят въпросите, които вие поставяте. Да не се правят опити да се капитализира едно доста преувеличено значение и доста преекспонирани достойнства на нашето рутинно, дежурно, да подчертая това нещо, просто защото ни е дошло ред, председателство. Забелязвам че има сега едно кресчендо – разбира се, от една страна това са заинтересованите политици, които искат да си припишат някакви огромни заслуги. От друга страна, това са верни и доста пресметливи, меркантилни медии. За съжаление, бих добавил и една малка част от експертната общност, които представят нещата едва ли не, че ние сме някакъв феномен, че такова председателство не е имало, такъв успех невиждан не се случвал. - Предполагам, че вие сте забелязала, че тези фанфари, те на са придружени с конкретни факти. Най-много да се посочат 2-3 неща, да кажем срещата, посветена на Западните Балкани, или примерно решаването на проблема, част от проблема с командированите работници, някои по-смели, по-ентусиазирани апологети твърдят, че имаме някакъв феномен, нещо изключително важно чрез дневния ред от София и планът за действие. Вижте, други по-конкретни неща не се привеждат. Аз неслучайно казвам, че е нужно да се направи сериозен анализ от професионалисти и да се сравни – да кажем от гледна точка на броя и сложността на затворените досиета, така наречени, къде сме? Един предварителен преглед показва, че да, не сме се провалили, но нищо особено не сме направили, нито спрямо тези преди нас, нито спрямо тези, които ще бъдат след нас. И това много скоро ще бъде ясно. Има си нормална, така да я наречем, летва, която се изпълнява. Още повече искам да отбележа един факт – приписват се на България, разбирайте на българското правителство, някакви големи успехи във връзка с този процес. Не бива да забравяме, че една голяма част от финализираните досиета са обект на работа в продължение на много последователни мандата. Ние просто сме сложили последната тухличка в стената. Аз лично бих искал също така много сериозно да се обсъди въпросът доколко успешно е Българското европредседателство от гледна точка на нашите приоритети, защото това е, ако мога така да се изразя, нашата самостоятелна или волна програма. Затварянето на досиетата, вие знаете, то е рутинен процес и там кой знае какво не зависи от нас – каквото ни поднесат, каквото ни предадат, това работим. Въпросът за приоритетите е много сериозен и тук има усилия, макар и доста комични, да се извади някакъв голям успех. Всъщност това е много спорно твърдение и именно затова е нужно много спокойно и много аргументирано да се обсъди, да се види всеки един от тези 4 приоритета докъде се е придвижил извън тези дежурни вече ритуали, прегръдки, целувки, похвали и т.н. И накрая, разбира се, вие с основание формулирате един втори въпрос – а какво спечели България от това свое европредседателство? Аз нямам предвид някаква конкретна печалба материална. Но какво научихме, какво прибавихме, какво надградихме като капацитет и политически, и административен? Какво добавихме като престиж, като уважение? Сега, тук ни твърдят, че едва ли не са ни припознали вече в съвсем друг образ. Преди сме били бедни и корумпирани. Сега какво сме? Твърдят, изглежда, че сме обратното. Но ние много добре знаем, че не е така. И вие много правилно казахте, че председателството свърши, обаче проблемите, нашите проблеми, на нашето общество остават. И аз не забелязвам нищо друго, освен че повече от половин година тези проблеми бяха неглижирани, замитани под килима или потушавани с разтваряне на обществената кесия и сега идва време вече те да се завърнат с доста притеснителна сила. - Очевидно не сме успели. И аз бих казал, че това би било прекалено голяма претенция към България. Ако говорим за част от тези теми, които възникнаха или се усложниха много рязко, това са теми, които не са по силите на нито една страна от ЕС. И вие виждате сега в каква тежка ситуация е Германия, по други въпроси – и други страни. Така че да се очаква от България да реши големите проблеми, още повече да реагира видимо, ефективно на внезапно възникнали проблеми, би било пресилено. Друг е въпросът, че ние поне можехме да покажем умерена, разумна позиция, наистина да инициираме дебати по тези сложни въпроси. Вие знаете, че това нещо не се случва. Има едно прилепване към позиция, която ни изглежда най-актуална или най-печеливша към момента. Едно такова безпринципно прилепване с оглед някаква, в т.ч. и лична популярност.   - Да. Примерът с мигрантите и със споровете, конфликтите в ЕС по миграционната криза е много ясен пример.   - Какво да ви кажа? Сега, разбира се, аз съм съгласен, тук разбирам министър-председателя, не изгасна нито една кола, доколкото знам никого не опръскаха разместените плочки около НДК, газ нямаше, вероятно сме оставили добри впечатления, защото ние българите сме гостоприемен народ и умеем да посрещаме гости. Но според мен има лош привкус от две неща. Първо, стремежът да се самовъзвеличаваме или поне някои хора да се самовъзвеличават. И второ, една прекалено гъвкава, в лошия смисъл на думата, повратлива позиция. Така както бяхме в началото по-близо до Вишеградската четворка, след това пък позициите ни се разминаха, след това пак се сближихме. Преди бяхме много добре с Франция и Макрон, след това го победихме и разгромихме. Въобще една поредица от такива лакатушения, които не правят добро впечатление, нищо че за тези неща не се говори. Вие знаете добре, че нито едно председателство досега официално не е било обявено или не е било публично критикувано като неуспешно. Това не означава, че изводите са еднозначно положителни.   - Това е много интересен въпрос. Защо, откъде се появи тази тема, кой я подшушна, какви са интересите – политически, геополитически, икономически или някакви сиви кардинали дърпат конците и дават, пускат мухите на иначе политически неопитни и недостатъчно подготвени хора. Вие виждате, че австрийците формално възприеха този приоритет, но той подчертано е изместен на заден план пред други приоритети за тях. Аз се опасявам, че този така наречен приоритет ще заглъхне, така както заглъхна през 2003 г. след дневния ред от Солун. Така че не виждам такива реални перспективи за ангажиране, за реално ангажиране на повече европейски страни с тази тема. Да, всички говорят, но аз смятам, че никой не е готов да предприеме, да поощрява сериозни стъпки. Вие виждате, какво се случва с разцеплението в ЕС по повод на кандидатурите на Албания и Македония.   - Ами, разбира се, и това беше един много дразнещ факт.   - Ама, разбира се, това беше страшно скандално. Ние виждаме български министри да твърдят, че това е голям успех, че преговорите започват. Ами не започват. Те са догодина под условие, подчертавам, под условие.   - Ама, разбира се. Просто се измъкнаха по един елегантен начин, така че сега да не кажат твърдо не, то то всъщност това означава, това означава. - Ами много добре знаем, че няма никакво сериозно придвижване. Има заявени амбиции от българска страна, които според мен се активизираха, за да се замаже липсата на напредък и се основават на тайната надежда, че ще ни кажат отново „не“. Още повече, че има някои стъпки, които са доста спорни и доста опасни. Като например и в последните дни говориха експерти по това, като например поемането на ангажимент за присъединяване към Банковия съюз без никаква яснота относно чакалнята, да не говорим за самата Еврозона. Беше много ясно показано, много ясно беше аргументирано от авторитетни експерти, че влизането в Банковия съюз въобще не гарантира по-нататъшните стъпки, не е обвързано автоматично с тези стъпки. Отново една шумотевица, един опит да се търсят успехи и да се рекламират несъществуващи успехи там, където по-скоро би следвало да се задават сериозни въпроси. Защото има проблеми, които ни възпрепятстват формално за влизане в тези структури. Които наистина са проблеми на България и трябва да се решават, защото са наши проблеми, а не защото искаме пред някого да се похвалим. И тук от тази гледна точка аз се учудвам, как да се изразя, хайде по-меко да се изразя, от наивността на министър-председателя, който казва, ама, защо сега на нас ни поставят условия, които не са поставяли на други.   - Разбира се, и освен това, защото общата ситуация в съюза беше по-различна. След една поредица от кризи, защо се чудим, че вече са много предпазливи. Още повече както вие се изразявате правилно, разбира се, че имаме казуса КТБ, имаме и други казуси, имаме и редица вътрешни проблеми, които у нас се замазват или се приглушават с едни шумни овации, обаче навсякъде по света, в това число и в Европа, в страните от Европа има достатъчно хора внимателни и обективни, които знаят, каква е реалната картина в България.   - Аз се опасявам, че няма да бъде никакъв, което е лошо. Защото има въпроси, които и за политиците, и за професионалните управленци са важни без шумотевици спокойно да бъдат анализирани. Разбира се, има много, много време до момента, когато ние отново ще председателстваме. Но този опит е много полезен, много ценен, и то не толкова в техническата и организационна сфера. Ако вземете дори въпроса как се формулират и аргументират приоритетите, това е един огромен урок. И ако се окаже, че ние не сме го научили, не сме разбрали защо и къде сме сбъркали, тогава ще е много лошо. Разбира се, аз не очаквам сегашните управляващи да се научат. Те според мен едва ли подлежат на някакво съществено развитие. Но за тези, които в бъдеще ще управляват България, според мен е много важно да разберат, че така не се прави. Да сравнят как сме постъпили ние, как са постъпили тези преди нас, след нас, без да копираме. Просто да се поучим защо те са много по-внимателни, по-прецизни, по-сдържани, по-ограничени, ако искате. Има си причини за това. Не защото са по-глупави от нас или по някакво отношение са по-долу от нас. Това е, за съжаление, аз така разбирам смисъла от политическия отзвук. Иначе ще продължи това, което сме виждали много пъти, едно диаметрално противоположно противопоставяне при интерпретацията на резултатите. Едните казват страхотен успех, триумф, просто няма други като нас, другите казват провал, резил и т.н., а не се водят необходимите полезни изводи. - Аз да ви кажа откровено, не останах с впечатление, че за тези шест месеца българските политически страсти са били кой знае колко укротени.   - Е, да, това е въпросът. Вижте какво да ви кажа. Проблемът не е толкова в страстите или в реакциите на една или друга политическа сила или на един или друг политически деец, проблемът е много, много дълбоко в основата. И самата мисъл, самото намерение да се използва европредседателството, за да се създаде паралелна фалшива реалност на благополучие, на успехи на управлението, на компетентност, на международно признание, това е много тревожен факт. Вижте, ние имаме една истинска реалност, една действителност и това е животът, който живеем тук и сега в България. Всички опити да се лакира, да се гримира и т.н. са само самозаблуда. Да, всичко може да се пише по вестниците, може филми да се правят страхотни за европредседателството. Но в края на краищата европредседателството не може да бъде основание да спре да живее българското общество и да спрат управляващите да решават неговите проблеми. Дори те да не са пряко свързани с европредседателството, защото има много такива проблеми, които въобще не са свързани или са много опосредствено свързани с европредседателството. А какво се случи? Всичко беше европредседателство, нищо друго нямаше значение, всичко друго трябваше да бъде подчинено, да се избутва на заден план или въобще да се игнорира, защото имало европредседателство. Ами какво толкова, в коя друга нормална държава един подобен ротационен рутинен мандат е предизвиквал до такава степен игнориране на реалностите и на процесите в обществото. - Е, това е въпрос за професионално изкривяване. - Ами посредствена е, хайде, да не е кръгла тройка, но знаете ли, аз смятам, че нещата тук са по-различни. Защо? При оценяването в училище или в университета ние съпоставяме показаните знания с някакъв стандарт, който трябва да се овладее. Тук по-скоро въпросът стои иначе, какво бихме могли да постигнем, и което е още по-важно, как бихме могли да си свършим работата с оглед на това не от 1 януари до 30 юни да извлечем някаква изгода, а в дългосрочен план да имаме позитивна промяна. Защото все пак това ротационно председателство е веднъж на около 13-14 години. Така че от тази гледна точка по-скоро ми прилича ситуацията, имам такива студенти, много умни млади хора, обещаващи, с възможност да постигнат много добри резултати, които я карат все така по линията на най-малкото съпротивление. Без да се напъват, дори без да си задават въпроса, абе, аз не можех ли да направя повече, не можех ли да го направя по-добре. Това е българският случай. Не че трябва да се мерим с някакъв невъобразимо висок стандарт, не, той не ни е по силата по много причини, но сега да се самоуспокояваме, че сме направили някакъв изключителен триумф, невиждан, това е глупаво, за самите нас е глупаво.  ", "date": "2018.07.03", "title": "Проф. Александър Маринов за председателството: Пиша му тройка по шестобалната система!"}
{"url": "http://epicenter.bg/article/Prof--Mihail-Konstantinov-za-predsedatelstvoto--Pisha-mu-petitsa--pozdravleniya--/158335/11/34", "text": "     Аз не съм запознат в детайли с тяхното председателство. Мога да говоря за нашето. Нашето е определено положително. Има и малък недостатък, но за него – по-късно. Да започнем с плюсовете. Първо, няма нито един голям фал. Това не е малко, защото много хора предричаха преди председателството, че ще се издъним, едва ли не ще прокапе НДК, ще падат плочки върху главите на европейците и т.н. Нищо такова не стана. Изключително добре се справихме. И това личи по липсата на всякакви скандали и разправии. Справиха се добре и службите по сигурността, и по обслужването, и по поддръжката. Изобщо фактът, че нищо не се чу за технически проблеми, показа, колко добре сме ги решили. Това първото. Второ, темата която се избра като лайтмотив, а именно интеграцията на Западните Балкани, се оказа много подходяща и навременна, въпреки че до окончателни решения и споразумения не се стигна, въпросът е повдигнат и рано или късно ще бъде решен. И на този фон все пак успехът – договорът с Македония, който беше подписан и който е част от този процес. Така че – едно изцяло положително председателство. И сега вече шеговитият недостатък. Вие знаете там онзи дребен скандал за младежите, които се бяха изпонапили и съответно западняците останаха потресени от количеството алкохол, който се пие в България и пак така, продължавайки да се шегуваме, те се оказаха малко джендъри в това отношение и така се ужасиха от това, че примерно човек може да пие концентрат. Е пием, пием малко. Това да ни е кусурът. Така че приключи се с тази смехотворна история, смятам че успехът е положителен. И освен това нека да чуем какво казват другите. Защото ние обичаме много да видим „западът така, западът онака“. Няма нито една съществена критична бележка. Нещо повече, западните ни европейски партньори казват, че председателството е определен успех. И аз искам да поздравя всички българи с това. Това е факт. Аз също смятам, че това председателство беше успешно.     Трудно е да се говори за кой знае какви трайни дивиденти. Бяхме поставени в европейския дневен ред, убедихме своите партньори, че сме сериозна държава и можем да се държим адекватно. И даже бих казал, че българската позиция по много въпроси е много по-точна от европейската, която в момента е хаотична и предизвиква недоумение и критики. За голямо съжаление след 2015 г. поведението на Германия, германското политическо ръководство е най-малкото странно. Плодовете от това неадекватно ръководство ги виждаме в момента: цялата мигрантска криза, която впрочем продължава. В същото време България от 2015 г. и от по-рано, предлага верни и точни решения, до които Западът едва сега достига. Да започнем само с това – затваряне на външните граници, запечатване на външните граници на Европа. Не може някой да пресича границите в нарушение на закона. Това е, което е най-страшното, което се случва. Тук не става въпрос дали приемаме мигранти, дали приемаме бежанци и т.н. Който иска помощ и подслон от Европа да спазва законите, както ние винаги сме ги спазвали. Когато беше комунизмът тук и българите се опитваха да напуснат България, много от тях нелегално, на Запад попадаха в лагери, стояха по 6 до 12 месеца там. Техните случаи се проучваха, в много случаи това бяха български специалисти, които отиваха да работят и оставаха да живеят на Запад, спазвайки всички правила за имиграцията. В момента Западна Европа е един разграден двор. Някакви десетки, стотици, даже хиляди хора, без документи, с криминално минало, някои с терористично минало, се разхождат из Европа и направо европейците са се побъркали от тази работа. Виждате, че традиционно добрите чувства на гостоприемство и на съчувствие се изчерпаха на запад. Защото хората, които дойдоха тук, изобщо не оценяват гостоприемството. Въпреки че между впрочем според мюсюлманския етикет гостоприемството е нещо много важно и с него не трябва да се прекалява. Ще ви дам един пример. Пустинните племена, бедуини и други знаят, че ако пристигне сам, дори враг някакъв, те го приемат и три дни го хранят. На четвъртия ден той трябва да си отиде. Ако не си отиде, му се случва случката. Има много неща написани по този въпрос. Гостоприемство – да, помощ на човека – да, но не и да прекалява с гостоприемството. Ако въпросният гостенин е тръгнал да посяга на стопанката, моментално му откъсват главата. Докато тук нашествениците си позволяват да посягат на белите жени в Европа. Това е нещо абсолютно недопустимо, а нищо не им се случва. Надявам се да им се случи вече, защото това безобразие в Кьолн, когато изнасилиха 1000 жени, според моите критерии за изнасилване, това е изнасилване, и какво стана? Свободната западна преса мълча 10 дни, което е също феноменално безобразие. Европа се събужда, но малко късно. Това е, което имам да кажа.     Да, определено успяхме, защото това, което току-що казах, е именно, че Европа постепенно прие идеите на българското правителство от 2015 г., което то последователно излага и през останалите години. Това хич не е малко. Така, разбира се, никой не ни призна приоритета, то не е и нужно. Тук не е важно, кой го е измислил това, важно е да се свърши работата. Да, България се представи добре, да, всички европейски ръководители се отнасят абсолютно единодушно към това, което се случи. Те одобряват нашето председателство и смятат, че България се представи добре. Сега друг е въпросът, как се справяме на вътрешния фронт, но това е тема на друг разговор.     До този момент нямаме никакво доказателство за обратното. Т.е. трябва да приемем, че на България действително може и трябва да се вярва. И това стана между впрочем. Европейците в момента се радват, че има страни като България, където има стабилност и където, като се каже нещо, то се прави.     Това, първо, се случва за първи път на България и е много важно, тъй като знаете, че и България, и Румъния, и други държави бяха подложени на критики за начина, по който прилагат закона, за нивото на престъпност, за корупцията и т.н. Т.е. България беше представяна в негативна светлина много дълго. Сега за тези 6 месеца, не че сме счупили тенденцията, но поне показахме, че има и друга България. И аз се надявам това да продължи. В този смисъл беше много правилно, че беше поставено в центъра това председателство, защото то трябваше да покаже и на българите, и на западняците, че ние можем да си гледаме работата и на нас може да се разчита.     Кой знае какви неща в България не са се случили. Има един, разбира се, обществен протест, който е почти постоянен и който би трябвало да бъде приветстван, защото българските власти, както и всички власти действат тогава, когато бъдат подложени на натиск. Само ще добавя приказката „става тази работа“. Виждате, и превозвачите, и майките на деца с увреждания, всички тези групи хора в крайна сметка ще постигнат част от своите цели в резултат на натиск. Но така е и на Запад. И ако мислите, че западните общества са си извоювали правата по мирен и кротък начин – не, не е вярно. Преди да кажем близо век, за да извоюват тези права, които днес имат западняците, се е ляла кръв. Така се постигат правата, с борба. Никой не дава „кокала“. Звучи много грубо това изказване, но правилно е, че българското общество протестира, правилно е, че хората не остават нещата да затихнат и си гонят правата. Аз смятам, че така трябва да бъде.     Винаги може да стане някаква издънка и от нищо нещо да стане – това да, възможно е. Но виждаме и тези вотове, които опозицията повдига периодично, че се оказаха ялови, което е тъжно, защото една здрава държава има нужда от здрава опозиция. За съжаление българската опозиция в момента не се държи адекватно. Този вот беше изключително лошо подготвен. То се каза и от представители на БСП, много от тях са силно критични към начина, по който стана този вот. Да се надяваме, че българската опозиция ще се държи по-адекватно и ще пробие с теми, които са наистина важни. И най-важното ще си отстоява по достоен и аргументиран начин, не както досега. До края на тази година впрочем не очаквам нищо фатално да се случи, освен ако, разбира се, не се влоши рязко така нареченото международното положение, а там шансовете са високи. Много разчитам аз лично на това, което ще се случи в момента на 16 юли, знаете че е срещата тогава между Тръмп и Путин и тя дано да бъде в традициите на едни други срещи, когато пак двама президенти – Рейгън и Горбачов решиха много важни въпроси. Сега може би чак такива фундаментални решения няма да се вземат, защото няма съответна подготовка. Но поне могат като хора да се разберат, какво ще правят в Сирия, какво ще правят в Корея, какво ще правят помежду си. Така че целият свят очаква с нетърпение тази среща.     Аз съм преподавател, както знаете.     Отлична бележка аз пиша на Господ Бог. Обикновено пет пиша на себе си. В случая си позволявам да пиша пет и на Българското председателство. Във всеки случай оценката е много добра. Така 4.50 или 5 в крайна сметка се записва в книжките – 5, смятам че тя е обективната оценка. Отново ще повторя – отлични действия може да има само Всевишният. Ние сме грешни хора, за нас оценка 4 или 5 е всъщност отлична. Да, българското правителство заслужава пет.   ", "date": "2018.07.03", "title": "Проф. Михаил Константинов за председателството: Пиша му петица, поздравления! "}
{"url": "http://epicenter.bg/article/Emil-Koshlukov--Nedomislitsa-e-da-se-vdigne-tsenata-na-bezdimnite-tsigari-/158329/4/0", "text": "Недомислица е да се вдигне цената на бездимните цигари, коментира Емил Кошлуков идеята на управляващите от ГЕРБ да вдигнат цените на бездимните цигари, които придобиха популярност у нас през последните месеци. От бранша се възмутиха от очертаващата се промяна в разпоредбите в средата на годината, а наблюдатели заподозряха лобистки натиск от страна на производителите на конвенционални тютюневи изделия.  В ГЕРБ обаче са категорични – мярката е единствено с цел повече приходи в бюджета. Според Менда Стоянова в хазната ще влязат още 30 млн. лева.   \"Дори да вдигнат цената на тези цигари, пак няма да влязат такива пари в бюджета, по следните причини:  1. Доста хора ще се откажат да купуват на високата цена, т.е. няма да дойдат планираните приходи.  2. Ще тръгне контрабанда.  3. Просто ще си купуват от Гърция, един пазар е Европа.  4. Най-вече от Румъния, където са още по-евтини.  Иначе Филип Морис има завод в Румъния, 100 милиарда цигари ще произвеждат тази година. Е как ще спреш това?  Много недомислено решение\".", "date": "2018.07.03", "title": "Емил Кошлуков: Недомислица е да се вдигне цената на бездимните цигари "}
{"url": "http://epicenter.bg/article/TIR-se-udari-v-kashta--shofyorat-zagina-/158291/3/0", "text": "Шофьор на ТИР е загинал при катастрофа на главен път Е-79 в района на видинското село Медовница, предава Дарик.  Инцидентът е станал тази нощ, като сигнал за него на телефон 112 е подаден минути след 1.00 часа.  Според първоначалните данни товарен автомобил с холандска регистрация е излязъл от пътя, навлязъл в двора на частен имот и се ударил в къща. Водачът на превозното средство е починал на място. Други жертви и пострадали при катастрофата няма. Нанесени са значителни материални щети.  Разследването на катастрофата продължава, установяват се причините за нея. Движението по Е-79 на територията на Видинска област се осъществява нормално.   ", "date": "2018.07.03", "title": "ТИР се удари в къща, шофьорът загина "}
{"url": "http://epicenter.bg/article/MVR-tarsi-sobstvenika-na-1000-leva--zagubeni-v-avtobus/158313/3/0", "text": "Съвестен гражданин предаде на полицията парична сума от над 1000 лв., която намерил в автобус на столичния градски транспорт. Случаят е от 29 юни вечерта, когато парите били предадени на служител на реда от сектор „Метрополитен“, съобщи БНТ.   Собственикът може да се обади на тел. 02 9820240 или в най-близкото районно управление, допълват информацията от МВР.  ", "date": "2018.07.03", "title": "МВР търси собственика на 1000 лева, загубени в автобус"}
{"url": "http://epicenter.bg/article/Prokuraturata-v-Plovdiv-povdigna-obvinenie-na-42-godishen-mazh-za-ubiystvoto-na-prof--Stefan-Neykov/158327/3/0", "text": "Прокуратурата в Пловдив задържа за 72 часа и повдигна обвинение на 42-годишен мъж за убийството на проф. Стефан Нейков. Това съобщи зам.-окръжният прокурор Галин Гавраилов и посочи, че мъжът е съпруг на студентка във ВСИ, където професорът е бил преподавател дълги години, предаде радио „Фокус”-Пловдив .   „Между него и жената е имало по-специални отношения”, каза прокурор Гавраилов.   Професорът е бил пребит с дървена бейзболна бухалка от съпруга на жената в нейно присъствие, малко по-рано, на изхода на Пловдив, в посока село Оризаре. След това двамата са го качили и закарали до автомобила му, който е бил паркиран до Военна болница.   Жената е съдействала на полицията късно снощи и е разказала всичко. Съпругът й все още не е дал показания като обвиняем, но също е съдействал на полицията в хода на оперативно-издирвателните дейности.   В петък прокуратурата ще внесе в съда искане за задържане под стража на обвиняемия.   От Аграрен университет – Пловдив пък опровергаха информацията, че убитият доц. Стефан Нейков е бил преподавател във висшето училище.   Ръководството на Аграрния университет – Пловдив категорично опровергава факта, че убитият на 2 юли доц. Стефан Нейков е преподавател в университета. \"Такова лице никога не е заемало щатна длъжност. Името не фигурира и като хоноруван преподавател във Висшия селскостопански институт (ВСИ), преобразуван в Аграрен университет през 2001 г.\", съобщиха от учебното заведение.", "date": "2018.07.03", "title": "Прокуратурата в Пловдив повдигна обвинение на 42-годишен мъж за убийството на проф. Стефан Нейков"}
{"url": "http://epicenter.bg/article/Administrativniyat-sad-v-Sofiya-pripozna-braka-na-ednopolova-dvoyka-/158330/3/0", "text": "Административен съд София-град отсъди в полза на правото на пребиваване на съпружеска хомосексуална двойка в България с решение от 29 юни, предава Нова тв като се позовава на съобщение от „Младежка ЛГБТ Организация Действие“.  Кристина и Мариама, двойка от Австралия и Франция, сключват брак на 1 юни 2016 г. във Франция. По-късно същата година Кристина, австралийска гражданка, получава позволение за пребиваване в София, България, на основание на Директива 2004/38/EC относно правото на свободно движение и пребиваване в Европейския съюз. Според Директивата всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава – членка на Европейския съюз, какъвто е случаят на Кристина. Въпреки това през 2017 г. Дирекция „Миграция“ към МВР отказва правото ? да пребивава в България, основавайки се на това, че еднополовите бракове не са позволени според Конституцията на България.  „Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС,“ казва Кристина, след като разбира за решението на съда.  Съдът приема, че според правото на ЕС не е позволено на държава-членка да откаже на гражданин на трета страна, встъпил в брак с гражданин на Съюза, право на пребиваване на територията на тази държава-членка по съображението, че нейното право не предвижда брака между лица от един и същ пол. В решението се казва още, че „отказът на органите на държавата-членка да признаят – единствено за целите на предоставянето на производно право на пребиваване на гражданин на трета страна – брака му с гражданин на Съюза от същия пол (...) би могъл да възпрепятства упражняването на закрепеното в член 21, параграф 1 от ДФЕС право на този гражданин на Съюза да се движи и пребивава свободно на територията на държавите-членки.“  „Решението на Административен съд София-град е в съответствие със скорошно решение на Европейския съд по подобно дело в Румъния, случая „Коман“, в което беше отсъдено, че страните от ЕС трябва да спазват правото на пребиваване на еднополови двойки, сключили законов брак в друга държава, които искат да живеят заедно на тяхна територия“, казва Деница Любенова, адвокат по защитата на френско-австралийската двойка. В решението на Европейския съд се казва, че държавите-членки „не могат да възпрепятстват свободата на пребиваване на гражданин на ЕС с отказ да се предостави на еднополовия му партньор, гражданин на страна, която не е член на ЕС, производното право на пребиваване на тяхната територия“.  В България еднополовите двойки все още не могат да сключват брак или да осиновяват деца заедно, а престъпленията от омраза по хомофобски и трансфобски подбуди не са включени в Наказателния кодекс. Въпреки това Венета Лимберова, председател на „Младежка ЛГБТ организация Действие“, е обнадеждена: „Това е много добра новина за ЛГБТ движението, борещо се за законово признаване в България. Това отсъждане е от изключителна важност за нас като общност, защото дава надежда на всички еднополови двойки, без значение от гражданството им, че техните семейства ще бъдат припознавани в България.“ Именно поради тази причина Действие подкрепя и други стратегически дела за ЛГБТИ движението, като например делото на Лили и Дари, българска двойка жени, търсеща признаване на своя брак, сключен във Великобритания. „Ние вярваме в равенството, за всички“.", "date": "2018.07.03", "title": "Пробив! Административният съд в София припозна френския брак на двойка лесбийки"}
{"url": "http://epicenter.bg/article/Kamion-spuka-guma--razpilya-dini-i-domati-na-magistrala--quot-Struma-quot---VIDEO--/158331/3/0", "text": "Товарен автомобил разпиля дини, домати и череши на магистрала \"Струма\" и блокира за кратко пътя към Дупница, Благоевград и Гърция, предаде бТв.  Пътният инцидент стана на 73-и километър край Бобошево на платното в посока Дупница.   Причината е спукана задна лява гума.  Автомобилът се е преобърнал върху разделителната мантинела.  ", "date": "2018.07.03", "title": "Камион спука гума, разпиля дини и домати на магистрала \"Струма\" (ВИДЕО) "}
{"url": "http://epicenter.bg/article/tt/158306/2/0", "text": "    \"Трябва да отдадем дължимото на премиера на Република Македония Зоран Заев, от когото реално започнаха новите положителни процеси.  България правилно оцени този нов момент и отговори на това желание за загърбване на езика на омразата, на противопоставянето, за отвореност към интеграционните процеси. Но и България побърза да сключи така дългоочаквания Договор за приятелство, добросъседство и сътрудничество. Според мен трябваше да се направи една преценка на състоянието на тези отношения към наши дни, преценка за това, че рано или късно между Република Македония и Гърция в този нов дух на отношения ще се сключи също договор и да се потърси анализ какви биха били параметрите на този договор, отчитайки проблемите между двете държави\". Това бе анализът на държавния глава пред пред конференцията „Българското председателство на Съвета на ЕС - време за равносметка“. Тя бе организирана от фондация „Фридрих Еберт“ и Института за икономика и международни отношения.    На събитието присъстваше вицепремиерът и министър на външните работи Екатерина Захариева, която не се съгласи с оценките на Радев.  И ако сега наложим двата договора – между Гърция и Република Македония и между България и Република Македония, ще видим значителни разлики.  А този между Гърция и Република Македония е безсрочен и не търпи промяна. Гърция реши проблемите със своята идентичност, история и език на високо политическо ниво, заложени в договора, с безкомпромисни срокове и условия.  посочи Радев пред посланици, дипломати, министри и депутати в зала \"Сердика\" на хотел \"Шератон\". Държавният глава посомчи, че по време на нашето председателство Брюксел определи четири условия за оценка на готовността на Македония за започване на преговори през юни догодина.   коментира той. Радев не пропусна да отбележи, че името Северна Македония противоречи на изразяваните позиции на българското правителство преди време. \"И затова продължавам да настоявам за търсене на тези допълнителни гаранции и  каза още Радев.   Според него, ози договор, който сключихме с Македония, трябва да бъде основа, върху която да градим така, че да са невъзможни никакви спекулации относно нашата история, териториална цялост, идентичност и език. \"И българската дипломация следва да навакса и да отчете тези неща в преговорите за членство на Република Македония в Европейския съюз. Защото България и Македония са най-близките държави на Балканите и не трябва да създаваме никакви предпоставки, така че между нашите две страни да има ново изкуствено разделение\", подчерта президентът.  ", "date": "2018.07.03", "title": "Радев:За разлика от Гърция, ние не защитихме българския интерес в договора с Македония"}
{"url": "http://epicenter.bg/article/Ilhan-Kyuchyuk-kam-premiera--Nyama-kak-da-se-gordeem--che-parvi-v-Evropa-ovlastihte-krayniya-natsionalizam/158307/2/0", "text": "Във вторник сутрин лидерите на политическите групи в Европейския парламент направиха оценка на постигнатото от първото Българско председателство на Съвета на ЕС с българския премиер Бойко Борисов и с председателя на Европейската комисия Жан-Клод Юнкер. В дебата участие взе и евродепутата на ДПС Илхан Кючюк, който поздрави българското председателство за постигнатия напредък по темата Западни Балкани, но и не пропусна да отправи критика към Борисов за допускането на националисти във властта.   „Безспорно нашето председателство възроди позабравени през последните години политики на ЕС. Няма как да не отбележим позитивното развитие на политиката по разширяване и в частност акцента, който беше поставен върху Западните Балкани. Днес за 4 от държавите картата изглежда начертана, но не трябва да забравяме и останалите две – Косово и Босна и Херцеговина. Силно се надявам, че предстоящите председателства ще продължат активно да работят за интеграцията на Западните Балкани.“, заяви Кючюк в своето слово.   Според евродепутата България и Европа нямат нужда от режисирани аплодисменти, защото те пречат на обективния анализ на Българското председателство.   „България получава поздравления за добре организираните събития от календара на председателството. Но не получава потвърждение, че е сериозна икономика с покана за еврозоната. За това и няма изразено официално намерение от българското правителство.   Не получихме и потвърждение, че сме държава, на която може да се има доверие с покана за Шенген. Въпреки публичните обещания за това. Заедно с Румъния продължаваме да бъдем част от механизма за сътрудничество и проверка.   Страната ни може да се гордее с приноса си към европейската цивилизация – с делото на Светите братя Кирил и Методий, спасяването на своите евреи, уникалния си съвременен етнически модел, тук примерите могат да бъдат много. Но няма как да се гордеем с факта, че първи в Европа овластихте крайния национализъм. И с това въведохте двойственост по отношение на ценностите на ЕС. Разбира се, че ГЕРБ го направи с благословията на ЕНП. Така се случва и в други държави.   Няма как да се борите с двойните стандарти на европейко ниво, когато показвате двойственост по отношение на европейките ценности в собствената си държава.“, завършва Кючюк.   В последвалият дебат австрийският канцлер Себастиан Курц представи приоритетите на предстоящото Председателство.  ", "date": "2018.07.03", "title": "Илхан Кючюк към премиера: Няма как да се гордеем, че първи в Европа овластихте крайния национализъм"}
{"url": "http://epicenter.bg/article/Tsvetan-Tsvetanov-se-sreshtna-s-deputata-ot-germanskiya-Bundestag-Nikolas-Lyobel/158309/2/0", "text": "Председателят на Комисията по вътрешна сигурност и обществен ред и председател на Парламентарната група на ГЕРБ Цветан Цветанов се срещна с депутата от германския Бундестаг Николас Льобел, който отговаря за сътрудничеството с България и Румъния в парламентарната група на ХДС/ХСС.  Цветанов и Льобел разговаряха в Берлин, където председателят на Комисията по вътрешна сигурност и обществен ред е на работно посещение, съобщи пресцентърът на Народното събрание.  В рамките на срещата двамата обсъдиха двустранните отношения между България и Германия, като Льобел поздрави Цветанов за успешното председателство на Съвета на ЕС. Депутатът от германския Бундестаг приветства и успеха на България да сложи фокус върху европейската перспектива за страните от Западните Балкани.  \"Много е важно България да бъде лидер и добър пример за подражание в региона и да дава мотивация на страните от Западните Балкани да напредват по пътя си на реформи за присъединяване към ЕС\", заяви Николас Льобел по време на разговора.  Цветан Цветанов и колегата му Льобел обсъдиха и изключително доброто сътрудничество между България и Германия в сферата на вътрешните работи, като потвърдиха, че добрата съвместна работа ще продължи и в бъдеще.  Председателят на Комисията по вътрешна сигурност и обществен ред покани Николас Льобел на посещение в България през септември, за да може да бъде продължен ползотворният дебат по теми от взаимен интерес в правоохранителната, правораздавателната, икономическата и финансовата сфера. На свой ред германският депутат прояви интерес по време на посещението му да бъдат организирани срещи с представители на немския бизнес в България с оглед привличането на повече немски инвестиционен интерес към страната ни.  ", "date": "2018.07.03", "title": "Цветан Цветанов се срещна с депутата от германския Бундестаг Николас Льобел"}
{"url": "http://epicenter.bg/article/VKS-varna-Lili-Marinkova-na-posta-direktor-na-programa--quot-Horizont-quot--/158310/2/0", "text": "Върховният касационен съд върна журналиста Лили Маринкова на поста директор на програма „Хоризонт“, от който беше освободена от генералния директор на Българското национално радио Александър Велев след избора му преди две години, предаде БНР.  Последната съдебна инстанция е осъдила БНР да ѝ плати обезщетение от 15 500 лева.  Освобождаването на Лили Маринкова, което беше мотивирано с „навършена пенсионна възраст“, бе сред първите кадрови решения на Велев.  Две съдебни инстанции - Софийският районен и Софийският градски съд не видяха нарушение в прекратения ѝ договор по член 328, ал. 2 от Кодекса на труда.  Върховните съдии обаче смятат, че той е неприложим за работодател като общественото БНР, а е предназначен за организации, които развиват стопанска дейност и изпълняват бизнес задачи.  „БНР не е стопански субект, а договорът за назначаването на Александър Велев за шеф на радиото не е същински договор за управление, ако и да се нарича така. Не е достатъчно договорът да е наименован „за управление“, а същностното му съдържание за възлагането и преследването на бизнес цели“, мотивират се те, като припомнят функцията на радиото на национална обществена медия.   След като Лили Маринкова бе освободена, от 7 юни 2016 г. поста директор на програма \"Хоризонт\" пое Васил Велев. Велев е журналист с повече от 30-годишен опит в електронните медии - започнал е като репортер в БНР, бил е новинар и редактор в тогавашния обеден блок на „Хоризонт“, както и водещ в нощния „Хоризонт“. След спечелен конкурс, през 1992 година заминава на работа в Българската редакция на Би Би Си с договор за две години. Двайсет години по-късно все още бе в Лондон и Би Би Си, но вече е в обединения нюзрум на британската обществена медия.  В началото на есента на 2017 г. Велев напусна БНР по лични причини.  От 18 септември 2017 г. директор стана Ивайло Савов. Той е кадър на БНР с над 30-годишен опит в електронните медии. Журналистическата си кариера започва като новинар, репортер и водещ на младежки предавания в Радио Шумен, кореспондент на БНР и дългогодишен директор на регионалната радиостанция. Последните 5 години преди да бъде назначен на шефския пост, Ивайло Савов е бил член на Комисията за защита от дискриминация. Той има близо 20-годишен управленски опит като директор, член на Дирекционния съвет на БНР, член на Програмния съвет на БНР и член на Обществения съвет на БНТ. ", "date": "2018.07.03", "title": "ВКС върна Лили Маринкова на поста директор на програма \"Хоризонт\" "}
{"url": "http://epicenter.bg/article/Prezidentat-Rumen-Radev-se-sreshtna-s-poslanikat-na-SASht-Erik-Rubin/158311/2/0", "text": "Перспективите за задълбочаване на двустранното сътрудничество между България и САЩ обсъдиха днес на „Дондуков“ 2 президентът Румен Радев и посланикът на САЩ в България Ерик Рубин. Това съобщиха от прессекретариата на държавния глава.   Партньорството в сферата на икономиката и привличането на повече инвестиции в България, укрепване на връзките между двете държави, както и въпроси на регионалната сигурност, бяха сред акцентите на срещата.   Президентът Радев поздрави посланик Рубин по повод предстоящия национален празник на САЩ – Деня на независимостта и пожела стратегическото партньорство между България и САЩ да продължи да се развива в интерес на народите на двете държави.", "date": "2018.07.03", "title": "Президентът Румен Радев се срещна с посланика на САЩ Ерик Рубин"}
{"url": "http://epicenter.bg/article/Rumen-Radev--Gruziya-e-edin-ot-nay-vazhnite-partnyori-za-Balgariya-v-regiona-na-Kavkaz-i-Cherno-more-/158314/2/0", "text": "България гледа на Грузия като на приятел и един от най-важните партньори в региона на Кавказ и Черно море. Страната ни подкрепя европейската и евроатлантическа перспектива на Грузия, а за периода 2017 – 2018 година посолството на България в Грузия е посолство за контакт с НАТО. Това заяви президентът Румен Радев по време на церемония в Гербовата зала на „Дондуков“2, където удостои посланика на Грузия Зураб Беридзе с орден „Мадарски конник“ – първа степен, съобщиха от прессекретариата на държавния глава.  Държавното отличие се връчва за големите заслуги на дипломата за развитието на отношенията между България и Грузия. „Отношенията между двете страни се градят на основата на вековни връзки, историческа близост и приятелство между нашите народи. Бяха установени отношения на интензивен политически диалог и задълбочено двустранно сътрудничество с Грузия от нейното признаване“, заяви държавният глава.  В словото си президентът изтъкна и приноса на посланик Беридзе за обновяване на нормативно-правната база между двете държави, за задълбочаване на отношенията в областта на търговията, икономиката, образованието, науката и културата, както и за интензивното развитие на връзките на Грузия с НАТО.  „Точно в този период, и с личния принос на посланик Беридзе, бяха организирани срещи и диалог на най-високо равнище на ниво президент, министър-председател, председател на парламента, министър на външните работи“, добави Румен Радев.  Посланик Беридзе заяви от своя страна, че за него е голяма чест да получи висшето държавно отличие.  „Работя във Вашата страна вече пета година и отношенията между нашите държави са приятелски и партньорски. Искам да благодаря на България за подкрепата. За нас е голям късмет, че България е член на НАТО и ЕС и ние имаме възможност да използваме българския опит за пълноценна интеграция в тези структури“, каза посланик Беридзе.  През тази година се навършват 100 години от обявяването на първата демократична грузинска република, а през 2017 г. година беше отбелязана 25-годишнината от установяването на дипломатическите отношения между България и Грузия. „За този период са подписани повече от 40 споразумения, които създават солидна база за развитие на двустранните отношения и са осъществени много визити на най-високо ниво – президент, министър-председател, председател на парламент“, каза още посланик Беридзе и изрази надежда, че българският президент скоро ще посети Грузия.  ", "date": "2018.07.03", "title": "Румен Радев: Грузия е един от най-важните партньори за България в региона на Кавказ и Черно море "}
{"url": "http://epicenter.bg/article/Sergey-Stanishev-za-predsedatelstvoto--Lipsata-na-proval-ne-e-uspeh-/158317/2/0", "text": "Липсата на провал не е успех, администрацията се справи, но няма основание за фанфари. Това бе оценката на завършилото българско председателство на Съвета на ЕС, която даде президентът на ПЕС Сергей Станишев пред българските медии. Станишев изтъкна, че по темата за Шенген, няма напредък. Дунавската и черноморската страгетии пък сякаш са оставени за австрийското председателство.   \"Трябва да знаем, че изначално очакванията към българското председателство бяха твърде занижени. Затова оценката е, че представянето е по-добре от очакваното\", припомни в началото на изложението си пред медиите президентът на ПЕС. \"Има неща, които аз оценявам като положителни - като инициативата Западните Балкани да бъдат най-сетне във фокуса на европейското внимание, но резултатите в това отношение за мен не са достатъчни.   Има сфери, които българското председателство не успя да развие. Големият въпрос за пакета миграция, търсене на убежище, свързани със сигурността, не беше финализиран. Казвам го не като самоцелна критика. Знам колко сложна е средата - виждате и в Германия какво става. Но резултатът го няма\", продължи бившият премиер (2005 - 2009 г.). \"За съжаление по тема, по която аз съм изключително настойчив - Шенген, също няма напредък\", подчерта Станишев. И даде пример: \"Има две неща, които за социалистите са много важни. Едното е социална Европа. Този приоритет не беше реализиран по време на председателството. Другото е черноморският регион като цяло. Той беше оставен заедно с дунавската проблематика за австрийското председателство.\"   \"Определено председателството не е провал, искам да благодаря на цялата администрация, на всички служители, на доброволците, на цялото правителство за положените усилия. България няма основания да се срамува от своето председателство в един много сложен момент за Европейския съюз. Няма основание и за някакви фанфари, все едно, че сме направили нещо изключително необичайно или исторически пробив. Как сме се позиционирали ще проличи оттук нататък по време и на австрийското председателство. Защото, ако добре сме изградили представата за България като за полезен член на Европейския съюз би трябвало правителството да направи решителни стъпки и при следващото председателство да пробием най-после за Шенген. Това не се случи по време на нашето председателство въпреки любезното посещение на Рюте   в София и после шамарът, който получихме в Страсбург. Искам да разбера и какво става с членството за ERMII  . Беше обявено, че ще се подава ей сега молбата, но аз не разбрах дали е подадена. Просто, трябва да се правят конкретни действия и стъпки за бъдещето\", бе оценката на Станишев.   Запитан дали ще има повече действия по темата с мигрантите по време на австрийското председателство, Станишев отговори: \"Този въпрос трябва да се гледа в комплексност. Само една мярка - изграждането на лагери в Африка и в Близкия Изток (за което като че ли няма желаещи), не решава проблема като цяло. Трябва да има силни граници, укрепване на Фронтекс, превръщане на Фронтекс в истинска гранична служба. Но трябва да има и европейска солидарност. Защото като я няма, виждаме какво става и сега. Виждаме какво става в Германия - тежки скандали в управляващата коалиция и опасност от верижна реакция - да си затваряме границите помежду си постоянно. Без вътрешна солидарност, без цялостен пакет, който да реформра Дъблин, не може да се решат нещата. Тук слабото място в Европа е Европейският съвет. Европейският парламент има изготвен и гласуван цялостен пакет, който е изцяло в интересите на България и който разтоварва цялата отговорност по Дъблин от страните на първа регистрация, граничните страни, създава механизми за вътрешна солидарност. Към това трябва да се върви.\"                ", "date": "2018.07.03", "title": "Сергей Станишев за председателството: Липсата на провал не е успех!"}
{"url": "http://epicenter.bg/article/KS-othvarli-iskaneto-na-Manolova-grazhdanite-da-mogat-da-obzhalvat-tsenata-na-tok--voda-i-parno/158323/2/0", "text": "Конституционният съд (КС) отхвърли искането на националния омбудсман Мая Манолова гражданите да могат да обжалват в съда цената на електроенергията, водата и парното. Това сочи справка на електронната страница на съда.  Решението на КС отхвърля искането на омбудсмана за обявяване на противоконституционност на чл. 36а, ал. 2, от Закона за енергетиката.  Според текста от закона решенията на КЕВР за цените на тока, парното и газа са индивидуални административни актове и това лишава гражданите от правото да ги оспорват пред съда. Според омбудсмана разпоредба не е в съответствие с европейската директива 2009/72/ЕО за въвеждане на механизми, които да гарантират възможността за обжалване на такива решения пред независим орган.  Решението на КС е подписано с особени мнения от съдиите Георги Ангелов и Филип Димитров.  ", "date": "2018.07.03", "title": "КС отхвърли искането на Манолова гражданите да могат да обжалват цената на ток, вода и парно"}
{"url": "http://epicenter.bg/article/Zhorzh-Ganchev-e-v-bolnitsa-sled-infarkt/158326/2/0", "text": "Политикът Жорж Ганчев е в болница след получен инфаркт, съобщи БТВ.  Той е припаднал на паркинга на „Александър Батенберг” и линейка го е откарала в болница „Св. Екатерина”.   По първоначални данни 78-годишният политик е с опасност за живота.  Сигналът към „Спешна помощ” е подаден в 15:06 ч. Още на 7-та минута в 15:14 ч. линейката е била на място. По предварителна информация Жорж Ганчев е бил контактен, но с остър, масивен инфаркт.   \"Пребледня като платно, кръвното му бе паднало на 70/50\", разказала жената, с която Жорж Ганчев живее от години - Шуши /Валентина Танева/ пред ПИК.   Жорж Ганчев е приет в болница „Света Екатерина“ в София със съмнение за инфаркт, коментира по-късно пред БГНЕС проф. Генчо Начев, директор на болницата. Той съобщи, че в момента на Ганчев се правят изследвания, за да се уточни неговото здравословно състояние и да се предприеме съответното лечение. Ще му се отпушнат стендове, той имал пет на брой, уточнява Танева. Според нея Ганчев не е в съзнание.   Жорж Ганчев остана в обществените представи като фехтовачът, който изпълни политиката с колорит. Жорж Ганчев, чието рождено име е Георги Ганчев Петрушев, е български политик, многократен кандидат за президент, народен представител, основател и председател на Българския бизнес блок. Завършва Британската академия по фехтовка и Театралния институт в Холивуд, Калифорния. През периода 1973 - 1988 г. се изявява като режисьор, сценарист в театъра, продуцент в киното и театъра на Англия и САЩ. По негови твърдения е автор на 7 филмови сценария в Холивуд, на пиеси, продуцирани в Холивуд, на книги и поезия. През 1970 и 1974 г. е световен шампион по фехтовка при професионалистите. Изявявал се е и като актьор. В българския политически живот се включва активно след 10 ноември 1989 г. Председател на Българския бизнесблок (БББ) от неговото създаване на 24 ноември 1990 г. Участва в изборите за президент през януари 1992 г. и получава 17% от гласовете, което го нарежда на трето място сред кандидатите на първия тур. Известен е с колоританите си изказвания в политиката и към колегите си. Председател на фирмените братства при БББ. Депутат от Варна в 37 Народно събрание Председател на Комисията по радио, телевизия и БТА в 37 НС януари-април 1995 г.   Кандидат за президент от БББ през 1992 и 1996 г. В 38-то Народно събрание беше председател на парламентарната група на БББ. На президентските избори през 2016 г. се кандидатира за президент от Християн-социалния съюз, заедно с Кольо Парамов.  ", "date": "2018.07.03", "title": "Жорж Ганчев е в болница с масивен инфаркт, има опасност за живота му "}
{"url": "http://epicenter.bg/article/Zaharieva--S-polititsite-na-Republika-Makedoniya-preodolyahme-razlichiyata--red-e-na-istoritsite-/158332/2/0", "text": "Вицепремиерът и министър на външните работи Екатерина Захариева отправи приветствие към участниците в смесената комисия от учени от България и Република Македония в първото заседание, провело се днес в София, съобщиха от пресцентъра на МВнР.  Съвместната мултидисциплинарна експертна комисия по историческите и образователните въпроси бе създадена по силата на Договора за приятелство, добросъседство и сътрудничество между двете страни. „Най-важното е сега да установите дух на доверие и дори и да имате спорове, да се придържаме към Договора“, каза министър Захариева. „Нека следваме не само буквата на договора, но и духа му“, призова още тя.  Вицепремиерът разкри, че при непрекъснатите си посещения в Република Македония усеща желанието на хората от двете страни на границата да общуват и да отбелязват заедно значими събития. Това желание е вдъхновило политиците от двете страни, за да подпишат преди година договора. „Този дух на позитивизъм поведе след себе си и въпроса с името на Република Македония, демаркацията на границата между Косово и Черна гора, продължаването на диалога Белград-Прищина и приетото на последния Европейски съвет решение за разширяване, касаещо Албания и Република Македония“, продължи министърът.  „Мисля, че сега всички имаме нужда от отговорност и кураж, да признаем очевидните грешки от миналото и от двете страни, за да живеем заедно и да мислим за младите хора“, каза първият дипломат на България. Тя посочи, че политиците очакват от комисията резултати и призова учените в нея да започнат работа с общите лица и събития, които двете страни могат да честват, преди да преминат към преразглеждане на учебниците по история. „Нека комисията покаже европейски дух! Вярвам, че ще ни помогнете да продължим с безкористната си подкрепа към вас, да даваме страните си за пример и да искаме от останалите европейски лидери същата смелост, която ние показахме“, завърши Захариева.  Съпредседател на комисията от българска страна е професор Ангел Димитров, първият посланик на България в Република Македония. Сред членовете са професорите Иван Илчев и Кирил Топалов, доцентите Наум Кайчев и Даниел Вачков и други. Всички участници са с доказана научна и професионална репутация, а някои - и с дипломатически опит. Целта на учените е да допринесат за обективното тълкуване на исторически събития и отразяването им в учебниците на двете страни. Комисията представя пред двете правителства ежегоден доклад за работата си. ", "date": "2018.07.03", "title": "Захариева: С политиците на Република Македония преодоляхме различията, ред е на историците "}
