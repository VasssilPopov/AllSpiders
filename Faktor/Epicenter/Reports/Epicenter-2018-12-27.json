{"url": "http://epicenter.bg/article/Hasan-Azis--Da-ne-razdelyame-obshtinite-po-politicheski-priznak/171657/2/0", "text": "\r\n \r\n   \r\n Според Азис това по-скоро трябва да е повод за обединение и за искане на повече средства за българските общини. \r\n   \r\n „Кметовете на ДПС, както и кметовете на всяка една политическа партия, са длъжни да работят в интерес на хората. Това означава, че трябва да реализират своите проекти и да търсят възможности за финансирането на различни проекти, които са в интерес на всички граждани и за развитието на регионите. Тук мога да кажа, че кметовете на ДПС имат една много добра проектна готовност, с която търсим възможности да реализираме своите проекти по населените места. Всеки опит за реализирането на един или друг проект, финансиран от държавния бюджет, да бъде отнесен към политически признак, не е в интерес на местната власт. По-скоро всички ние трябва да се обединим около това да търсим възможности правителството да има по-ясна политика по отношение на местната власт, да има по-голямо финансиране на местните проекти и да подпомага местната власт“, каза той. \r\n   \r\n Кметът на Кърджали обърна внимание, че като представители в местната власт в национален мащаб кметовете от ДПС са втора политическа сила. \r\n   \r\n „Самото финансиране на различни проекти не е в интерес на местната власт да се оценява само по политически признак. В това отношение бих призовал колегите от всички политически партии да обединим усилията си за увеличаване на възможностите за финансиране на местната власт“, коментира Азис. \r\n   \r\n По думите му финансирането на общинските проекти не трябва да е повод за разделение на кметовете. \r\n   \r\n „Напротив, всеки един проект, реализиран, независимо в коя част на страната, независимо от представител на коя политическа партия, е един успех за местната власт“, подчерта Хасан Азис. Той обясни, че не изпитва ревност по никакъв начин към реализиран проект на община, от която и да е политическа партия. \r\n „Разбирам болката на колегите от другите политически партии, но това е един повод само и единствено да можем да обединим усилията си да има повече реализирани проекти в повече общини на страната“, коментира Хасан Азис. \r\n Кметът на Кърджали обясни, че проектът за път, който се реализира в страната, както и една улица или един водопровод, в никакъв случай не се прави, защото там живеят хора, които са от дадена политическа партия, а в интерес на хората. \r\n", "date": "2018.12.27", "title": "Хасан Азис: Да не разделяме общините по политически признак"}
{"url": "http://epicenter.bg/article/-quot-Spasi-Sofiya-quot--iska-Fandakova-da-opravi--quot-marlyavshtinata-quot--na-pl---quot-Sv--Nedelya-quot-/171619/2/0", "text": "Кметът на София Йорданка Фандъкова да оправи мърлявщината около църквата \"Св. Неделя\", призовава гражданската организация \"Спаси София\" от своята страница във фейсбук. Активистите публикуват снимки на изпочупени плочки и паркинг колчета около храма.   , пишат активистите от \"Спаси София\".   Постът на организацията в социалната мрежа продължава така:        ", "date": "2018.12.27", "title": "\"Спаси София\" иска Фандъкова да оправи \"мърлявщината\" на пл. \"Св. Неделя\""}
{"url": "http://epicenter.bg/article/Bolnitsite-poluchavat-500-mln--leva-poveche-za-2019-g-/171621/2/0", "text": "В Министерството на здравеопазването беше подписан анекс към Националния рамков договор за 2018 г. Той беше подписан от НЗОК, БЛС, а министър Кирил Ананиев стана негов гарант. В него са заложени допълнителни 500 млн. лева за медицински дейности през 2019 г., предаде репортер на БГНЕС. Новият анекс ще влезе в сила от 1 януари.   „Анексът към рамковия договор е надграждане на действащия в момента. Този договор допринася за по-добро качество на лечението на българските граждани, увеличава и обемите и цените, които ще бъдат прилагани през 2019 г. Създали сме условия за по-голяма удовлетвореност както при пациентите, така и при изпълнителите на медицинска помощ“, заяви здравният министър Кирил Ананиев.   И припомни, че в документа е заложено подобряване на контрола, а през 2019 г. предстои разработване и на нови нормативни актове. Той изрази удовлетворение, че новата година ще започне без дефицит в бюджета на НЗОК. Запазват се цените на клиничните пътеки за лъчетерапия, които са били до момента. В края на първото тримесечие ще се направят анализи и ако се установят проблеми, ще бъдат нанесени корекции, каза зам.-здравният министър Жени Начева. Тя добави още, че догодина се очаква да заработи електронната система и дотогава няма да се вади от основния пакет издаването на бележки за децата, които посещават училище и детска градина.   „Само свидетелството за брак отпада от пакета на общопрактикуващите лекари и то ще се заплаща“, уточни Начева. Зам.-министърът подчерта, че в болниците ще се наблюдават броят на леглата, за да не се допуска повече от един пациент да се отчита като хоспитализиран на едно и също легло. Начева подчерта, че това не е честа практика, но тази практика се въвежда, за да може да се планират по-добре хоспитализациите. Ще се осъществява и видеоконтрол в болниците. Болниците са длъжни да поддържат 10 на сто повече легла за спешни състояния, напомни Начева. По думите й няма основание да се формират листи на чакащите. Зам.-министърът съобщи, че тази година касата има преизпълнение с близо 70 млн. лв. на приходите в бюджета и заедно с парите от резерва НЗОК приключи без дефицит.    ", "date": "2018.12.27", "title": "Болниците получават 500 млн. лева повече за 2019 г."}
{"url": "http://epicenter.bg/article/Borisov--Poklon-pred-pametta-na-balgarskite-voennosluzheshti-zaginali-v-Kerbala/171622/2/0", "text": "Навършват се 15 години от атентата срещу българската база в Кербала, при която 27 военнослужещи бяха ранени, а 5-ма загинаха.   Това написа на личната си страница във Фейсбук премиерът Бойко Борисов по повод годишнината от терористичната атака срещу българската база в Кербала. Ето какво още сподели той.   \"Поклон пред паметта им. Имената им остават записани като герои в новата история на българската армия. И днес над 200 военнослужещи изпълняват успешно мисии зад граница, като през тези години работихме за подобряване на подготовката им и осигуряването на съвременна екипировка. Пожелавам им успешна служба и да се завърнат живи и здрави при семействата и близките си\".    ", "date": "2018.12.27", "title": "Борисов: Поклон пред паметта на българските военнослужещи, загинали в Кербала"}
{"url": "http://epicenter.bg/article/Akad--Vodenicharov--V-Balgariya-ima-mnogo-hora--koito-da-sa-polezni-sas-savetite-si-na-polititsite/171628/2/0", "text": "\"Много напрежение се е насъбрало между хората, даже стигаме до там, че много рядко споделяме това, което мислим помежду си. Някакси се затворихме в себе си, но нуждата от една национална цел, от една програма дългосрочна за развитието на България - това са неща, които настойчиво трябва да бъдат обсъждани в българското общество. Аз се радвам, че през миналата година вече 41 обществени и професионални организации подкрепиха тази идея и сега и из страната започваме да работим и да обсъждаме с българите тези неща\", каза за предаването \"12+3\" акад. Стефан Воденичаров, председател на сдружение \"Единение\", по повод на това, че и през изминалата година българското общество остана разделено по много въпроси.   \"Едно от нещата, които сме си поставили за цел, е да обсъдим по какъв начин можем да изработим една обща идея за единението на българите. Първото нещо, което сме си поставили, е хората, които настройват българи срещу българи, хора, които разпростаняват неверни новини, хора, които говорят за омраза, по някакъв начин обществото да ги порицава\".   Към преодоляването на демографската катастрофа, връщането на българите в България и качественото образование, като три най-важни неща, които трябва да бъдат спешно решени, според акад. Воденичаров трябва да се добави и това: \"Ние трябва да седнем да произвеждаме в България, ние сме бедни, защото не произвеждаме достатъчно, не изнасяме стоки с висока добавена стойност, по този начин нашият стандарт непрекъснато ще бъде нисък, непрекъснато ще догонваме и скоро имаше прогнози, че ако не увеличим темповете за растежа на нашия БВП минимум до 8%, изоставането ще бъде със 100-120 години спрямо другите европейски държави. Това са темите, които трябва да седнат политиците, които са се обрекли да работят за България, да коментират, а не да търсят кои са различията между тях\".   По повод идеята за създаване на програмно правителство с важни национални задачи, които да бъдат решавани с участието на всички представени в парламента политичесдки сили и президента акад. Воденичаров смята, че това е \"една добра крачка в една добра посока, за която ние от няколко години говорим. Не само ДПС, преди няколко месеца и БСП започнаха да говорят за една програма, аз смятам, че и другите политически представени партии в парламента ще разберат, че те ще бъдат устойчиви във времето и успешни , ако започнат да говорят за едни такива програми\".   \"Политиците са хванати в едни коловози и се откъснаха от тези, които ги избират и някакси се чувстваха в някакъв комфорт. Но ако искат да бъдат и по-нататък на фронта на политиката, ще трябва да разберат, че гражданите искат нещо ново, искат обещанията да се изпълняват и да се съобразяват, че суверена е народът\".   Идеята на сдружение \"Единение\" за създаването на Съвет на старейшините предвижда в този съвет да влизат хора с достатъчно житейски и експертен опит, които биха могли да дават мнения по много важни въпроси на политиците и това мнение да тежи, поясни акад. Воденичаров: \"В този съвет не трябва да влизат само интелектуалци, а и хора, които са се реализирали по най-добрия начин и са направили полезни неща за обществото. В България има много такива хора\".   \"Българите ще бъдам успешни, ако бъдем такива, каквито са били нашите деди, когато веднага след Освобождението за 20 години са вдигнали България като най-силната икономически и най-стабилната и от гледна точка на национална сигурност държава. Аз се надявам, че това време настъпва пак\" убеден е акад. Воденичаров.  ", "date": "2018.12.27", "title": "Акад. Воденичаров: В България има много хора, които да са полезни със съветите си на политиците"}
{"url": "http://epicenter.bg/article/Karadaya--Realna-e-vazmozhnostta-dogodina-da-ima-tri-izbora-u-nas/171631/2/0", "text": "  -  - Не съм запознат в детайли със случващото се там. Бих казал обаче нещо за модела - 28 години под една или друга форма, с различни обяснения е имало опити за разцепление на ДПС. На всеки такъв опит срокът на годност е едни избори. И сега е същото!   -  - Когато има хора, които са готови да бъдат инструмент, все ще има кой да ги ползва - дали от Запад, дали от Север или от Юг, все ще намери кой да ги употреби.   -  - Възможността да има повече от два избора е реална. Ние обаче разглеждаме този въпрос от друга гледна точка - по-важно е какво се случва след изборите и на този въпрос като държавници би било редно да отговорим преди изборите.   -  - Да!   -  - Наш партньор е Програма за ускорено развитие на България!   -    - За нас не е важно кой персонално ще реализира една такава програма, не е от решаващо значение и коя ще бъде водещата партия. Има значение какво ще се прави.   -  - Само един пример ще ви дам. В последната седмица преди ваканцията Народното събрание показа, че е възможно, когато има ясна цел, системните партии да гласуват в една посока - и това бе при гласуването на Закона за вероизповеданията. Нима това не може да стане и по други национално значими въпроси? Всяка политическа сила трябва да е на висотата на своята отговорност пред нацията. Без такава програма България не може да продължи напред и ние много скоро ще предложим своя вариант.  ", "date": "2018.12.27", "title": "Карадайъ: Всяка партия, която предложи програма за ускорено развитие, може да бъде наш партньор! "}
{"url": "http://epicenter.bg/article/Kiril-Dobrev--Pravitelstvoto-razdade-porednite-146-mln--lv--bez-pravila-/171626/2/0", "text": "Правителството раздаде поредните 146 млн. лв. на български общини без всякакви правила! ГЕРБ уби парламентарната държава, а днес е на път да убие и местната власт!   Това заяви на пресконференция на \"Позитано\" 20 заместник-председателят на БСП Кирил Добрев. Последната за годината пресконференция на червените бе посветена на раздаването на пари на общините без да са налице ясни критерии.   „За съжаление, между Коледа и Нова година заедно с представителите в местната власт ще направим една пресконференция за ежедневието в нашата държава. Провокирани сме от министерско постановление от 19 декември, в което правителството отново без всякакви правила раздаде поредните 146 млн. лв., които да отидат в българските общини\", каза в началото на пресконференцията Добрев.   \"С министерско постановление от 19.12.2018 г. правителството отново, без всякакви правила, раздаде поредните 146 млн. лв. на български общини. От тях 98 млн. лв. са дадени за общини на ГЕРБ, 25 млн. за тези, управлявани от ДПС, 17 млн. лв. в други общини и едва 4 млн. лв. за общини, управлявани от БСП\", каза зам.-председателят на НС на БСП Кирил Добрев на пресконференцията в централата на партията.   Той коментира, че ако се насложат всички постановления, които правителството на Борисов е направило, извън всякакви бюджетни прогнози, в този мандат, ще видим, че близо 550 млн. лв. са раздадените средства в българските общини и естествено- рекордьор с над 394 млн. лв. са общини, управлявани от ГЕРБ с.   \"Втори са финансовият партньор на ГЕРБ – ДПС с 95 млн. лв., други общини са взели 48 млн. лв. и общини на БСП - 10 млн. лв“, уточни Добрев. Той каза още, че тези пари са дошли от данъците на всички български граждани, защото за никого не е тайна, че бюджетът се пълни от данъците на хората, а не от някакъв икономически ръст. \"Тези пари обаче отиват при ГЕРБ\", категоричен бе социалистът.   Добрев обяви, че част от средствата отиват в обекти, които са подложени на прокурорски проверки. Той даде за пример общ. Септември, която е получила 2 млн. лв. за бул. \"България\", при положение, че кметът е под парична гаранция, а пътят е елемент от прокурорската проверка за това, че изпълнителят е свързан директно с него.  \"ГЕРБ уби парламентарната държава, а днес е на път да убие и местната власт\", коментира Кирил Добрев. Той добави, че наблюдаваме тотално обезличаване на НСОРБ. \"Или сдружението, което е символ на местната власт, ще бъде уважавано, или в противен случай- нашите кметове обмислят напускането на Управителния съвет на НСОРБ\", заяви зам.-председателят на БСП. Добрев коментира, че оправданията на финансовия министър и министър-председателя, че кметовете на БСП нямат проекти и затова не получават средства, не отговарят на действителността. \"Над 150 са подадените проекти, които не получили финансиране от четирите постановления, по които през тази година са раздавани пари\", уточни той.     \"Не приемаме средства от Държавния бюджет да се разпределят към българските общини без ясни процедури и критерии\", заяви кметът на Община Троян и заместник-председател на НСОРБ Донка Михайлова. Тя добави, че през 2017 г. на български общини са раздадени повече от четвърт милиард лева без правила и те превишават 1,6 пъти средствата, предоставени от централния бюджет като капиталова субсидия, където все пак има правила.   Михайлова припомни, че през месец септември, с решение на УС на НСОРБ, се заявява, че сдружението настоява за ясни процедури и критерии при разпределяне на средствата от републиканския бюджет.   \"Броени месеци след това сме свидетели на поредното министерско постановление, въпреки че на среща с министъра на финансите поискахме 110 млн. лв. за капиталова субсидия, от които 60 млн. лв. за общински пътища - за всички 265 български общини и за всички български граждани. Получихме отказ. Само месец след това, се дават милиони без правила и това ни тревожи\", коментира кметът на Троян. Тя обяви, че членовете на УС на НСОРБ в БСП са взели решение, че на предстоящото общо събрание през февруари ще настояват да бъде обсъдена темата с раздаването на средства без правила и критерии. \"Обмисляме, в случай, че това не се състои, да напуснем Управителния съвет на Сдружението“, обяви още Донка Михайлова.   Думата взе и Владимир Георгиев, кмет на Самоков.   „Неведнъж сме повдигали въпроса за това - как Министерският съвет, с постановления, допълнително раздава средства на общини и като членове на Управителния съвет на НСОРБ сме искали разпределянето им за всички\", каза Владимир Георгиев. Кметът на Община Самоков добави, че НСОРБ е най-голямото НПО в България, в което членуват всички общини и неговото мнение, в такива случаи, трябва да се иска.   „Дойдат ли празници, всички говорим за обединение, за съединение, което прави силата, но виждаме, че по-близки до управляващите общини получиха средства точно по празниците, което доведе до поредното разделение\", коментира Георгиев . Той попита, какво да направят кметове на общини с кметовете на по-малките населени места, където има кметове от всякакви партии? \"Така ли да правим бюджетите си - за едни да има, а за други да няма? Това не е начинът, защото всички имаме нужда от средства за общински пътища, общински болници и социални програми.  ", "date": "2018.12.27", "title": "Кирил Добрев: Правителството раздаде на общини поредните 146 млн. лв. без правила! (ДОПЪЛНЕНО)"}
{"url": "http://epicenter.bg/article/Rumen-Radev-shte-udostoi-utre-balgarski-voennosluzheshti-s-visshe-ofitsersko-zvanie/171635/2/0", "text": "На 28 декември 2018 г. на церемония от 10.30 часа в Гербова зала на „Дондуков“ 2 държавният глава ще удостои български военнослужещи с висше офицерско звание. Това съобщиха от прессекретариата на държавния глава.   Със свой указ президентът и върховен главнокомандващ на Въоръжените сили Румен Радев назначава полковник Здравко Пехливанов на длъжността заместник-директор на дирекция „Операции и планиране“ в Международния военен секретариат на НАТО в Брюксел, Кралство Белгия, считано от 1 януари 2019 г. Държавният глава ще го удостои с висше офицерско звание „бригаден генерал“.   Президентът назначава полковник Стайко Прокопиев на длъжността директор на дирекция „Стратегическо планиране“ на Министерството на отбраната, считано от 1 януари 2019 г. и го удостоява с висше офицерско звание „бригаден генерал“.   С друг свой указ държавният глава освобождава бригаден генерал Красимир Кънев от длъжността директор на дирекция „Стратегическо планиране“ в МО, назначава го на длъжността директор на Щаба на отбраната и го удостоява с висше офицерско звание „генерал-майор“, считано от 1 януари 2019 г.", "date": "2018.12.27", "title": "Румен Радев ще удостои утре български военнослужещи с висше офицерско звание"}
{"url": "http://epicenter.bg/article/Ekshan-na-patya-Burgas-Marinka--drogiran-vadi-pistolet-na-mlada-shofyorka/171602/3/0", "text": "Спречкване между шофьори на пътя Бургас-Маринка на Коледа за малко да приключи с пострадали на връх празника. Около 14,50 ч. на 25 декември в полицията е получен сигнал за инцидент, възникнал между 28-годишен водач на лек автомобил „Алфа Ромео“ и 26- годишна жена зад волана на \"Мазда\", съобщи Канал 3.   По време на скандала, избухнал на пътя, 28- годишният бургазлия опитал да избута от пътя колата на младата жена. При изравняването на двата автомобила мъжът, който е с криминално досие, насочил пистолет към жената през отворения десен прозорец на алфа-та и започнал да сипе закани за физическа саморазправа с нея и спътника й.   Бургазлията е задържан малко по-късно в района на бургаското кръстовище „Трапезица“. Иззет е газов пистолет с 45 халосни патрона и пълнител с три патрона. При полеви тест за наркотици пробата на 28-годишния бабаит се оказала положителна на амфетамин.   По случая е образувано бързо полицейско производство.", "date": "2018.12.27", "title": "Екшън на пътя Бургас-Маринка, дрогиран вади пистолет на млада шофьорка"}
{"url": "http://epicenter.bg/article/Zastrahovateli--Vsichki-imushtestveni-zastrahovki-shte-poskapnat--ako-se-plashta-za-preventsiya-ot-gradushki/171601/4/0", "text": "Всички имуществени застраховки ще поскъпнат, ако бъде прието да се включи и риска градушка. Това засяга ипотекирани апартаменти, всички общински сгради, пътища, които се застраховат, малки и средни предприятия. Това каза главният секретар на Асоциацията на застрахователите в България Нина Колчакова в ефира на „Здравей, България”.   Тя заяви, че няма да има промени при покритието по застраховката и при услугата, а ще се промени единствено сумата. Причината е, че от събраните средства ще се отделят пари, които да отидат за финансиране на Агенцията за борба с градушките.   „Ние подкрепяме превенцията. Тя е основен принцип в застраховането, подкрепяме идеята държавата да инвестира средства в превенция, но нека това да става за сметка на тези, които са облагодетелствани от тази превенция. Ние сме против начина на финансиране. Този модел сам по себе си е показал своята неефективност в цяла Европа”, обясни възражението на застрахователите Колчакова.   Председателят на Асоциацията на земеделските производители Венцислав Върбанов заяви, че една добра идея е на път да се превърне в тема, която да създаде напрежение. „В момента една четвърт от страната ни е защитена от градушки и ефектът е налице. Почти всяка година регистрираме големи щети от градушки и идеята на министъра е да се покрие 90% от страната като се въведе самолетен способ, при който самолетите обработват градоносните облаци и ги обработват със специален реактив. Не виждам защо се създава напрежение, при положение, че на първата среща застрахователите подкрепиха идеята”, каза той.", "date": "2018.12.27", "title": "Застрахователи: Всички имуществени застраховки ще поскъпнат, ако се плаща за превенция от градушки"}
{"url": "http://epicenter.bg/article/Astrolozi-s-plasheshta-prognoza-za-2019-ta--Chaka-ni-revolyutsiya--idva-noviyat-svetoven-red/171606/11/0", "text": ", пише \"Флагман\".   Свои политически астрологични прогнози за 2019-та вече публикуваха украинецът Константин Дараган и руснаците Светлана Драган и Михаил Левин. Те са последователи на мунданната астрология, която се приема за най-точна и с най-сигурен шанс за реализация на политическите прогнози.   Ето основните моменти от техните публикации.      При това исканията на улицата вече ще обхващат цялото политическо устройство на държавата, а не просто цените на бензина и стоките в магазините. Тримата са единодушни, че протестите ще доведат до момент, в който  , но се различават по това как именно ще се случи този процес.   Прогнозата на   е, че Франция първа ще премине през „преобразуване на досегашната либерална демокрация в нова държава, където ще доминират патриотични и десни възгледи“, а на   (тъй като Емануел Макрон е работил в банката на Ротшийлд, мнозина смятат, че той е тяхна пионка – б.р.).  , пише Дараган.   Според  , която също предвижда революция във Франция, има вероятност тя да бъде оглавена от самия Макрон. „Това е вариант, при който, неочаквано за всички,Макрон изведнъж обявява, че скъсва с досегашните си господари, които са го поставили на власт, и повежда Франция към независимост. Това от сегашния момент звучи малко странно, но точката на необратимост за Франция в първото полугодие на 2019-та е видна съвсем ясно. Или  .“      „Оста на конфликтите ще разсече, като брадва, две страни – Франция и Великобритания. Но най-впечатляващо това ще се случи във Франция“, твърди Левин.     : „Тази страна ще бъде важен източник на новини през годината, което би трябвало да е ясно и без човек да е астролог – предстои им Брекзит. Само че  “    Тя е - и това се вижда атрологически ясно – инструмент, поставен в пълно подчинение на онези, които са я сложили да управлява. При това тя е до такава степен подчинена, че е готова на най-странни постъпки, дори сляпо следвани решения, за да се постигне угоден за господарите ѝ резултат. Затова и в първите месеци на 2019-та ще е готова да се съгласи с всичко, което ѝ бъде наредено да прави.    Разположението на планетите в нейната астрологична карта няма да остави в покой никого от досегашния ѝ елит. И  “   :   Но докато оста минава буквално през центъра на Париж, то Лондон стои леко встрани от нея. Това е защото Франция ще затъмни всички останали събития.“      Но само Светлана Драган е написала по-подробен абзац, специално посветен на тази страна. „Чака я много неприятна 2019-та година.   В един момент те ще са толкова големи, че   Независимо от това кой точно ще наследи Ангела Меркел, Германия я очаква огромна промяна на цялата структура. Тя ще е болезнена и първите сигнали за тази промяна ще се появят още в началото на 2019-та година. След това събитията ще станат динамични и много драматични. Ще приключат с огромна промяна по подобие на тази, която Германия вече преживя с обединението си преди 30 години.   На астрологичната ѝ карта ясно се вижда, че  “     .   „Единният Запад“, като политическа реалност, ще престане да съществува, като процесът на разпад ще продължи през целите следващи три години, а Европа ще се фрагментира.    – по-умелите страни ще търгуват на гърба на по-неумелите собствените си икономически интереси. Нищо лично – това ще е  .   . Но в рамките на следващите три години той ще се превърне в куха структура, без никакво значение за никого. Ще заприлича на Общността на независимите държави – има го на книга, липсва на практика.“   . Чисто астрологично картинката е много красива – имаме пълнолуние, което директно ще засегне тази структура, защото то се движи по остта периферна власт-централна власт. Но на астрологичната карта не се вижда официално закриване или официален разпад на тази организация.“       Това не е патетика, а астрологична реалност. Но през 2019-та година, колкото агресивна става вътрешната среда в тази страна, толкова по-агресивна ще е Америка и във външната си политика.   Докато през 2019-та Тръмп ще действа смело в налагането на своята идеология, в началото на 2020 година астрологичната карта го показва останал сам, без никакви съюзници – цялата му команда ще го изостави един след друг.   Но макар засега всички новини да сочат към противопоставяне между САЩ и Русия, астрологичната карта представя съвсем друга картина – основните конфликти ще са с Китай.      Константин Дараган: „Политическата криза в Америка ще се засили съвсем осезаемо, но всичко ще достигне своя пик през 2020 година. Много е странно сега да се четат аналитици, които предвиждат безпроблемно преизбиране на Тръмп на следващите президентски избори.    През 2018-та тази държава премина своята точка на необратимост, затова въпросът вече е не какво ще се случи там, а какви ще са конкретните детайли преди предстоящото събитие.     Говорим за смяна на историческата епоха, която за Америка и Западна Европа започна през 1840-60 години. Ще се сменят сегашните световни сили, ще се промени дори обликът на света, с който сме свикнали още от раждането си. Промените ще са необичайно много и ще се случат в следващите три години.“        Астрологично се вижда, че тази чиновническа гвардия реално управлява страната и сегашното състояние на нещата ги удовлетворява напълно.     А и самото дворянство им е показвало с дворцовите преврати какво може да ги очаква, ако вземат решение, което е в негов ущърб. Съдбата на Ана Леополдовна и Петър Трети е показателна за сегашните управляващи в Русия, как може да приключи властта им, ако реформират системата в ущърб на чиновническата каста. А властта в Русия се опира именна на нея – такава структура бе създадена в държавата в началото на новия век.   На този фон авторитетът на централната власт в Москва бързо ще пада, като скоростта ще е различна за правителството и президента.    “   Светлана Драган:     Към това ще се добави и обичайният натиск отвън, особено, когато досегашното противопоставяне между Америка и Китай навлезе в гореща фаза.“   Константин Дараган: „ , както отвън, така и във вътрешен план. Макар и да успее да се справи с повечето от тях, това  .   Отношенията с Америка ще се влошат още повече, което ще доведе до официално разваляне на още договори и съглашения. Дори до напускането със скандал на голяма международна организация. Но тъй като през това време Европейският съюз вече ще се разпада на парчета, то Русия ще се възползва, за да компенсира загубите чрез двустранни договори с отделните страни.“    Всичко това ще е съпроводено със силни протестни страсти вътре в страната.  , рискови страни с политически разпад или майданни страсти.    ", "date": "2018.12.27", "title": "Астролози с плашеща прогноза за 2019-та: Чака ни революция, идва новият световен ред"}
{"url": "http://epicenter.bg/article/Koledno-valshebstvo-s-Desi-Tenekedzhieva-i-muzikalnite-otkritiya-na-Fondatsiya--Stoyan-Kambarev-/171647/6/0", "text": "Варненската публика се наслади на истинско музикално вълшебство на красивата сцена на Операта.   специално се завърна от Лондон, за да представи за първи път в родния си град Коледен концерт-спектакъл с младите музикалните звезди, носители на престижната Награда за полет в изкуството “Стоян Камбарев”.     Това бяха малка част от отзивите, които заляха социалните мрежи на Деси и всички участници веднага след концерта.   Публиката се пренесе в приказно пространство, заедно с музикантите и гледаше през големия прозорец (мултимедия) как златната луна озарява нощното небе и снегът вали. На фона на това вълшебство Деси Тенекеджиева потопи зрителите във вълнуващи и лщбопитни спомени за първите стъпки на младите си приятели, които представяше, чрез кратки филмчета, заснети специално по повод номинацията им за Наградата за полет в изкуството, носеща името на незабравимия Стоян Камбарев. Гостите се насладиха на класическа, госпъл и поп музика, начело с маестро   и цяло съзвездие от млади открития на Фондацията - прекрасните оперни диви   и  , виртуозното дуо на цигуларя  и китариста  пианистът-феномен  който също пристигна от Лондон за концерта, а дни след това изнесе и самостоятелен рецитал в България Мол.   Освен с ефектните си солови изпълнения на рояла, Светослав стана отново част от Gospel Chorale на Страцимир Павлов, заедно с очарователната актриса  и любимците на Варна- певицата  , барабаниста   и басиста  На Коледното шоу в Операта изгряха и единственият поп изпълнител, подкрепян от Фондацията – Георги Кючуков, известен с артистичния си псевдоним  , както и прекрасните ангелчета от студио БАЛЕТ на Бистра Бъчварова, някои от тях може би бъдещи открития на Фондация “Стоян Камбарев”.    - сподели Деси Тенекеджиева, в качеството си не само на артист и продуцент, а и на Председател на УС и вдъхновител на единствената по рода си Фондация за изкуство в България, която се грижи за откритията си не само кампанийно, а с години напред.   Официалният дизайнер на Коледния концерт   облече в приказно красиви рокли трите главни дами на вечерта - Деси и удивителните класически певици Мария Славова и Весела Янева, която освен с оперна ария смая публиката и с атрактивните  си интерпретации на госпъл класиките Amazing Grace и Alleluia.   След любимите коледни White Christmas, Santa Baby, Silent Nights, Jungle Belles и много горещи аплодисменти, музикантите се върнаха за бис и спектакълът завърши емоционално с Time to Say Googbye в дует на двете млади оперни диви и с надеждата за нови срещи с варненската публика.   Коледният концерт се осъществи с финансовата подкрепа на Фонд Култура на Община Варна, Банка ДСК и Бон Марин Холдинг. Meдийни партньори са Дарик Радио и Радио Варна, както и традиционните дългогодишни партньори на Фондацията. Продуцент е Нова Филм.  ", "date": "2018.12.27", "title": "Коледно вълшебство с Деси Тенекеджиева и музикалните открития на Фондация “Стоян Камбарев”"}
{"url": "http://epicenter.bg/article/SASht-i-Kitay-shte-vodyat-targovski-pregovori-v-Pekin-prez-yanuari/171595/7/0", "text": "Американска правителствена делегация ще посети Пекин през първата половина на януари, за да води търговски преговори с китайски официални представители, съобщи вчера агенция Блумбърг, цитирана от Ройтерс и ТАСС.   Делегацията ще бъде оглавявана от заместник представителя на САЩ на търговските преговори Джефри Гериш и ще пристигне в Китай в седмицата, започваща на 7 януари, уточнява Блумбърг, която се позовава на собствени източници.   На 1 декември американският президент Доналд Тръмп и председателят на КНР Си Цзинпин се договориха по време на срещата на върха на Г-20 в Аржентина да предприемат съвместни усилия за постигане на споразумение, което би позволило прекратяване на търговската война между двете държави, припомня ТАСС.    ", "date": "2018.12.27", "title": "САЩ и Китай ще водят търговски преговори в Пекин през януари"}
{"url": "http://epicenter.bg/article/Donald-Tramp-pristigna-na-iznenadvashto-poseshtenie-vav-voennata-baza--quot-Ramshtayn-quot--v-Germaniya/171598/7/0", "text": "На връщане от Ирак държавният глава на САЩ Доналд Тръмп направи изненадваща спирка в Германия, съобщава националният ежедневник Die Welt, като уточнява, че „Еър Форс 1“ е кацнал на летището в американската военна база в страната – „Рамщайн“ в провинция Райнланд-Пфалц. Информацията е потвърдена от Белия дом ,  съобщи агенция  „ Фокус “.   От редакцията подчертават, че целта на необявеното спиране в Германия е не само зареждане на самолета с гориво, но и посещение на военнослужещите на САЩ, дислоцирани в базата. Тръмп е пристигнал в ранните часове на четвъртък.   След първоначален разговор с офицери на борда на ВВС, Тръмп и първата дама на САЩ Мелания са влезели в хангар, където вече са ги очаквали множество американски войници. След поздрава към тях Тръмп и съпругата му са позирали за снимки с войниците.   Припомня се, че само няколко часа по-рано американските президент посети американски войници в Ирак – първото по рода си посещение в съоръжение с военни части на САЩ, разположени в кризисни зони извън САЩ.     ", "date": "2018.12.27", "title": "Доналд Тръмп пристигна на изненадващо посещение във военната база \"Рамщайн\" в Германия"}
{"url": "http://epicenter.bg/article/Amazon-pusna-v-prodazhba-puloveri-s-Putin-kato-Dyado-Koleda--SNIMKI--/171618/10/0", "text": "Най-голямата компания в света по търговски оборот за търговия в интернет - американската Amazon, пусна в продажба за Нова година пуловери с изобразен на тях гол до кръста Дядо Коледа, яхнал елен. Според потребители картинката поразително прилича на разпространена преди време снимка на президента на Русия Владимир Путин.  Преди няколко години пресслужбата на Кремъл разпространи снимка на руския лидер, гол до кръста и яхнал кон, по време на отпуск. Фотографията обиколи света и предизвика много коментари.  Явно предприемчиви производители са използвали снимката, за да припечелят покрай популярността на президента, коментират в руската преса. В раздела на Amazon за нови стоки се появи въпросният пуловер от 100% памук, на цена от 21,99 до 29,99 долара.  Потребителите явно са доволни от изделието, което събира цели 82% одобрение сред закупилите го.   ", "date": "2018.12.27", "title": "Amazon пусна в продажба пуловери с Путин като Дядо Коледа (СНИМКИ) "}
{"url": "http://epicenter.bg/article/Bomba-izbuhna-pred-tsarkva-v-tsentara-na-Atina--ranen-e-politseyski-sluzhitel/171599/7/0", "text": "Самоделно взривно устройство е избухнало пред църквата „Агиос Дионисиос\" в престижния атински район Колонаки в ранните часове на деня, съобщава електронното издание на водещия гръцки ежедневник Kathimerini, предаде агенция „Фокус“.   Устройството е било поставено в метална кутия, открита от служител на църквата, който е уведомил органите на реда за случая, поясни говорителят на специалния полицейски съюз Ставрос Мавродикакос.   При пристигането на място на полицая бомбата е задействана, в резултат на което представителят на правоохранителните органи е получил наранявания по лицето и ръцете си. Съгласно разпространената информация, той е настанен във военна болница. Няма приведени данни за състоянието му, но според медийните доклади няма опасност за живота му.   Църковно лице също е получило леки наранявания.   Полицията е отцепила района, поясняват от редакцията.", "date": "2018.12.27", "title": "Бомба избухна пред църква в центъра на Атина! Двама са ранени, единият е полицай (Снимки)"}
{"url": "http://epicenter.bg/article/Tramp-v-Irak--SASht-poveche-ne-mogat-da-badat-svetoven-politsay/171600/7/0", "text": "Съединените щати повече не могат да бъдат световен полицай, заяви вчера президентът Доналд Тръмп по време на изненадващо посещение в Ирак, за да се срещне с разположените там американски военни, съобщи Франс прес и БТА.   \"Съединените щати повече не могат да продължават да бъдат световен полицай\", заяви Тръмп във военновъздушната база Айн Ал Асад, на 160 км западно от Багдад, защитавайки решението си да изтегли американски военни от Сирия\". \"Несправедливо е само ние, Съединените щати, да носим товара. Ние сме пръснати по целия свят. Намираме в страни, за които повече хора даже не са слушали. Честна дума, това е нелепо\", добави той пред американски военни.   По-рано днес Тръмп и съпругата му Мелания Тръмп пристигнаха в Ирак, за да се срещнат с американски военни на Коледа, заяви говорителката на Белия дом Сара Сандърс, цитирана от ДПА.   Сандърс написа в Туитър, че президентът е в Ирак, за да посети американски войници и командирите им, да им благодари за службата, успехите и саможертвата им и да им пожелае весела Коледа.   Властите на Ирак са били предварително уведомени за визитата на Тръмп в страната, но официални срещи не се състояха поради разногласия около организирането им и те бяха заменени с телефонни разговори, съобщи иракското правителство в комюнике, цитирано от Франс прес и ТАСС.   \"Властите на САЩ съобщиха на иракското ръководство за желанието на президента на САЩ Доналд Тръмп да посети Ирак на 26 декември вечерта, за да поздрави новото иракско правителство и да се срещне с американските военни в състава на коалиционните сили, подкрепящи Ирак в борбата срещу \"Ислямска държава\", се казва в комюникето.   \"Правителството на Ирак прие тази мобла и бяха планирани официален прием и среща с премиера Адел Абдел Махди, но тя не се състоя поради разногласия около организирането й\", съобщиха от офиса на премиера.   Срещата била заменена с телефонен разговор, по време на който двамата обсъдили обстановката в региона в светлината на решението на Тръмп да изтегли американските войски от Сирия, както и сътрудничеството в борбата срещу ИД. В комюникето на иракското правителство се посочва също, че Адел Абдел Махди поканил Тръмп да посети Багдад, а президентът също поканил премиера да посети Вашингтон.   Иракски депутати заявили пред Ройтерс, че срещата между Тръмп и Махди не се състояла поради разногласия около мястото на провеждането й. Американският президент предложил да се срещнат във военната база Айн ал Асад, но иракският премиер не бил съгласен. Иракски политици и лидери на милиции осъдиха визитата на Тръмп като нарушение на суверенитета на Ирак, предаде Ройтерс.   Сабах ал Саади, председател на парламентарния блок Ислах, призова за извънредна сесия на парламента, \"за да се обсъди това крещящо погазване на суверенитета на Ирак и да се спрат тези агресивни действия от страна на Тръмп, който трябва да знае границите си: окупацията на Ирак от САЩ приключи\".   Блокът Бина, съперник на Сабах в парламента и оглавяван от подкрепяния от Иран лидер на милиция Хади ал Амири, също се обяви против визитата на Тръмп в Ирак. \"Посещението на Тръмп е крещящо и очевидно нарушение на дипломатическите норми и показва неговото презрение и враждебност в отношенията му с иракското правителство\", се казва в изявление на Бина.      ", "date": "2018.12.27", "title": "Тръмп в Ирак: САЩ повече не могат да бъдат световен полицай"}
{"url": "http://epicenter.bg/article/MS-reshava-za-koi-republikanski-patishta-shte-se-sabira-vinetna-taksa/171591/2/0", "text": "На днешното редовно заседание на правителството се очаква то да приеме Списък на републиканските пътища, за които се събира такса за ползване на пътната инфраструктура - винетна такса, и да определи съоръжение, за което се събира такса по Закона за пътищата за ползване на отделно съоръжение по републиканските пътища, съобщи пресслужбата на кабинета.   Министрите ще приемат актуализирани списъци със защитените от държавата специалности и професии, по които е налице очакван недостиг от специалисти на пазара на труда за учебната 2019/2020 г. Очаква се кабинетът да приеме Национален план от инициативи за отбелязване на 15-ата годишнина от членството на България в НАТО и 70-ата годишнина от създаването на организацията на Северноатлантическия договор.   В дневния ред на заседанието на правителството са и промени в Постановление 85 на Министерския съвет от 2007 г. за координация по въпросите на Европейския съюз. Кабинетът ще одобри проект на Закон за защита на търговската тайна, както и промени в Правилника за прилагане на Закона за насърчаване на заетостта. Министрите ще одобрят проект на Споразумение между правителствата на България и Гърция за регламентиране на железопътния трансграничен трафик и ще приемат Национална програма за развитие на физическото възпитание и спорта 2018-2020 г.    ", "date": "2018.12.27", "title": "МС решава за кои републикански пътища ще се плаща винетка"}
{"url": "http://epicenter.bg/article/Stefanovden-e-/171592/2/0", "text": "Православната църква почита паметта на първия християнски мъченик - Св. Стефан. По традиция на днешния ден се приготвят месни ястия и на трапезата се събира цялото семейство. Младите семейства ходят на гости на кумовете си или на по-възрастните си роднини.   Денят на Свети Стефан се чества винаги на третия ден след Рождество Христово и е последният празник в годината, за който хората казват, че \"затваря кръга\".   От времето на апостол Павел насам всички наричат Свети Стефан първи мъченик, защото е една от първите жертви на християнската вяра. След Възнесението на Христос били избрани седмина души дякони /служители/, които да се грижат за домакинските работи на християнското общество, като пръв между тях е Стефан.   Обезпокоени от нарастването на броя на християните, членовете на съвета на юдейските старейшини влизат в спор със Свети Стефан, но не устояват на \"духовната му сила и мъдрост\". Затова възбуждат народа срещу архидякона, като го обвиняват, че хули Бога и Мойсеевия закон. Разярената тълпа го изкарва извън града и започва да го бие с камъни. Светецът коленичи и преди да издъхне, се обръща към небето с думите \"Господи, не им зачитай този грях!\". Тялото му е оставено на зверовете и птиците. През пети век част от мощите му са открити чрез видение и са положени в Сионския храм в Йерусалим.   Сред народа денят е известен като Стефановден. Стефан е сред най-разпространените имена в България. Днес имен ден имат всички, които носят имената Венчо, Венцислав, Венцислава, Запрян, Стамен, Стамена, Стан, Стана, Стане, Станимир, Станимира, Станислав, Станислава, Станчо, Стефан, Стефана, Стефанка, Стефания, Стефи, Стефка, Стефко, Стефчо, Стоил, Стоила, Стоилка, Стоимен, Стоичко, Стойка, Стойчо, Стою, Стоян, Стояна, Стоянка, Таня, Теки, Теньо, Фани, Цако, Цанка, Цанко, Цано, Цанчо, Цоко, Цона, Цонко, Цоню, Шон, Шона.  ", "date": "2018.12.27", "title": "Стефановден е!"}
{"url": "http://epicenter.bg/article/Studen-i-slanchev-shte-e-Stefanovden/171594/2/0", "text": "Засмян ще е днешният 27 декември. През деня ще преобладава слънчево време с временни увеличения на облачността. Вятърът още малко ще отслабне и ще е до умерен от запад-северозапад. Минималните температури ще са предимно между минус 5° и 0°, а дневните още малко ще се повишат и максималните ще са между 3° и 8°.   Над планините ще преобладава слънчево време. Ще духа до умерен, по билата силен вятър от север-северозапад. Максималната температура на височина 1200 метра ще бъде около 0°, на 2000 метра - около минус 4°.   Над Черноморието също ще преобладава слънчево време. Ще духа до умерен северозападен вятър. Максимални температури на въздуха: 6°-7°. Вълнението на морето ще бъде 1-2 бала. Температурата на морската вода е 7°-8°. На 27.12.2018 слънцето ще изгрее в 07:56 часа и ще залезе в 16:59 часа. Продължителността на деня е 09:03 часа.", "date": "2018.12.27", "title": "Студен и слънчев ще е Стефановден"}
{"url": "http://epicenter.bg/article/Tsvetanov--Prinosat-na-PG-na-GERB-kam--quot-Balgarskata-Koleda-quot--e-nad-15-000-lv-/171596/2/0", "text": "\"Традиционният принос на ПГ на ГЕРБ към \"Българската Коледа\" тази година е над 15 000 лв. През изминалата седмица с колегите народни представители от ГЕРБ се включихме в редица благотворителни кампании в избирателните си райони в цялата страна и помогнахме на хора в нужда.\"   Това посочи в поста си във фейсбук лидерът на ПГ на ГЕРБ и зам.-председател на партията Цветан Цветанов.    ", "date": "2018.12.27", "title": "Цветанов: Приносът на ПГ на ГЕРБ към \"Българската Коледа\" е над 15 000 лв."}
{"url": "http://epicenter.bg/article/Lyubomir-Datsov--Globalnata-ikonomika-se-zabavya--a-nie-se-dvizhim-s-po-malki-krachki-ot-drugite/171597/2/0", "text": "Сериозно предизвикателство пред държавните финанси догодина вижда финансистът и бивш ресорен зам.-министър Любомир Дацов. В студиото на предаването „Тази сутрин” по БТВ той посочи, че има голяма вероятност от скок на дефицита на фона на липсата на реформи в ключови сектори и недоброто планиране и управление.   Като пример за лошо политическо решение той посочи заделянето на стотици милиони за довършването на магистралата до Варна: „Това, което направихме – да преместим парите в извънбюджетна сметка, не отговаря на никакви правила, български и международни”. Според него подобни действия без реален обект и търгове е „живо нарушение”, а подобна извънбюджетна сметка трябва да се открива само с решение на парламента.   Дацов отбеляза и че не е ясен произходът на парите – в един случай се твърди, че идват от преизпълнение по приходната част, а в друг – че става дума за средства, заделени по-рано за неслучили се проекти. По думите му за „лошо планиране и лошо управление” говори и фактът, че за поредна година около 40% от капиталовите разходи не се изпълняват, при нормални граници от около 5%.   Според финансиста бюджетът за следващата година, за разлика от сегашния и последните няколко, може да се окаже с точно (а не твърде консервативно) планиран дефицит, защото забавянето на икономиката в глобален план идва много бързо. Така приходите може да се доста по-малко при широко тиражираното увеличаване на разходите – с 16%. Любомир Дацов подчерта, че големите проблеми са в здравеопазването, образованието и управлението на средствата в сектори като вътрешните работи и са нужни не пари, а реформи: „Бюджетът е финансова сметка, той няма да реши тези проблеми”.   Според него като цяло „България и Европа се движат с много по-малки крачки, отколкото се движи останалият свят”, а най-притеснителното е, че средната класа намалява и у нас почти я няма: „Има 200-300 000 човека, което е крайно недостатъчно, защото това е движещата сила на икономиката на всяка държава”.    ", "date": "2018.12.27", "title": "Любомир Дацов: Глобалната икономика се забавя, а ние се движим с по-малки крачки от другите"}
{"url": "http://epicenter.bg/article/Borisov--Imame-oshte-edno-obeshtanie-za-godinata--da-si-izpalnim-i-nego-/171608/2/0", "text": "Честита Коледа, весели празници! Имаме още едно обещание за годината, да си изпълним и него. С тези думи премиерът Бойко Борисов даде старт на днешното правителствено заседание, което е последно за годината.   Инвестиционната програма на Българското правителство в областта на тренировъчната спортна инфраструктура продължава с изграждането на нова зала по художествена гимнастика, която ще бъде част от комплекс „Раковски“.  С постановление на Министерски съвет за строежа на съоръжението по бюджета на Министерството на младежта и спорта за 2018 г. и във връзка с увеличаване капитала на търговското дружество „Национална спортна база“ ЕАД на днешното заседание на кабинета бяха отпуснати 1,5 млн. лв.  Президентът на Българската федерация по художествена гимнастика Илиана Раева, Симона Дянкова, Катрин Тасева и Невяна Владинова присъстваха на заседанието на Министерски съвет. Те връчиха подаръци и поздравителен адрес на премиера Борисов като изразиха своите благодарности към него, министър Красен Кралев и целия кабинет. Раева връчи на премиера златна топка с подписите на световните шампионки по художествена гимнастика.  „За нас днес това е един исторически ден за българската художествена гимнастика. Това е най-красивият коледен подарък, който може да получи националният ни отбор. Години наред сме мечтали да имаме зала, която да побере всички наши национални гарнитури и да можем да тренираме така, че нашите успехи не само да продължават, а да стават и по-големи. Всички ние сме безкрайно благодарни на г-н Борисов, на г-н Кралев, който е до нас през цялото време и ни помага и също така на правителството на България“, заяви Илиана Раева.  Тя изтъкна, че художествената гимнастика в последните години се е утвърдила като един от най-успешните спортове в България, като вече десетилетия носи медали от световни първенства, европейски и олимпийски игри.  „С подобряването на материалната база „Раковски“ аз ви гарантирам, че нашите успехи ще стават все по-повече и ще имаме много поводи за гордост и за радост. Нямате представа какво означава за нас това, нашият дом да се увеличи, да имаме още килими, на които състезателките много по-добре и по-успешно да провеждат своите тренировки“, допълни президентът на федерацията.  Предвижда се новата зала да бъде с топла връзка, свързана със сегашната, така че строежът ѝ няма да възпрепятства по никакъв начин подготовката на гимнастичките.  „Залата ще бъде разположена на около 10 метра встрани от сегашната зала. Точни срокове не може да дадем, но в момента, в който се проведе обществената поръчка, тогава ще знаем кога ще бъде готова залата, но при всички случаи до края на следващата година би трябвало да бъде откритa”, каза министърът на младежта и спорта Красен Кралев, като посочи, че залата по никакъв начин няма да пречи на стадиона.  Капитанът на отбора Симона Дянкова благодари от името на целия отбор и обеща, че ще продължават да са всеки ден в залата, за да работят усилено и да не спират да носят все по-големи успехи за България.  Както е известно на съществуващата зала на стадион „Раковски“ беше извършен основен ремонт през ноември и декември тази година на обща стойност 250 000 лева.  Строително-монтажните работи включват монтаж на нова дървена подова настилка, възстановяване на гипсокартон  след течове и изолация на тръби, цялостно пребоядисване, монтаж на осветление и дървени врати.  Предстои освежаване на коридорите и стаите за настаняване на спортистите и изграждане на възстановителен център. ", "date": "2018.12.27", "title": "Борисов: Имаме още едно обещание за годината, да си изпълним и него! (СНИМКИ, ВИДЕО)"}
{"url": "http://epicenter.bg/article/-Galap-/171609/2/0", "text": "Очакванията за по-добро непосредствено бъдеще се увеличават за мнозинството от интервюираните в Африка (обикновено оптимистичен регион, въпреки условията на живот), в Индия, в европейските страни извън ЕС, в САЩ и в Латинска Америка. От друга страна, виждаме песимизъм за предстоящата година в Близкия изток, в Русия и до голяма степен в Западна Европа.   Традиционно, оптимизмът за новата година преобладава в повечето държави по света. Тази година изключение правят Турция, Сърбия, Обединеното кралство, Полша, Чехия, Русия, Босна и Херцеговина, България, Хонконг, Франция, Италия, Ливан, Йордания и Южна Корея.   Глобалното изследване попита хората по света дали очакват следващите дванадесет месеца да бъдат повече или по-малко мирни. 28% от света очакват 2019 г. да бъде по-мирна, 34% смятат, че ще бъде по-проблемна.   Упованието в мира е най-ярко изразено в Индия, Гана, Албания, Нигерия и - любопитно - в Пакистан. В другия край на скалата, на фона на продължаващите протести на „Жълтите жилетки“, във Франция в най-голяма степен (70%) усещат идващата година като по-проблематична.   Кънчо Стойчев, президент на световната асоциация „Галъп интернешънъл“:   „В продължение на десетилетия глобалното изследване „В края на годината“ отчита парадокс: хората, живеещи в по-богати страни, са настроени по-песимистично към предстоящата година. И обратното. Изглежда, че страхът от загуба на това, което имаш, е по-голям от страха да нямаш.   Европейският съюз е все по-песимистичен и няма нужда да се обяснява защо. Същото е с Русия, докато оптимизмът за следващата година в САЩ е най-високият за последното десетилетие. Ефективността на американската икономика е възможното ключово обяснение тук.   Традиционно, в предходните десетилетия повечето хора по целия свят очакваха по-скоро мирна нова година, отколкото изпълнена с опасности – с едно обичайно изключение: Близкият изток. Но сега, за първи път през този век, все по-голям брой западноевропейци очакват със страх, че следващата година ще е по-малко мирна. Глобалният политически ред, установен от победителите във Втората световна война, сега бързо се разпада и западноевропейските нации са загрижени какво ще го замести, а също и дали ще имат думата - докато силата в света се измества на изток.   Голямото предизвикателство между САЩ и Китай е икономическо, а между САЩ и Русия - военно. Европа все повече изглежда изключена от дебата.\"     В края на 2018 г. 22% от българите очакват 2019 г. да е по-добра от 2018 г. 30% - по-лоша, а 31% - същата. 17% не могат да отговорят. Така нетната стойност на оптимизма у нас (дялове на оптимисти за 2019 г. минус дялове на песимисти за 2019 г.) е -8. През миналата година тази оценка беше +3. Това показва известен спад на общия оптимизъм.   България е по-песимистична на фона на източната част на ЕС, като например Румъния показва много по-сериозен оптимизъм (нетна стойност +21) България показва по-малко оптимизъм от средното и за ЕС като цяло. Според нетните оценки, на Балканите най-оптимистично са настроени албанските общности, а на другия полюс са Турция и Босна и Херцеговина. Ние сме в средата.   15% у нас очакват идващата година да е по-мирна за света от отиващата си, 28% са на обратното мнение, а 38% очакват да е същата. 19% се затрудняват да отговорят. Нетната стойност е -13. С тази нетна стойност страната ни е близо до средните стойности за света.   България изглежда сравнително по-оптимистична за мира на фона на останалите страни в източната част на ЕС и особено на фона на целия ЕС. Сравнени с останалите на Балканите обаче, българите изглеждат по-скоро песимисти за това дали годината ще бъде по-мирна. И тук, като че ли албанските общности са сред най-бодро настроените.  ", "date": "2018.12.27", "title": "„Галъп“: Само 22% от българите очакват 2019 г. да е по-добра от 2018 г."}
{"url": "http://epicenter.bg/article/Edva-50-ina-dushi-na-protesta--quot-Ne-ni-parzalyayte-za-Pirin-quot--v-Sofiya-/171613/2/0", "text": "Природозащитници излязоха днес на протест пред Министерския съвет под наслов „Не ни пързаляйте за Пирин“. Демонстрацията е с искане правителството да не променя, а да прекрати концесията за ски зоната над Банско.  Броят на протестиращите около 9 часа наброяваше 50-ина души. Те са издигнали пред МС плакати с надпис „Искаме законни гори, не евтин пиар“, предаде БНР.  Природозащитниците са категорични, че заради нередностите в концесионния договор той трябва да бъде разтрогнат, а не променян.  Природозащитникът Андрей Ковачев също изрази съмнения, че реалният собственик на дружеството „Юлен“ е Марк Жирардели.  „Тези нарушения са много сериозни, това е, както все едно да ти влязат в къщата и да ти крадат и ти след това да наградиш крадеца. Аз не знам това къде може да се случи, но явно само в България може да се случи“, каза той.  Протестиращите са донесли своята ски екипировка и други принадлежности – щеки и с тях са изписали надпис „Спаси Пирин“ пред МС. Те заявиха, че протестните им прояви ще продължат, докато не са сигурни, че правителството работи в полза на природата. Засега движението в района е свободно.  Протестната проява се организира от природозащитната коалиция „За да остане природа в България“ дни след като световният шампион по ски Марк Жирардели оповести, че е новият мажоритарен собственик на дружеството-концесионер.  От екокоалицията настояват, че не може да се говори за реален собственик, докато не се изчисти въпросът с произхода на средствата, с които е осъществена сделката по прехвърляне на акциите.  ", "date": "2018.12.27", "title": "Едва 50-ина души на протеста \"Не ни пързаляйте за Пирин\" в София "}
{"url": "http://epicenter.bg/article/AM--Lyulin--stava-chast-ot--Struma--a-patyat-Kalotina---Sofiya-stava-magistrala--Evropa--/171614/2/0", "text": "Автомагистрала „Люлин“ става част от АМ „Струма“, а пътят Калотина - София става магистрала „Европа“, която ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Това съобщиха от правителствената информационна служба.  Автомагистрала „Люлин“ се присъединява към „Струма“ поради малката си дължина - 19,6 км, и факта, че се явява естествено начало на определеното за АМ „Струма\" трасе. Така участъкът „София - Перник\" става част от пътя „София - Перник - Дупница - Благоевград - Симитли - Кресна - Сандански - граница Гърция\".  На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и изход към интермодален терминал Драгоман. Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето.  С правителственото решение мостът на р. Дунав в посока Русе - Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение.  Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея.  ", "date": "2018.12.27", "title": "АМ „Люлин“ става част от „Струма“, a пътят Калотина - София става магистрала „Европа“ "}
{"url": "http://epicenter.bg/article/Ekaterina-Zaharieva-poema-koordinatsiyata-s-Evropeyskiya-sayuz/171616/2/0", "text": "Eкатерина Захариева поема координацияата по въпросите на Европеюйския съюз, реши кабинетът днес. Досега това правеше ресорният министър Лиляна Павлова, чието министерство обаче бе закрито. От Нова година Павлова се връща депутат.   Правителството прие промени в ПМС № 85/2007 г. относно координацията по въпросите на Европейския съюз. Направеното изменение е свързано с произтичащите от приключването на Председателското трио на Естония-България-Австрия структурни и персонални промени в Министерския съвет, се казва в официалното съобщение.   До момента функциите на председател на Съвета по европейските въпроси се изпълняваха от министъра за Българското председателство на Съвета на Европейския съюз 2018. С оглед осигуряване на устойчивост на провежданата от Република България политика към Европейския съюз и ефективна защита на националния интерес, беше определен нов председател на Съвета по европейските въпроси, с което се гарантира непрекъсваемост на работата му.   За председател на Съвета по европейските въпроси беше определен заместник министър-председателят по правосъдната реформа и министър на външните работи.", "date": "2018.12.27", "title": "Екатерина Захариева поема координацията с Европейския съюз"}
{"url": "http://epicenter.bg/article/Kabinetat-odobri-14-novi-zashtiteni-spetsialnosti-ot-profesii-s-ochakvan-nedostig-na-pazara-na-truda/171617/2/0", "text": "Одобрени са списъците със защитените специалности от професии и специалностите от професии, по които в бъдеще се очаква да има недостиг от специалисти на пазара на труда, за учебната 2019-2020 година, съобщиха от пресцентъра на Министерството на образованието и науката.  Те са актуализирани и допълнени, като към утвърдените 29 защитени специалности от професии за настоящата учебна година са добавени 14 нови с фокус върху секторите машиностроене, електроника и автоматика, моторни превозни средства и транспортни услуги.   Такива са професии като: техник геолог, корабен техник, техник по автоматизация, сондьор, корабоводител - специалност морско корабоводене, организатор по експлоатация на жп инфраструктурата, работник в растениевъдството, строителен техник - транспортно строителство, и др.  Към списъка със специалности от професии, по които е налице очакван недостиг от специалисти на пазара на труда, са добавени три нови търсени специалности – машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57.  Новите специалности и в двата списъка са предложени от отрасловите министерства, от организациите на работодателите и приети от междуведомствена комисия. С добавянето им към списъците се създават условия за прецезиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Те създават и възможности за изпълнението на регионални програми и проекти, както и за обучение по специалности в нови или високотехнологични сектори. Актуализирането на списъците допринася за преодоляване дефицита от подготвени кадри по специалности от професии с важно значение за пазара на труда и за икономическия растеж на националната ни икономика.  Нова е и предложената промяна, с която е гарантирано правото на учениците да завършат обучението си при условията и по реда, по които са го започнали, ако се наложи изключване на специалност от професия от някой от актуализираните списъци.  ", "date": "2018.12.27", "title": "Кабинетът одобри 14 нови защитени специалности от професии с очакван недостиг на пазара на труда"}
{"url": "http://epicenter.bg/article/Vazstanoveno-e-dvizhenieto-po-patya-Svoge-Novi-Iskar/171624/2/0", "text": "Възстановено е движението по пътя Своге – Нови Искър.   Това съобщиха от пресцентъра на МВР.  Във връзка с планиран допълнителен оглед на местопроизшествието, станало на пътя Своге-Нови Искър, и извършване на геодезически измервания, от 11.00 часа днес бе временно спряно движението на моторни превозни средства в участъка. Екипи на „Пътна полиция“ пренасочваха водачите през обходни маршрути. Към 13.00 часа движението в района е възстановено.   Разследващите органи извършиха следствен експеримент по разследването за катастрофата от 25 август 2018 г. Тогава автобус се обърна и падна в 20-метрова пропаст, двадесет души загинаха.    ", "date": "2018.12.27", "title": "Възстановено е движението по пътя Своге-Нови Искър"}
{"url": "http://epicenter.bg/article/Cherna-gora-goni-nad-50-srabski-sveshtenitsi-i-monasi-/171604/7/51", "text": "Над 50 свещеници, монаси и монахини, както и членове на свещенически семейства от Сръбската православна църква (СПЦ) остават без разрешение за пребиваване в Черна гора. На 30 от тях вече е даден едномесечен срок за напускане на страната, като от останалите се очаква да направят същото, каза протойерей ставрофор Велибор Джомич, предава Нова тв.  Заповедта на Министерството на вътрешните работи на Черна гора, с която се отказва гостоприемството на повече от 30 чуждестранни свещеници и монаси в една от четирите епархии на Сръбската православна църква в Черна гора, е продължение на незаконните действия по преследването на свещеничеството и монасите, каза Джомич за \"Политика\".  Той оцени, че такова решение на черногорското Министерство на вътрешните работи не е правно, а по-скоро политическо, като добави, че всички жалби са отхвърлени.  Преди броени дни черногорският президент Мило Джуканович в интервю за държавната телевизия в Подгорица РТЦГ обеща \"държавата да се включи в разрешаването на проблема с автокефалността на Черногорската православна църква\".  „Сръбската православна църква подкопава независимостта на Черна гора. Поради тази причина ние трябва да се противопоставим чрез автокефалността на Черногорската православна църква“, каза той.  Преди няколко месеца Джуканович открито обвини Сръбската православна църква и нейния патриарх Ириней в създаването на напрежение на Балканите. Коментарът на Джуканович дойде след изявлението на Ириней, в което той сравни \"положението на църквата в Черна гора с това по времето на турското робство и по времето на фашизма\".  ", "date": "2018.12.27", "title": "Черна гора гони над 50 сръбски свещеници и монаси "}
{"url": "http://epicenter.bg/article/Orban--Ungariya-se-bori-sreshtu-mrezhite-na-Soros-za-hristiyanska-Evropa-i-shte-pobedi--/171605/7/0", "text": "През XX век Унгария бе губеща, но през XXI век страната ще бъде победител. Това увери министър-председателят Виктор Орбан в Будапеща, отбелязва електронното издание Hungary Today, цитирано от Агенция \"Фокус\".  „Ще има избори през 2019 г., но ние гледаме към 2030 година. Благодарение на осемте години на съвместни усилия, ние се намираме на прага на нова ера и съм убеден, че не само ще тръгнем нагоре, но и че ще достигнем целите си“, заяви Орбан.  Коментирайки последните протести на опозицията, унгарският премиер подчерта, че политиката е област, в която битките могат да се водят дори в навечерието на Коледа, а протестите са част от ежедневието в демокрацията. Това обаче не се отнася за насилието, унищожението и вандализма, добави Орбан.  Лесно е да се прецени ситуацията: правителството се обявява за работа, семейството и политиката на сигурност, а опозицията се противопоставя, обясни Орбан.  Тези, които се противопоставят на наскоро приетото изменение на трудовия кодекс, всъщност са против работниците, защото изменението служи на интересите им и ще доведе до по-високи заплати, изрази увереност унгарският премиер. „Противно на лъжите на опозицията\", по-високите заплати ще трябва да се плащат от работодателите месечно, както е било и в миналото, добави той.  Коментирайки ситуацията в Европа, Орбан отбеляза, че големите западноевропейски страни „експериментират“ с развитието на смесена цивилизация и „мислят, че християнската Европа трябва да се превърне в християнско-мюсюлманска Европа“. Централна Европа обаче реши да не започва това експеримент, защото рисковете, които носи, са изключително високи, добави лидерът на Будапеща.  „Не искаме нашите страни да бъдат населени със смесено население и затова защитаваме границите си и се противопоставяме на миграцията. Всеки може да види, че тези на Запад не уважават нашето решение… Те използват унгарската опозиция като инструмент“, коментира Орбан.  „Джордж Сорос и неговите мрежи не толерират пропускането на Централна Европа от техния голям експеримент за трансформация на обществото… Изборите за европейски парламент ще бъдат крайъгълен камък в тази борба, защото ще противопоставят политическите сили, които защитават християнска Европа и онези, които подкрепят миграцията. Ще се развие историческа ситуация, в която Унгария се бори не само за себе си, но и за християнска Европа ”, заяви още Орбан.  Миграцията носи изключителни рискове и съжителството на цивилизациите е свързано с трудности, с които Европа може да не се справи, добави той. Демографията е жизненоважен въпрос и унгарското правителство полага всички усилия за укрепване на семействата, защото „вярваме, че те са ключът към продължаването на унгарската история и бъдещето на нацията“, обясни унгарският премиер.  „Ние, унгарците, можем да разчитаме само на себе си. Ето защо започнахме национална консултация за семействата. Считам това за най-сериозния въпрос в дневния ред на унгарската политика”, обяви Орбан.  ", "date": "2018.12.27", "title": "Орбан: Унгария се бори срещу мрежите на Сорос за християнска Европа и ще победи! "}
{"url": "http://epicenter.bg/article/Izstrelyaha--quot-Soyuz-2-1-a-quot--ot-kosmodruma-Vostochniy/171607/7/0", "text": "Ракета носител \"Союз-2.1 а\" с два руски спътника и 26 по-малки космически апарати на други държави беше изстреляна днес от космодрума Восточний, предаде ТАСС.  Руските спътниците \"Канопус-В\" са предназначени за оперативно наблюдение на техногенни и природни извънредни ситуации.  На околоземна орбита ще бъдат изведени също един 20 американски спътника, три германски, един испански, един южноафрикански и един японски.  В същото време ТАСС предаде, че Американското космическо ведомство възнамерява да отправя своите астронавти до Международната космическа станция с руските кораби \"Союз\" дори и след като САЩ ще бъдат в състояние да го правят със собствени пилотирани мисии. Агенцията цитира публикация на специализирания сайт Спейс. По думите на официалния представител на НАСА Стефан Шиърхолц ще бъдат разгледани възможностите и за доставка на руски космонавти до МКС на борда на американски пилотирани кораби. Висшето ръководство на НАСА потвърди своето намерение да използва руските космически кораби \"Союз\" и след 2019 година.  Шиърхолц поясни, че изстрелването на американски и руски кораби едновременно, тоест американци на американски кораби и руснаци на руски космически апарати ще бъде нецелесъобразно. Това е така, защото на МКС са изградени два основни сегмента - руски и американски. Те се нуждаят от доставки за модулите както за едната, така и за другата страна. Поради тази причина най-удачният вариант ще бъде извеждането на смесени екипажи до МКС.    ", "date": "2018.12.27", "title": "Изстреляха \"Союз-2.1 а\" от космодрума Восточний"}
{"url": "http://epicenter.bg/article/Germaniya-e-protiv-razpolagane-na-novi-yadreni-raketi-sas-sreden-obseg-v-Evropa-/171611/7/0", "text": "Германия ще се противопостави на всякакви действия по разполагане на нови ядрени ракети със среден обсег в Европа, ако ключовият договор за тях от времето на Студената война бъде анулиран, каза пред ДПА германският външен министър Хайко Маас.  Европа в никакъв случай не трябва да стане арена на дебат за превъоръжаване, каза той в интервю за агенцията, публикувано днес.  \"Разполагането на нови ракети със среден обсег трябва да бъде посрещнато с твърда съпротива от Германия\", подчерта той, като добави, че ядреното превъоръжаване със сигурност е погрешният отговор в спора между САЩ и Русия относно съдбата на договора.   ", "date": "2018.12.27", "title": "Германия е против разполагане на нови ядрени ракети със среден обсег в Европа "}
{"url": "http://epicenter.bg/article/Razrabotchikat-na-raketite--quot-Bulava-quot--Efektivnostta-na-PRO-na-SASht-v-Alyaska-e--quot-neobiknoveno-niska-quot-/171623/7/97", "text": "Ефективността на системата на американската противоракетна отбрана е \"необикновено ниска\". Това разказа генералният конструктор на Московския институт по топлотехника Юрий Соломонов, в чиято база са били разработени стратегическите руски ракети \"Тополь\", \"Булава\" и \"Пионер\".  Заедно с това експертът отбелязва, че ефективността на системите за противоракетна отбрана, разположени в Европа, е много по-висока. Така Соломонов отговори на въпроса за способността на ПРО на САЩ в Аляска да прехване руските междуконтинентални балистични ракети.  \"Когато говорим за средствата за противоракетна отбрана, това е заплаха от съвсем друг тип\", заяви той в интервю за изданието \"Аргументов недели\".  Соломонов обясни, че американските комплекси в Европа могат да бъдат използвани не само като отбранителни средства, но и като настъпателни въоръжения.  Той предупреждава, че те могат да бъдат преоборудвани бързо и на ниска цена, за да бъдат използвани за изпреварващ удар по Русия. Засега това е само политически въпрос, но може бързо да прерасне във военен, предупреждава експертът, макар да изразява мнение, че няма да се стигне до \"горещ\" конфликт.    ", "date": "2018.12.27", "title": "Разработчикът на ракетите \"Булава\": Ефективността на ПРО на САЩ в Аляска е \"необикновено ниска\""}
{"url": "http://epicenter.bg/article/Stotitsi-ostanaha-bez-pokriv-sled-silniya-trus-v-Sitsiliya-/171627/7/0", "text": "Трусът с магнитуд 4,8, който разтърси Сицилия, е оставил 370 души без покрив над главите им и те са настанени във временни убежища, предаде ДПА, като цитира ръководителя на италианската Агенция за гражданска защита Анджело Борели.  Ранените в земетресението са 28, като от тях 10 са в болница. Най-тежко пострадала е жена на 80 години.  Специалисти на гражданската защита са получили сигнали за инспектиране на над 1600 обекта за щети, причинени от труса.  Земетресението стана вчера сутринта в община Виагранде на източния склон на вулкана Етна. Силният трус бе последван от серия от по-малки трусове, предизвикани от изригването на вулкана в понеделник.  Днес Борели опроверга твърденията, че населението е можело да бъде предупредено за опасността. \"Очевидно е, че не можем да предсказваме земетресения\", каза той.  Борели обаче призна, че местните власти в района на Етна нямат подходящ план за действие при подобни извънредни ситуации и каза, че този проблем трябва да бъде решен.  По-късно днес се очаква в засегнатите от труса райони да дойдат италианските вицепремиери Матео Салвини и Луиджи Ди Майо.  Етна е един от най-активните вулкани в света.   ", "date": "2018.12.27", "title": "Стотици останаха без покрив след силния трус в Сицилия (ВИДЕО)"}
{"url": "http://epicenter.bg/article/Obyaviha-Leh-Valensa-za--zhertva-na-ruskata-propagandna-mashina--/171629/7/0", "text": "Бившият държавен глава на Полша Лех Валенса е станал „жертва на руската пропагандна машина“. До такъв извод стига известният полски журналист Бартош Венглярчик, който работи като сътрудник на Gazeta Wyborcza в Русия и САЩ, предава EA Daily, цитирана от Агенция \"Фокус\".  Повод за дадената характеристика стана неотдавна дадено интервю на Валенса, в което той определи държавния глава на Руската федерация Владимир Путин като „мъдър човек“ и изрази готовност да посети Москва, за да допринесе за подобряването на отношенията между двете страни.  „Подобни заявления се разпространяват широко в руските държавни средства за масова информация. Те доказват, че Кремъл е прав, че Западът критикува без аргументи Владимир Путин и че има различни мнения, които призовават за отмяна на международните санкции и настояват за връщането към „нормални“ отношения с Москва\", пише Венглярчик. Според него „всяка положителна дума за Путин, макар и извън контекста, е безценна за Москва\".  „Когато даваме интервюта на руските държавни медии, трябва да си спомним, че това винаги е капан: думи, които съответстват на пропагандната линия на Кремъл, ще бъдат подчертани, а тези, които са неудобни - в най-добрия случай - ще бъдат дълбоко погребани. Винаги е игра на котка и мишка“, е съветът, който полският журналист отправя към политиците във Варшава, като допълва, че Лех Валенса „загуби играта”.  EADaily отбелязва, че през този месец Лех Валенса се озова в центъра на два скандала. Първоначално журналистите разкриха, че изповедникът на бившия президент на Полша Хенрик Янковски е педофил. Няколко дни по-късно прокуратурата обвини внука на бившия президент Бартоломю Валенса в побой и ограбване на гражданин на Швеция.  ", "date": "2018.12.27", "title": "Обявиха Лех Валенса за „жертва на руската пропагандна машина“ "}
{"url": "http://epicenter.bg/article/Vtori-vzriv-v-Atina--Tozi-pat-pred-tsentralata-na-SIRIZA/171633/7/0", "text": "Втори взрив разтърси днес Атина, написа местният в. \"Катемерини\", цитиран от Новини.бг.  Съмнителен пакет бе намерен пред централата на управляващата Гърция лява коалиция СИРИЗА, от чиито редове е излъчен премиерът на южноевропейската държава Алексис Ципрас. Пристигналите на място сапьори унищожиха подозрителния предмет с контролирана експлозия. Никой не пострада  По-рано днес взрив разтърси района около атинската църква Свети Дионисий. При експлозията пострадаха полицай и клисар.  ", "date": "2018.12.27", "title": "Втори взрив в Атина. Този път пред централата на СИРИЗА"}
{"url": "http://epicenter.bg/article/Germanskata-armiya-predvizhda-da-nabira-grazhdani-ot-ES--vklyuchitelno-ot-Balgariya/171634/7/0", "text": "Началникът на генералния щаб на германската армия ген. Еберхард Цорн обяви, че властите във ФРГ обмислят да позволят на военните в страната да набират граждани от други държави в ЕС за някои армейски длъжности, включително лекари и специалисти по информационни технологии, предаде АП.  Чехия, Швеция, Белгия и Дания не са против тази идея, но Франция би останала резервирана. България, Румъния, Словения и Гърция имат опасения, че техните войници може да бъдат привлечени от по-високата заплата в Германия, посочва АФП. \"Разбира се, трябва да внимаваме да не се конкурираме с нашите европейски колеги\", каза генерал Цорн.   През 2011 г. в Германия отпадна задължителната военна повинност и сега Бундесверът трябва да се съревновава за новобранци в условията на здрава икономика и ниска безработица. \"Трябва да гледаме във всички посоки във време, когато има недостиг на специалисти\", заяви днес ген. Цорн, цитиран от вестникарската група \"Функе\". \"Възможност, която проучваме, е да допуснем заявления от граждани на ЕС във всяка специфична сфера - говорим за лекари или специалисти по информационни технологии\", добави началникът на генералния щаб.  Това би означавало промяна на германския закон, който гласи, че всеки войник, който служи в Бундесвера, трябва да има германско гражданство, отбелязва агенцията. Тази идея е подкрепена и от парламентарния комисар на въоръжените сили, социалдемократа Ханс-Петер Бартелс, според когото вече има \"много войницис чуждестранен произход или двойно гражданство\". Освен това \"Бундесверът няма да е изключение, тъй като от дълго време европейски граждани работят в германската полиция\", каза той пред медийната група \"Функе\", предаде БТА, цитирайки АФП.  Бундесверът се интересува приоритетно от европейски граждани, които вече живеят в Германия. Кандидатите трябва да говорят немски, да представят документ от полицията, че нямат противообществени прояви и да декларират вярност към германската държава, посочва \"Функе\". Изправена пред застаряване на населението и растящ недостиг на работна ръка, Германия, освен това, ще приеме закон за имиграцията, за да улесни набирането на работници от държави извън общността, припомня АФП.    ", "date": "2018.12.27", "title": "Германската армия предвижда да набира граждани от ЕС, включително от България"}
{"url": "http://epicenter.bg/article/Turska-delegatsiya-na-visoko-nivo-shte-obsazhda-v-Moskva-izteglyaneto-na-SASht-ot-Siriya-/171636/7/0", "text": "Турското правителство ще изпрати екип на високо равнище в Русия на 29 декември, за да обсъди и координира последиците от изтеглянето на САЩ от Сирия, паралелно с контактите на Анкара и Вашингтон по същата тема, съобщава вестник Hurriyet, цитиран от Агенция \"Фокус\".  В екипа ще бъдат включени външният министър Мевлют Чавушоглу, министърът на отбраната Хулуси Акар, директорът на разузнаването Хакан Фидан и съветникът на президента Ибрахим Калън.  „Делегацията ще пътува в Русия в събота. Тя ще проведе разговори за Сирия. В съответствие с резултатите от тези разговори може да се проведе телефонен разговор [между президента Реджеп Тайип Ердоган и руския президент Владимир Путин]. Ще бъде планирана и друга програма за лична среща с Путин”, заяви говорителят на управляващата „Партия на справедливостта и развитието“ Йомер Челик.  На пресконференция на 25 декември Чавушоглу говори за намерението на Анкара да се координира с Русия по нареждане на Ердоган, след като президентът на САЩ Доналд Тръмп внезапно реши да изтегли всички американски войски от Сирия.  Турция изрази своята загриженост по отношение на проникването на терористични групировки като „Ислямска държава“ и кюрдските „Отряди за народна самоотбрана“ (YPG) в райони, които трябва да бъдат евакуирани от американските войски. Тя също така потвърди решимостта си да победи YPG чрез военни операции в Източна Сирия, въпреки че обяви отлагането й заради решението за изтегляне на САЩ.  Един от най-важните въпроси, които турската делегация ще обсъди с колегите си в Русия, ще бъде кой ще контролира зоните в Сирия, от които САЩ ще се изтеглят. YPG, под чадъра на „Сирийските демократични сили“, понастоящем контролира цяла Източна Сирия, една трета от разкъсваната от война държава.  Русия заяви, че тези области трябва да бъдат контролирани от сирийския режим.  „Възниква съществен въпрос: кой ще наследи контрола над териториите, освободени от американците? Очевидно е, че това трябва да бъде сирийското правителство, в съответствие с международното право”, заяви говорителят на руското външно министерство Мария Захарова на пресконференция в Москва.„Ние стриктно координираме нашите виждания и осъществяването на конкретна политика в Сирия с нашите турски колеги”, добави Захарова.  Междувременно Турция и САЩ засилват диалога за гладко и координирано изтегляне на американските войски от Сирия.  Очаква се военна делегация на Вашингтон да бъде в Турция през следващите дни, а съветникът по националната сигурност на Тръмп Джон Болтън ще посети турската столица след Нова година. Турция-северноамериканските работните групи ще се срещнат във Вашингтон на 8 януари и ще обсъдят всички аспекти на двустранните връзки, включително и по отношение на Сирия.  ", "date": "2018.12.27", "title": "Турска делегация на високо ниво ще обсъжда в Москва изтеглянето на САЩ от Сирия "}
{"url": "http://epicenter.bg/article/Ruski-voenni--oblecheni-kato-Dyado-Mraz--razdavat-humanitarna-pomosht-v-Siriya/171637/7/0", "text": "Руски военни, облечени като Дядо Мраз, раздават хуманитарна помощ в Сирия в навечерието на Нова година. Това съобщи ръководителят на руския Център за помирение на враждуващите страни и за контрол на бежанския поток, генерал-лейтенант Сергей Соломатин, предаде ТАСС.  \"Подобни хуманитарни акции са планирани до 31 декември 2018 г. за създаване на празнична атмосфера сред завръщащите се граждани на Сирия\", каза генералът днес на съвместно разширено заседание на междуведомствените координационни щабове на Русия и Сирия, посветено на въпроса за връщането в Сирия на сирийските бежанци.  Соломатин каза, че за един месец Русия е организирала и провела 18 хуманитарни акции в Сирия, по време на които са били раздадени 37 тона хуманитарна помощ. Общо досега Русия е организирала 2023 хуманитарни акции в Сирия и е доставила на сирийски граждани 3180 тона продоволствия, вода и други продукти от първа необходимост.  За текущия месец медицински специалисти на руското министерство на отбраната са оказали помощ на 2796 сирийци. А общо от началото на руската операция в Сирия е била оказана такава помощ на 102 580 жители на Сирия, разказа генералът.    ", "date": "2018.12.27", "title": "Руски военни, облечени като Дядо Мраз, раздават хуманитарна помощ в Сирия"}
{"url": "http://epicenter.bg/article/Izvanredno--Otnovo-teror-v-sartseto-na-Evropa--Vaorazheni-otriha-ogan-sreshtu-tsarkva-vav-Viena--/171653/7/0", "text": "  Първоначалната версия бе, че единият от нападателите е бил с огнестрелно оръжие, която обаче полицията не потвърждава категорично. Духовниците били открити около 18 часа, след като един от тях все пак успял да се развърже, да стигне до телефон и да повика помощ. Един от братята в манастира разказа, че те били завързани и със запушени усти. Други пък лежали на земята в локви кръв, като очевидно били ритани и бити с въпросните тръби, съобщава kurier.at. Според vienna.at единият от нападателите е говорил с чужда акцент и бил висок около 1,80 м. Все още се изясняват мотивите за деянието. Със сигурност обаче поне единият нападател и искал пари.    Според vienna.at единият от нападателите е говорил с чужда акцент и бил висок около 1,80 м. Все още се изясняват мотивите за деянието. Със сигурност обаче поне единият нападател и искал пари.  \"Доколкото знаем досега, поне един от заподозрените поискал пари и ценности. Точният мотив все още не е известен. Но ние изключваме възможен терористичен мотив\", заявиха от полицията. В момента тече мащабна операция около манастира, като хеликоптер облита района, а на място са елитните спецзвена ВЕГА и \"Кобра\", които издирват извършителите. Служителите на реда не изключват нападателите още да са на територията около църквата. В отделен инцидент по-рано днес в  катедралата \"Св. Стефан\" във Виена беше евакуирана след аларма за бомба, но отново бе отворена около час по-късно, след като не бяха намерени експлозиви, съобщават от полицията   Започнало е издирване на нападателите, в операцията участват десетина полицейски коли и хеликоптер.   Според немски издания бандитите са нахлули още около 13:30 местно време в църквата. В момента полицията преследва заподозрените за кървавата баня.      Виенската полиция не изключва възможността да има още нападатели, които и към този момент да се намират в сградата, където се е разразила стрелбата.   „Тъй като говорим за голям комплекс от сгради и в момента е възможно някой от престъпниците да е в някое от зданията. Провежда се претърсване, местопрестъплението е блокирано“, съобщават от полицията.   Районът е отцепен.  ", "date": "2018.12.27", "title": "Извънредно! Отново терор! Въоръжени нападнаха църква във Виена. Има ранени монаси"}
{"url": "http://epicenter.bg/article/Kameliya-Todorova--Militsa-Gladnishka-i-Rut-Koleva---Ladies-in-Jazz-/171651/6/0", "text": "  В навечерието на Рождество Христово зрителите в столичната зала България бяхме поканени на изтънчено изживяване с три дами, които ни представиха широкия стилистичен диапазон в джаза.   Рут Колева я чухме в комбинация с експресията на фънка и соула, Милица Гладнишка представи умението си да общува с публиката, смесвайки Жорж Бизе с Ела Фицджералд, Джил Скот, Ерика Баду и други.   Истинската изненада обаче бе необичайното състояние на гласа на звездата на вечерта – Камелия Тодорова. Покосена от вирус, тя бе загубила красотата на гласа си и още след първите си думи би трябвало да напусне сцената, за да лекува болното си гърло, както би й наредила нейният ментор по сценично присъствие Райна Кабаиванска по време на майсторските си класове у нас.   Камелия обаче показа, че е звезда, която умее да се държи като звезда и в недотам добра за нея ситуация. Тя остана на сцената и след горещата подкрепа на препълнената зала България, успя да възстанови гласа си и да вдигне публиката на крака, главно с песните на Арета Франклин, но и с няколко джаз стандарта.   Не само това, но трите певици изпълниха и два биса, съпроводени вещо от музикантите от The Fingertones – Филип Александров, Деян Илиев, Светослав Неделчев-Козмо, Петко Дреников, Арнау Гарофе и Георги Стойков.   Били сме на много концерти на Камелия Тодорова, но този ще остане незабравим с урока за каления характер, който българската Jazz Lady даде на зрителите.   Наистина великолепно представление, което обещава да има своето продължение в началото на 2019 година, но с друга тематика.       ", "date": "2018.12.27", "title": "Камелия Тодорова, Милица Гладнишка и Рут Колева -   Ladies in Jazz   "}
{"url": "http://epicenter.bg/article/15-godini-ot-atentata-sreshtu-balgarskata-baza-v-Kerbala/171610/11/0", "text": "На 27 декември се навършват 15 години от трагичния инцидент през 2003 г., когато след самоубийствената атака с камион-бомба срещу базата ни в Кербала загинаха петима български военнослужещи, а други 27 души от контингента бяха тежко ранени, предаде репортер на БГНЕС.   Кървавият атентат отне живота на майор Георги Качорин, старши лейтенант Николай Саръев, офицерски кандидат Антон Петров, офицерски кандидат Иван Инджов и офицерски кандидат Свилен Киров. На 27 декември 2003 година, в 12.45 часа местно време (11.45 часа българско време) цистерна се взривява в близост до оградата на район № \"1\" (Индия), където е щабът на българския батальон. Тя пробива загражденията и се взривява в близост до оградата. Така причинява големи разрушения в лагера, разрушена е и сградата на щаба на батальона. Бойците от район \"Индия\" са евакуирани в друг район.   Ранените - 27 военнослужещи пък са евакуирани в Багдад, в полската дивизионна болница в Бабил и в медицинския пункт в българския батальон.   След този ден пет български семейства не са същите, деца останаха сираци, родители не спират да взират поглед вратата да се отвори и техните деца да се приберат у дома. В родното село Радовец на офицерски кандидат Иван Инжов никога няма да забравят трагичната гибел на техния съселянин. Площадът на селото носи неговото име, поставена е и паметна плоча в селския парк, където често хора от селото се спират да поднесат цветя и да се помолят за душата на Иван. За тях загиналите ни бойци са истински герой.   На 27 декември 2018 г. (четвъртък) от 11.00 ч. в гробищен парк Чародейка ще се състои възпоменание във връзка с отбелязването на 15-та годишнина от атентата. По време на церемонията ще бъде отдадена почит към паметта на офицерски кандидат Антон Петров и към останалите четирима войници, загубили живота си по време на мисията. По време на церемонията лично ще присъства и командирът на 68 бригада Специални сили бригаден генерал Явор Матеев. За целия период на участие в операцията в Ирак - от 22 август 2003 г. до края на 2008 година, Република България е участвала с 11 контингента с обща численост 3 367 души. За издръжката, транспорта и оборудването на българските контингенти за периода на операцията в Ирак са изразходвани 155 343 000 лв.   Жертвите, които дадохме в хода на операцията са 13.  ", "date": "2018.12.27", "title": "15 години от атентата срещу българската база в Кербала"}
{"url": "http://epicenter.bg/article/Prof--Valeri-Stefanov--Rano-ili-kasno-vozhdovete-se-machat-da-se-spasyat-ot-narodnata-lyubov/171612/11/34", "text": "- Ще се опитам да се задържа в специфичната образност на Вашия въпрос. Днес „светът“ като цяло не се движи напред или назад, той се лута, мята се в различни посоки. Като лудата Грета на Брьогел е. Това са по-скоро конвулсии, невротична симптоматика, отколкото целенасочено движение „напред“.  Технологиите се развиват, човеците изостават и от разтворилата се асиметрия извира болка, откъм нея ни дебне непредсказуемото. Провалът на историята не е в това, че е свършила, казват, а че вече си няма цел. Ако целта на човечеството е да се разбяга по други планени, то е защото вече не знае какво да прави на нашата.  А сега за България и за възможните гледни точки към ставащото. Ако питате властта, тя ще ви каже, че изминалата година е тържествен марш – председателство, салтанати, бюджетни излишъци, балканско лидерство... Ако питате експертите, те ще твърдят, че маршът е бил по-скоро на място – нещо уж се засилва, но все не тръгва. Ако питате бизнеса, той свенливо ще сподели, че отново е пълзял и стоял ничком, за да се върти близо около държавната трапеза и европейските субсидии. Ако питате бедните, те ще ви кажат, че годината е влачене по корем и стягане на коланите.  За мен годината е поредното доказателство, че България е изгубила ключа към своето бъдеще в позитивните му аспекти. Ние сме маргиналните европейци, васалните европейци. Страна, която губи по един средно голям град на година. Държава, която успешно воюва с народа си, обричайки го на прокуда.  - Дебелата книга и фейсбук символизират исторически различни култури, различни книги са. Дебелата книга е романът и романтизмът на деветнадесети век. Обилието от време, творците визионери, меланхолията и нихилизмът, любопитството към света, вглеждането в себе си, големите надежди за излаз от мрака на егоизмите, вярата в неизбежната пролет на народите.  Фейсбук е залезът на повечето от тези стари усети и древни надежди. Негова трансмисия е нарцистичният глад, изпитван от обитателите на днешния масов свят . Фейсбук е другият book, той е пределна динамика, различното авторство, серия от убождания, скъсена рефлексивна дистанция, заместител на емоционален недоимък, награден фонд от емотикони... Дебелата книга ни е преподавала уроци по себепознание, еклектичната „книга“ ни преподава уроци по компенсаторно себеутвърждаване. Дебелата книга формира полярност на душата, фейсбук се гради върху грижата за „фейса“, той работи с нарцистичия обмен на фрустрацията и признанието.  - През деветнадесети век Томас Карлайл описа ролята на героите и изрази преклонението пред героичното в историята. Времето на героите е отминало, но копнежът по Моисей живее във всички нас. Някой, който да ни поведе и да ни спаси от склонността ни да предаваме свободата, да съсипваме бъдещето. Но Моисей изпълнява Божия заръка и се осланя на Божия подкрепа. В опразнените небеса намирането на водач, формулирането на цели и отстояването на ценности е все по-трудна задача.  Днешното време е по-скоро представление на марионетки, игра на кукли. Марионетката обслужва конюнктури, наставлявана е от кукловоди и е рецитатор на колективни неврози. Типажи като Тръмп, Мей, Орбан... не са водачи, те са точно това – рецитатори на колективни страхове, персонализации на колективна параноя.  И още нещо, водачът се разпознава чрез харизмата – въздействието, излъчването, мощта на присъствието. Напълно нелепо е да се говори за харизма по повод днешните политически марионетки. Това е обида към достолепието на онова гръцко понятие. Няма никаква харизма, има само финансов и медиен силикон, имплантиран във въпросните стерилни марионетки. - „Днешният българин“ е прекомерно обобщение. Едни българи могат да бъдат спечелени с пост, други с трапеза, трети с обещания и закани, четвърти с откровени лъжи... Пети са готови да се самозабравят в патриотарския чалга екстаз.  Написаха се доста визии и те коректно посочват ситуацията, в която се намираме, като цяло предлагат разумни решения. Те са рационално обосновани и заклинателно поднесени – „Ако не направим това, ни чака лошото!“.  Струва ми се, че всеки трябва да си зададе простичкия въпрос – „Какво е България за мен?“. Какви корени ме държат към родината, какво е нейното място в ценностната ми система, как ме определят българският език, паметта, земята. Дали искам все още да пребивавам емоционално във въображаемата общност, сглобена от свещени и свидни неща? Или искам да живея в универсалната и анонимна територия на потреблението? Когато си отговорим на тези въпроси, може би ще кажем на свой ред – „Боли ни България“. Когато неистово ни заболи България, ще извикаме сила, и неволя, и воля, за да я спасим от лъжливите герои.  - Кристина Щьокл говори за процесите на радикално усъмняване в традиционния политически речник. Да добавим, че това съмнение засяга и самите класически субекти на политическия живот. Рационалната сила на процедурите вече не може да удържа легитимността на елитите, защото генералният обществен договор е превърнат в оспорван смокинов лист. Смокиновият лист крие срамни, недопустими неща, това е нарастващото подозрение. Да се върнем на въпроса за визията. Визията е опит да се изтръгнем от негативния опит на актуалното. Да не сме най-бедни, най-нещастни, най-необразовани, най-агресивни... Гордата Стара планина, която е затънала в срама на последните места. Европа, която е превърната в защитна маска на нашето бездарие.  Недоволството може да бъде потискано чрез страх, лъжи, подаяния... Това властта го прави години наред. Това не е демокрация, това е демонокрация, както казва един съвременен антрополог.  Но в неизвестен момент ще избухне не само гневът към властта, а омерзението от себе си. Това е по-мощният психически детонатор. Омерзение от безсилието, от неспособността да се справим с живота си, да се погрижим за бъдещето на децата си.   От години в България се вие едно юродиво хоро, на което са се хванали хора с всякакви интереси, развеселени конформисти и трапезни хедонисти, отказващи да погледнат в лицето колективната ни драма.   Денят на гнева не е далеч, въпросът е какви ще са последиците от него. Защото лъжеспасителите обичайно се оповестяват и легитимират именно на вълните на гнева. Когато отмине денят на гнева идва дългата работа на градежа, а там ние обичайно се проваляме.  - Този капитал може да е едър като финансови показатели, но е дребен като социална чувствителност, като човешка зрялост и разумна солидарност. Това е капитал, роден и съществуващ в повечето случаи от ситуативен грабеж, от промискуитетната връзка между политика и икономика. Какво друго да очакваме от него, освен да се завива в дебелия си кожух и да се моли да го отмине пръстът на избирателно наказващата държава! Това е историята на държавата-циклоп и на бизнеса, който за да оцеле действа по модела на хитроумния Одисей. - Много трудно се пътува към свободата и съвсем лесно се слиза в робството. Такава липса на самостоятелност, такова детинско лековерие и послушание като българското трудно се срещат в историята. Страниците на национално самоопределение и гордост се броят на пръсти, конформизмът ни трудно се побира в томове. Днес не е по-различно, същото е.  Големият брат ни надзирава, прави ни „мониторинг“, наставлява ни, дърпа ни ушите, казва ни на кого да се зъбим и на кого да се усмихваме, през какви дихателни тръби да дишаме и как да определяме дори пола си.  През двадесети век евреите бяха виновният народ, сега виновни ще бъдат други народи. Езиковата война вече е започнала, стигматизациите са в действие. Важно е да има демони за преследване и морално мобилизирани глутници-преследвачи. В този милитаристичен контекст ние не сме самостоятелна държава, а едно от геополитическите джуджета на световния Магьосник.  В глобалния либерален свят в момента се формират нови консервативни провинции, контраместа на демокрацията, имитативни политически реалности. Опасността България да стане точно такова място никак не е малка, въпреки членството ни във високомерни политически и военни съюзи. - Синоними на политическата парола „стабилност“ са статуквото, стагнацията, статиката, страхът... Стабилен е трупът, защото движението вече не е негова опция. Когато започва поголовното отстъпление на Вермахта, Гьобелсовата пропаганда също говори за стабилност на фронтовете, не е зле да помним историческото битие на подобни понятия. Стабилността крие страха от поражението, тя гримира бездарието. Стабилността е гримирана немощ, напудрена нищета. Бездарието ни непрестанно ни убеждава, че няма алтернатива, че без него ще погинем. Но не е точно така. Изходът – да създадем алтернативни жизнени опции за колективен живот и отговорност. Да направим така, че ресурсът от сляпо и глухо обществено недоволство да се трансформира в политическо действие, което ще създаде не просто нова политическа карта, но и нова социална чувствителност.  - Голиат отдавна знае, че челото му е уязвимо. Голиат е материален масив /фасциниращо тяло, финансов ресурс, медиен дивизион.../ и символична нищета. Българският политически Голиат е проект от мукава, троянски кон, забит в сърцевината на куцата българска демокрация. Българският Голиат е инсценировка, мухоловка, на която жадно залепват всякакви жадуващи съблазън субекти – десни, центристи, патриоти, всевъзможни меркантилни маниаци... Историята неведнъж е показала колко измамно е усещането за всесилие, за всепозволеност и вечност. Чаушеску, Саддам, Кадафи, Груевски... – рано или късно вождовете, всенародните любимци, си плюят на петите и се мъчат да се спасят от народната любов.  Прашката на Давид е неизбежна само при едно условие – че бездарието на властта не може да е безкрайно оправдание за бездарието на народа. - Думата „единение“ върви редом с думата „памет“. Край думата „памет“ ни дебне думата „враг“. Неизбежно е. Българската памет е „злобна“ и обсесивна, а врагът отколе е разпознат не само от българските политици като антропологическа и политическа константа. Както казва Карл Шмид в един добър свят, съставен само от добри хора, свещениците, теолозите и политиците биха станали излишни.  Втората пречка пред единението е отбелязвана неведнъж. Това е фактът, че християнската култура на прошката е слабо позната като възможност за колективно покаяние и признание към тъгата на другия. Неспособността за прошка говори за неспособност да се справиш най-вече със себе си, за отчаяно усърдие вечно да храниш орела на мъстта в гърдите си.  Единение означава българската политика да се освободи от манталитета на ориенталския пехливанлък, където всеки иска да се докаже сред групата пехливани, че е най-силен и достоен. Тук не става дума само за махленско самохвалство, а за исторически калциран манталитет. - Франц Кафка казваше – „Една клетка отиде да си търси птица“. Можем да го перифразираме – един народ, чиято душа е в клетка, отиде да си търси водач. Клетката е исторически формат на душата. Народът ще си търси и ще си намери водач според модела и размера на клетката. Нищо ново няма да намери българският народ, докато душата му е заела изцяло формата на клетката. Съвременните господари дълбоко не разбират, че и те са част от клетката. Че са заклещени в капана на една измамна радост, на посредствено удоволствие. - Не знам дали да говорим за ободряване или за бодърствуване. Крадецът на този свят, хилядолетният ни Враг, пристига в нощта на спящите, затова нееднократно сме призовани да бъдем будни.  Растяща параноя, милитаристични образи и гневни закани изпълват публичното пространство. Световната сцена все повече напомня за лудостите и екстазите на миналия век. Ядреният блясък и последващият мрак ще прекратят всички въпроси, ще успокоят всички тревоги, ще излекуват наранените честолюбия. Всички ще заспим завинаги, щастливи, че врагове вече няма.   Все пак, докато природата ни на лакоми хищници ни тласка към сблъсъка, страхът ни възпира от него. Да се надяваме, че ако не разумът, то поне страхът, този мощен афект, ще бъде фактор, който ще ни спаси от Армагедон.  Къде е мястото на европейските граждани в тези опасни процеси е излишно да питаме. Написах наскоро, че обединените европейски стада пасат кротко и дружно в тучните поля на Пропагандната реалност. Цветните френски жилетки може би бележат събуждането на стадата. Прозрението, че вече не става дума само за пари и жизнен стандарт, а за живот със смисъл, за битие с ценностен фундамент.   Ето сега и ние, верните партньори в поредната ни историческа дружба, ще си купуваме самолети, за да се бием неизвестно с кого и да се пазим от неизвестното на края. Какви самолети, обаче да си купим, от какви писти да излетим, за да се спасим от нас самите?", "date": "2018.12.27", "title": "Проф. Валери Стефанов: Рано или късно вождовете бягат да се спасят от народната любов"}
{"url": "http://epicenter.bg/article/Patriarh-Kiril--Ochakvame-represii-ot-strana-na-vlastite-v-Kiev--ima-risk-ot-karvav-konflikt-/171640/11/0", "text": "На 26 декември 2018 година, в залата на Висшия църковен съвет в катедралния съборен храм Христос Спасител, Светейшият Московски и на цяла Русия патриарх Кирил оглави редовното заседание на Висшия църковен съвет на Руската православна църква. Откривайки заседанието, Светейшият Владика се обърна към членовете на Висшия църковен съвет с встъпително слово. Това съобщиха от пресслужбата на Московския и на цяла Русия Патриарх Кирил.  Поздравявам всички членове на Висшия църковен съвет на последното за тази година заседание. Ние разбира се, ще обсъдим резултатите от изминалата година. На първо място бих искал да поздравя сърдечно всички вас. Трябва да кажем няколко думи за изминалата година, която, както всички знаем, беше много трудна.  Източник на високо напрежение и фактор, влияещ върху благоденствието на православните хора, на тяхното духовно състояние, продължава да бъде положението на нашата Църква в Украйна. Вие сте в течение на събитията, знаете това, което се случва, знаете за последните събития – радикални и извънредно опасни за целостта на украинския народ, не само за нашата Църква – настъпиха в Киев след решението на украинския парламент да промени името на Украинската православна църква.  В резултат на тези промени се очакват репресии и е напълно очевидно, че същите те представляват своеобразен ултиматум: ако Църквата не промени своето наименование, то нейната регистрация ще бъде заличена. Ако обаче Църквата промени името си, тогава, естествено, особено силен натиск ще се понесат от украинския народ и общественост. Безспорно ще започнат силови акции по отнемане на храмове. А народът в Украйна е вярващ, православен, силен във вярата, емоционален, и, разбира се, всичко, което може да се случи във връзка с храмовете, има риск да се превърне в кървав конфликт. Поради това, аз призовавам да усилим нашите молитви за съхранение на Украинската православна църква.  На всички е добре известно, че поводът за началото на гоненията на украинското Православие е безпрецедентното, излизащо извън границите на каноничните правила, а поради това и престъпно решение на Константинопол да нахлуе в каноничната територия на Украинската църква Московка патриаршия, на територията на нашата Църква. Резултатът от тази инвазия са последващите опустошителни събития.  Що за събития са това? На първо място – също така безпрецедентото вмешателство в държавната власт. И то в страна, която декларира своята принадлежност към европейските ценности, една от които – отделянето на Църквата и религията от държавата! В нарушаване на тази основополагаща европейска ценност, държавата, в лицето на президента пряко се намесва в църковното управление и може да се каже, че дори оглавява това, което наричат „обединителен църковен събор”, участва в преговорите с Константинопол относно така наречения томос – и всичко това – пред телевизионните камери на цял свят.  Говорейки наскоро по телевизията, аз вече си задавах въпроса: как би реагирал светът, ако президентът на Руската федерация председателстваше Поместния събор на Руската православна църква или представляваше някой от Църковните йерарси пред целия свят и общественост от името на Събора. Можем да си представим реакцията на цял свят! А сега е тишина – абсолютна и всеобхватна – т.е. – може да се нарушават основните права, да се потъкват законите, ако по този начин се постига определена политическа цел. А конкретната политическа цел е ясно формулирана, в това число и от упълномощените представители на Съединените щати, които работят в Украйна, както и от самите представители на украинските власти:  необходимостта да се прекъсне последната връзка, която обединява нашите народи, и тази връзка е духовната връзка.  Ние сме свидетели на цивилизационна катастрофа. Подобно грубо и открито вмешателство в църковните дела не е имало досега, може би с изключение на времето на преките гонения, през които нашата Църква също е преминала. Поради това, събитията, които се случват днес в украинската земя, помрачават душата от една страна, но от друга страна, ни подтикват към усилена молитва. Братя, моля всички вас, както и  подведомственото ви духовенство: и в Църковните, и в личните молитви да се застъпвате за Блаженейшия митрополит Онуфрий и за епископата на нашата Църква, които по Божията милост твърдо отстояват каноничните позиции.  Вие знаете, че един от мотивите на Константинопол за прякото вмешателство в украинските дела, в нарушение на всички съществуващи канонични правила, е убеждението в това, че провеждането на „обединителния събор” и легализацията на разкола, ще доведат до разпадането на цялата Украинска православна църква. Твърди се, че ако Константинопол влезе в този процес и легализира разколниците, йерарсите от Украинската православна църква ще се втурват към „обединителния събор”. Тази идея наистина е обърнала главата на Патриарх Вартоломей. Него го убеждават, че веднага щом това се случи, православните епископи на Украинската църква един по един, ще отидат на този събор – сякаш се нуждаят от подтик и са готови за това. Представяна е невярна информация за десетки епископи, за които се твърди, че вече подкрепят „обединителния събор”.  По време на моята среща с патриарх Вартоломей, той ми намекна че „значителна част от Вашия епископат подкрепя събора”, на което аз отговорих, че това не е истина и по мои данни, това са двама или трима души, чиято идентичност характеризирах. Това обаче не му направи впечатление, но именно това и се случи – дори не трима, а двама архиерея – тези, които именно имах предвид. Пълният провал на „обединителния събор” се изразява в това, че обединение не е постигнато. Единствено обединението на разколниците, на тяхната незаконна, противоканонична легализация от страна на Патриарха, юрисдикцията на който не се разпростира на украинската земя и не би и могла да се разпростира.  Действията на Константинопол обаче предизвикват удивление и от гледна точка на здравия разум. Как е възможно да бъде заявено, че се отменя Актът на Патриарх Дионисии от 1686 година? Може ли някой със здрав разум и памет сред църковните или светските ръководители да заяви, че определен исторически акт, произвел действие в продължение на 300 години, се отменя? В едно от своите произведения Аристотел цитира Агатон – трагика, живял през V век преди Христа. Говорейки за езическите богове, той изразява интересна мисъл, която трябва да знае и от Константинопол. А мисълта е следната: „Едно не може Бог – да направи съществуващото несъществуващо”. Всичко, което вече се е случило, не е подвластно на никого, дори на Бога. А през 1686 година – Актът е реалност, от която възниква цяла история.  Може ли да си представим, че Великобритания ще отмени Акта за независимостта на Индия? Ще предположим ли, че ако някой луд владетел  го отмени, Индия ще изчезне? Ще изчезне ли държавата, нейната икономика, обществените отношения, културата? Или на някого във Великобритания му дойде наум да отмени факта на съществуването на Съединените щати?  Да каже някой, че погрешно е имало освободителна война и се появила независима държава, което означава, че се отменя съществуването й в продължение на изминалите 200 години – подобни думи ще променят ли нещата? Всички просто ще се усмихнат. В края на краищата беше необходимо да се направи такава карикатура на историята! Наистина, това е карикатура – но да продължим нататък! Тук и трагедията, и комедията са едно, защото просто не е възможно разумно да се осмисли всичко, което беше предизвикано от Константинопол.  Естествено в отговор последваха и нашите действия. Ние прекратихме общението. В Църквата не съществува друга възможност за преустановяване на разкола от тази, сами да се разграничим от него. Поради това, решението за  прекратяването на евхаристийното общение беше решение за опазване на целостта на Православната църква, желание да се разграничим от разкола, от неговото пагубно влияние. Ние предприемаме това решение за да опазим целостта си. Друго средство в Църквата не съществува. Ето защо, когато ни казват „а не сте ли вие, които …” – е въпрос на това как хората се отнасят към каноничните правила на църковния живот. Но други средства в Църквата не съществуват. Аз искам да изразя своята сърдечна благодарност на нашите архиереи за активната подкрепа на това решение на Светия синод на нашата Църква. Вие знаете, че понастоящем в митрополиите спонтанно се свикват епископски събрания, митрополитски и епархийски съвети, където се обсъждат приетите от Църквата решения. И понастоящем ние имаме голямата подкрепа от страна на епископата, духовенството и вярващия народ.  Аз говоря за скърбите, но както казва мъдрецът, и това ще отмине. Църковната организация, такава каквато се изгражда днес в Украйна е абсолютно нежизнеспособна. Светските хора не могат да разберат това, но църковните го разбират много добре. Особено е понятно това за нас в Руската православна църква. В края на краищата, същото това, което се случи в следреволюционните години – буквално може да се каже, се случва в Украйна днес. Украинската ситуация е отражение на политиката на революционно настроените власти в Съветския съюз, насочени към унищожението на Руската православна църква. В крайна сметка и тогава властите вдъхновяваха разкопа на обновленчеството. Създаването на разцепление беше чудовищно опасно действие, замислено от съветските власти.  Но предизвикан от външни сила разкол, се осъществява от църковни хора, а сред тях не само свещеници, но и епископи. Много архиереи са подкрепяли идеята на обновленческия разкол. Патриарх Тихон се оказва в изолация, в известен  смисъл – сам – и именно в този момент разколниците са легализирани от Константинопол. Константинополският патриарх призовава Негово Светейшество патриарх Тихон да напусне и да предаде „висшето църковно управление”. Реалната политика на Константинопол, която се осъществява чрез постоянното представителство на Константинополската патриаршия в Москва, е насочена, както знаете, да подкрепя разколниците и да се бори с каноничната църква. И какви са били възвишените цели на Константинопол: да получи възможност да използва няколко недвижими имота за получаване на търговска печалба – огледално отражение на това, което се случва в Украйна във връзка със създаването на ставропигия.  Ние вече сме минали през това изпитание и знаем, че то е голямо. Но в края на краищата Църквата побеждава. Поради това, през призмата на нашия собствен опит за това, което се случи и продължава да се случва в Украйна, можем да кажем, че краят на цялата тази история ще бъде аналогичен на края на обновленчеството в Съветския съюз. Поради това, че здравите благодатни сили на Църквата и Божията сила са по-силни и от най-голямата човешка сила. И именно в Църквата присъства Господ със Своя Свети Дух. Благодаря на православния народ в Украйна, на духовенството и епископата, които сега са обединени около Блаженейшия митрополит Онуфрий. И това единство, без съмнение, е гаранция, че силите на злото няма да могат да унищожат благодатното тяло на Православната църква в Украйна.  Както знаете, беше приет закон за промяна на наименованието на Църквата. Закон, лишен от разум от гледна точка на съвременното право и съвременните принципи за отношенията между държавата и религиозните организации. Във всички западни страни, в светските държави, пример от които взема и Украйна, наименованието на църковната организация няма отношение към държавата, това е въпрос, който решава самата религиозна организация. Както знаете, аз трябваше да работя в Световния съвет на църквите. От време на време възникваше въпросът за името на религиозните организации, които са част или желаят да се присъединят към Световния съвет на църквите. Така че всичко там беше решено просто: както се е именувала самата религиозна организация, така трябва да се нарича и в Световния съвет на църквите. Обичайният принцип, нищо ново. Но когато държавата налага името на религиозна организация с ясно желание да я дискриминира и на практика да я унищожи, то това е нарушение на всякакви права и закони, приети в цивилизованите общества.  Още веднъж следва да се подчертае: доколкото, както е видно, съществува поръчка, в това число и външна, за разрушаването на Православната църква в Украйна, то в рамките на реализацията на тази разрушителна политика, всички средства са приемливи. И това, че днес светът мълчи, свидетелства именно за това. Ние обаче трябва да направим нашите изводи, включително относно приказките, които се опитват да ни наложат в продължение на дълги години – за върховенството на закона, за правата на човека, за религиозната свобода и за всичко, което доскоро се смяташе за фундаментална ценност при формирането на модерна държава и човешките отношения в съвременното общество.  Това, което се случва днес в Украйна, без съмнение ще има опасни последици в живота на много страни и може да бъде използвано като прецедент. А това означава, че онези фактори, които подкрепят междурелигиозния мир, религиозната свобода, истинските права на човека, по всяка вероятност ще престанат да бъдат неприкосновени, особено ако пречат на някого да постига едни или други политически цели.  Възникналото  събитие е опасно не само за Украйна, но, бих казал, за целия свят. Защото Украйна може да се превърне в прецедент, пример за това как лесно може да бъде пренебрегнат всеки закон, всякакъв ред, всякакви човешки права, ако всичко това е необходимо за силните на този свят.  В отговор на всичко това, още веднъж искам да призова всички вас към молитва, към съвместна работа и подкрепа на Украинската православна църква. Молим се Господ да съхрани благодатната Украинска православна църква, да вразуми народа, за да може хората на разграничават политиката от вярата, а най-важното, никога да не се усъмнят в това, че именно в Украинската православна църква присъства Светия дух и се извършват спасителните за хората Тайнства. Именно заради това, заради присъствието на Бога в човешката история, заради действието на Светия Дух чрез Църквата в хората, Църквата търпи понякога упреци и гонения. Но както историята сочи, краят винаги е един: Църквата излиза победителка в тези изкушения. Не защото е силна, а защото в нея обитава Светият Дух. Именно  поради това, още веднъж призовавам всички към молитва, да си спомняме какво се случва в братска Украйна.  А сега можем да започнем нашата работа.  ", "date": "2018.12.27", "title": "Патриарх Кирил: Очакваме репресии от страна на властите в Киев, има риск от кървав конфликт "}
{"url": "http://epicenter.bg/article/Vasil-Prodanov--Krayat-na-Merkel-e-kray-na-dosegashnite-Germaniya-i-Evropeyski-sayuz/171644/11/0", "text": "Германия досега беше ядрото, носещата сила и най-мощният двигател на развитие на ЕС. В нея през XIX век се създава алтернативна на либералната британска класическа политикономия историческа школа в икономическата наука и при Бисмарк се раждат първите ярки проявления на бъдещата социална държава.   В нея и двете системни партии след Втората световна война приемат като базисни ценности свободата, справедливостта и солидарността. На Германия в най-висока степен разчитаха и родените от разпада на съветската перестройка български еврофили от времената, когато обявиха „път за Европа“ и от ляво започнаха да се тупат по гърдите „аз съм социалдемократ“, а от дясно – „аз съм демократ“.   Съветският съюз като основен външноикономически партньор и политически наставник на България отново бе сменен с Германия като основен външноикономически партньор и политически наставник, както бе преди 9 септември 1944 г.  Борисов в продължение на десет години целуваше Меркел по бузите с надежда, че ще получи от нея това, което бе получил Живков, когато целуваше Брежнев. Меркел обаче си отива и за България идват не по-малко тежки времена от годините след като си отиде Брежнев, още повече че мащабите на унищожаване и разграбване на човешки и индустриален капитал у нас по време на реставрацията на капитализма през последните 29 години са невиждани в нашата история.  Индикаторите за това какво ще стана след Меркел вече са налице като се има предвид упадъкът на системните партии в Германия.   Християнсоциалният съюз в Бавария на местните избори през тази година получи най-малко гласове в своята история, сривайки се с 10 % надолу в сравнение с предишните избори. Същото е и със Социалдемократическата партия, която е на най-ниското си равнище след Втората световна война и в рейтингите в момента е изпреварвана от антисистемната дясна „Алтернатива за Германия“.  В тази ситуация имено през последните месеци в световен бестселър се превърна книгата на професора от Университета в Базел Оливър Нахтвей „Скритата криза на Германия. Социален упадък в сърцето на Европа“ и статиите му в Ню Йорк Таймс и на много други места.   Става дума за неслучаен човек, чиито книги са преведени на повечето от езиците в света, „Гардиън” посвети специална рецензия на неговата последна книга. В своите работи Нахтвей подчертава, че ставащото в Германия има много по-дълбоки социални и икономически корени, че досегашната „Германия е разрушена“, което е предпоставка за това, че не е важно кой ще смени Меркел и политическата криза там тепърва ще показва своите икономически корени.  Немският следвоенен ред е разрушен от неолиберализма и тенденциите на стагнация в работната заплата и намаляващата вертикална мобилност, които имаме и в Германия, ще се засилват. Социалният упадък срутва една след друга държавите от капиталистическия център.   Макар и като че ли с известно закъснение неговите разрушителни следствия се проявяват не само в САЩ и Великобритания, но и в Германия, където той също разрушава държавата на всеобщото благоденствие, която е била цел след Втората световна война.   Началото, според Нахтвей, е поставено на 15 август 1971 г., когато американският президент Ричард Никсън се отказва от златното покритие на долара. Това е денят, в който според него е роден неолиберализмът. Той нарича това „бунт на капитала“, подобен на левия бунт на студентите през 1968 г., но който за разлика от техния бунт завършва с успех. Капиталът успява да интегрира за своите цели даже социалдемократическия канцлер на Германия Герхард Шрьодер, задавал посоката и на социалдемократизиращите се източноевропейски партии, включително и на тези в България.   Неговата Програма 2010 предизвика най-голямото намаляване на социалните придобивки в Германия след Втората световна война. С така нар. „Нов Център“ Шрьодер бе немското неолиберално копие на Блеър във Великобритания, станал известен като „Тачър с панталони“.  През 1980-те години известният немски социолог Улрих Бек нарича Германия „асансьорно общество“ имайки предвид, че милиони работници и служители там се движат по социалната стълбица нагоре и очакват, че техните деца ще имат по-висок социален статус и богатство. През последните години обаче посоката на движение на „социалния асансьор“ е обратната.   Не само социалната мобилност се е обърнала в противоположната посока, но бедните обедняват допълнително, а богатите стават по-богати. Все повече млади хора стават част от прекариата – хора с временно заети, нископлатени или на частичен работен ден работни места, с висока степен на несигурност. Неравенството във всички посоки се засилва, включително и в любимата за либералите феминистка посока – всяка трета работеща жена в Германия получава минимална работна заплата и неравенството между жените и мъжете никога не е било по-голямо.   Класовата закостенялост и затвореност на немското общество днес е такава, както и на британското, което гласува за Брекзит.   За да илюстрира този факт Нахтвей въвежда термина „хомогамия“ означаващ, че сега в Германия се женят помежду си хора само със сходен икономически статус. Ако по-рано, дава пример той, немските хирурзи ухажваха младите медицински сестри, то те сега предпочитат получаващите висока заплата лекарки – анестезиолози. Това е така, защото немците се страхуват от възможната загуба на работата на един от съпрузите и търсят някой, който при такава ситуация да печели достатъчно, че да могат да живеят заедно.  Нахтвей привежда данни за това, че една трета от немските студенти са уплашени от перспективата да попаднат сред прекариата и мечтаят за държавна служба с гарантирана работа. Немалко хора с добро висше образование успяват да намерят работа на частично работно време в детски градини.   В повечето от немските предприятия липсва социална защита на работника – само 29% от западногерманските и 15% от източногерманските работници се трудят във фирми, където има колективни трудови договори. Независимо от това, че Германия е най-богатата страна в Европа, тя има най-голямо количество работещи бедни. Почти всеки четвърти там получава под минималната работна заплата и не е случайно, че в Бундестага за първи път от Втората световна война насам има хора, които споделят идеи, близки до тези на някогашния фашизъм.  На корицата на книгата на Нахтвей се вижда автомобил на „Фолксваген“ – символ на германската индустрия и икономика от времето на Хитлер насам, който се сгромолясва в момента в пропаст. Меркел и епохата, която тя въплъщаваше, си отиват.   „Краят на ерата на Меркел означава край на велика Германия“, нейната стабилност и значимост в Европа, смята Нахтвей. Немската социална държава е в ситуация на разпад. След като Меркел си отиде разочарованието от трите досегашни системни партии – ГСДП, ХДС и ХСС ще се засилва и досегашният политически фундамент на това, което беше тя в десетилетията след Втората световна война, ще изчезне. След Меркел, смята Оливър Нахтвей, Германия ще потъне в политическа и икономическа криза, което може да се окаже и край на ЕС.   Какво ли ще правят тогава нашенските десни и леви „демократи“ прегърнали ентусиазирано капитализма, наричайки го „демокрацията“ и останали слепи за неговите неолиберални противоречия, водещи към разпадни процеси? Да му мислят милионите българи, които станаха жертви на техните идеологически лъжи и заблуди.    ", "date": "2018.12.27", "title": "Васил Проданов: Краят на Меркел е край на досегашните Германия и Европейски съюз"}
{"url": "http://epicenter.bg/article/Zemedelskiyat-ministar-s-ideya-za-danak--Gradushka--za-shofyorite/171620/4/0", "text": "Ще се приспадат ли част от парите, които плащаме за „Автокаско”, към нов фонд, който да поема щети от градушки? Идеята е на земеделския министър Румен Порожанов. Той предлага такса „Градушка“ да плащат не само фермерите, но и шофьорите, съобщи Нова телевизия.   Идеята на министъра на земеделието е да се създаде ново предприятие за борба с градушките. То ще пази от природните бедствия не само земеделската реколта, която е по полето, но и селата, и градовете, над които в момента е забранено да се изстрелват градоносни ракети. Целта е да се пазят от градушките автомобилите и домовете на хората.   Новото предприятие ще покрива 90% от площта на страната. Издръжката ще е за сметка на фермерите и застрахователите.   „Със закон за градушките да бъде въведено задължение регистрираните земеделци да плащат по 50 ст./дка, а застрахователите да отделят по 0,8% годишно от премийния приход по застраховката „Автокаско”, което е около 5-6 млн. лв. годишно”, предложи Румен Порожанов.   Собствениците на автомобили приветстват идеята част от парите от „Автокаско” да отиват в новото предприятие, което ще пази колите им от градушки.   Срещу намеренията обаче се обявиха застрахователите, според които няма логика те да плащат на земеделците от Автокаското и поискаха да се въведе задължителна застраховка „Нива” за фермерите. Ресорният министър обаче категорично се противопостави на тази идея, а фермерите са съгласни да плащат, за да бъдат защитени. Против са онези, които вече са инвестирали хиляди, за да изградят съоръжения против градушките.   Само ¼ от територията на България в момента е защитена от градушки. Затова всяка година хиляди земеделски производители търпят загуби за милиони.", "date": "2018.12.27", "title": "Земеделският министър с идея за данък „Градушка” за шофьорите"}
{"url": "http://epicenter.bg/article/API--Vodyat-se-razgovori-sas-Stolichna-obshtina-za-plashtaneto-na-patni-taksi-za-Severnata-tangenta/171625/4/0", "text": "Относно плащането на пътни такси за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и Калотина, Агенция „Пътна инфраструктура“ води разговори със Столична община.  Това съобщиха от пресцентъра на Агенция „Пътна инфраструктура“.   Целта е да се намери работещо и ефективно решение, което не ощетява шофьорите на леки автомобили, ползващи тангентата за бърза връзка между северозападните и югоизточните квартали на София.   От АПИ уточняват, че винетките са за ползване на републиканската пътна мрежа извън населеното място. Агенция „Пътна инфраструктура“ прави това уточнение по повод запитвания от медии за кой пътища е необходима винетна такса. Според нормативната уредба началото и краят на населеното място се определят от съответната община и за ползването на пътната мрежа в конкретното населено място винетка не е необходима. Пътната такса е задължителна, когато превозното средство напуска населеното място и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път.   За общинската пътна мрежа винетка не е необходима.", "date": "2018.12.27", "title": "АПИ: Водят се разговори със Столична община за плащането на пътни такси за Северната тангента"}
{"url": "http://epicenter.bg/article/-quot-Toplofikatsiya-Sofiya-quot--Studat-prez-dekemvri-kachva-smetkite-za-otoplenie/171632/4/0", "text": "Средната температура в София, отчетена до 26 декември от НИМХ, е -0,3 градуса, което е доста по-ниско в сравнение със същия период на миналата година. Тогава средната температура е била 2,7 градуса. Затова енегрийни експерти предвиждат по-високи сметки за декември, независимо от начина на отопление. Това съобщиха от пресцентъра на “Топлофикация София”.  За да проследят консумацията на топлинна енергия и с грижа за потребителите, експертите на “Топлофикация София” са направили междинен отчет на общите топломери в абонатните станции преди празниците. Резултатите от него показват с 13.9 % повече консумация на топлинна енергия в сравнение с предходния декември.  Студеното време е и причината за отчетеното към момента с 14% по-високо производство на топлинна енергия. Данните са съпоставени с тези от същия период на предходната година, както и с данните от месец ноември 2018 г. Така потребителите могат да се ориентират какви ще са декемврийските сметки.  От “Топлофикация София” напомнят, че за този отоплителен сезон КЕВР определи с 16% по-висока тарифа на топлинната енергия.  „При натрупването на тези фактори е изключително важно потребителите да знаят как да управляват разумно консумацията на топлинна енергия, за да се радват на максимален комфорт в жилищата си, без това да натоварва месечните сметки“, коментира инж. Боян Паунов, директор на дирекция \"Експлоатационна дейност\" в “Топлофикация София”. Той посъветва потребителите да не оставят вентилите на радиаторите си максимално отворени. Паунов напомни, че жилището не бива да се претопля. Понижението на температурата в дома с 1 градус ще доведе до 6% икономия на енергия.  В помощ на потребителите от дружеството предлагат и услугата енергийно обследване с термовизионна камера. С него експертите могат да поставят “диагноза” на дома и да посъветват как да се увеличи енергийната ефективност и да се намалят разходите за отопление.      Още съвети за разумно управление на енергията и допълнителна информация може да намерите на www.facebook.com/www.toplo.bg и на телефон 0700 11 111.  ", "date": "2018.12.27", "title": "\"Топлофикация София\": Студът през декември качва сметките за отопление"}
{"url": "http://epicenter.bg/article/Prokuraturata-zashtitava-svidetel-sreshtu-Zhivko-Martinov-po-deloto--quot-Sudzhukgeyt-quot--/171603/3/0", "text": "Специализираната прокуратура взе мерки за незабавна защита на свидетел по делото срещу Живко Мартинов чрез осигуряване на личната му физическа охрана. Това съобщиха от пресцентъра на държавното обвинение.  По реда на чл. 123 от НПК Специализираната прокуратура разпореди на органите на МВР да охраняват денонощно свидетел и членовете на семейството му, тъй като са налице основания да се предполага, че са застрашени във връзка с наказателното производство – в резултат от свидетелстването му може да възникне реална опасност за живота и здравето му, на неговите съпруга и низходящи.  Скандалът „Суджукгейт\" избухна през миналата година. Главната роля в него е на бившия вече депутат от управляващата партия ГЕРБ Живко Мартинов. Той упражнявал натиск върху МВР, прокуратурата и други институции в Добрич и областта, а търговец на месо бил изнудван да даде 4 тона суджук с обяснението, че те са за премиера Бойко Борисов, обявиха тогава от държавното обвинение.  Незабавната защита е осигурена от Специализираната прокуратура по искане на свидетеля. Друг свидетел по делото се е отказал от предложена му от прокуратурата защита чрез лична физическа охрана.  Досъдебното производство срещу Живко Мартинов се намира във финалната си фаза, предстои в кратки срокове Специализираната прокуратура да внесе делото с обвинителен акт в Специализирания наказателен съд.  Извършва се проверка и на разследванията, ръководени от прокуратурата в Добрич, свързани с посегателства срещу личността и имуществото на свидетелите по делото.  Предмет на проверка от Специализираната прокуратура са и всички сигнали, съдържащи твърдения за престъпни деяния от лица, имащи отношение към наказателното производство срещу Мартинов.  Софийската градска прокуратура повдигна 6 обвинения срещу Мартинов. На Мартинов бе определена мярка за неотклонение - гаранция от 45 000 лева. По-късно сумата бе намалена на 20 000 лева. В хода на разследването свидетели твърдят, че са били подложени на натиск и заплахи да не дават показания срещу бившия депутат.  ", "date": "2018.12.27", "title": "Прокуратурата защитава свидетел срещу Живко Мартинов по делото \"Суджукгейт\" "}
{"url": "http://epicenter.bg/article/Otkriha-dva-trupa-v-Smolyansko/171615/3/0", "text": "58-годишен мъж от Смолян е открит мъртъв в автомобила си, след като е бил в неизвестност два дни, съобщиха от пресцентъра на ОДМВР – Смолян.   На 25 декември 2018г., по молба на близките му, е обявен за местно издирване С.Е. на 58 години от гр. Смолян, който на 24 декември 2018 г. около 13.00 часа напуснал дома си и е в неизвестност.   Предприети са оперативно-издирвателни мероприятия, в резултат на които на 26 декември 2018 г. около 17.00 часа мъжът е установен починал в личния му автомобил на паркинга на вилата на бившoто предприятие „ДАП Смолян“ в землището на с. Полковник Серафимов, община Смолян. Не са установени първоначални данни за насилствена смърт.   Местопроизшествието е запазено и е извършен оглед от дежурна оперативна група на ОДМВР и РУ – Смолян. Извършен е оглед и е образувано досъдебно производство.     52-годишен мъж е открит мъртъв в хотел в Пампорово.  На 26 декември 2018 г. около 07.15 часа в РУ-Чепеларе е получено съобщение, за това, че в к.к. \"Пампорово\", пред стая в хотел е починал 52-годишен мъж от с. Галиче.   Първоначални данни за насилствена смърт не са установени.   Трупът на починалия е транспортиран в МБАЛ „д-р Братан Шукеров“ АД гр. Смолян за аутопсия.   Местопроизшествието е запазено и посетено от дежурна оперативна група при РУ-Чепеларе. Извършен е оглед и е образувано досъдебно производство.", "date": "2018.12.27", "title": "Откриха два трупа в Смолянско"}
{"url": "http://epicenter.bg/article/Predadoha-na-sad-chetvorniya-ubiets-ot-Kaspichan-/171646/3/0", "text": "Окръжната прокуратура в Шумен предаде на съд с обвинителен акт 64-годишния Петър Петров, обвиняем за четворно убийство, извършено на 24.09.2018 в Каспичан, съобщават от Апелативна прокуратура – Шумен. Според обвинение той е умъртвил умишлено четири лица - Славка Петрова, Веселин Петров, Георги Великов и Гуля Великова, по особено мъчителен начин за жертвите начин и с особена жестокост, като убийствата са извършени предумишлено.  През 2015 г. Петров се пенсионирал и се върнал в Каспичан, където живеели възрастният му баща, а в другия вход - и пострадалите Георги и Гуля Великови, които му били чичо и стринка. Преди това той е бил осъден за опит за убийство в Смолян през 1989 г., след като е намушкал с нож в корема друг мъж. Към момента на убийството в Каспичан той вече е бил реабилитаран по право.  Между Петров и Великови възниквали конфликти, налагала се е и намеса на полицията. Причина за пререканията било това, че Великови често гонели Петров от къщата, тъй като смятали, че не трябва да живее там. През есента на 2018 г., пред свидетели, обвиняемият отправял закани по адрес на родствениците си.  На 24.09.2018г. на улицата пред къщата, между обвиняемия Петров, който се намирал в лека към средна степен на алкохолно опияняване и Гуля Великова, възникнал конфликт. Обвиняемият се прибрал в дома си, сложил малка брадвичка в непрозрачна торбичка и се отправил към дома на чичо си, където влязъл през назаключената входна врата. Намерил чичо си и стринка си в стая на първия етаж и ги попитал, кога ще спрат да го гонят от къщата. Великова му отговорила, че няма да спрат нито те, нито децата им след тях.  Тогава Петров извадил брадвичката и нанесъл на жената смъртоносни удари. Веднага след това нападнал и по същия механизъм умъртвил чичо си. След извършване на деянието, извършителят се запътил да излиза от къщата, но в коридора срещнал децата на току-що умъртвените му чичо и стринка – Славка и Веселин, върху които се нахвърлил с брадвичката и ги умъртвил по същия начин, както родителите им.  Петров счупил телефоните на умъртвените от него пострадали, измил ръцете си и напуснал къщата, заключвайки след себе си входната врата. Прибрал се и се заключил в дома си, който се намирал на втория етаж на същата къща, но с друг вход, където бил намерен на следващия ден от органите на полицията.  В хода на разследването са извършени множество процесуално-следствени действия, между които огледи, разпити, съдебно-медицински експертизи, психолого-психиатрична експертиза.  Предстои делото да бъде насрочено за разглеждане в Шуменския окръжен съд.  ", "date": "2018.12.27", "title": "Предадоха на съд четворния убиец от Каспичан "}
{"url": "http://epicenter.bg/article/MVR-tarsi-pomosht-za-razkrivaneto-na-vaorazhen-obir-vav-Varna--VIDEO--/171652/3/0", "text": "Полицията търси помощ за установяването на извършител на въоръжен грабеж във Варна. Обирът е станал около 20:35 часа на 23 ноември в магазин за хранителни стоки. Откраднати са 500 лева оборотни пари.  Извършителят на престъплението е на възраст около 24 години, висок е около 165 см., със слабо телосложение. Бил е облечен с шушляково яке, сив анорак, черна долница на анцуг и тъмни маратонки с три бели ленти отстрани.  Мъжът е имал съучастник, които минути преди това влиза в магазина и пазарува. Той е облечен със зелено яке, носи шапка на главата, обут е със сиви обувки и носи раница, съобщават от ОДМВР-Варна.  По случая е образувано досъдебно производство, в рамките на което са извършени множество оперативно-издирвателни действия. Към момента самоличността на извършителя не е установена.  Във връзка с това ОДМВР – Варна отправя апел за съдействие - всеки, който разпознае единия или двамата мъже от видеокадрите или разполага с информация, която би помогнала на разследващите, може да сигнализира при гарантирана анонимност на тел.: 112, 052/615166 или в най-близкото поделение на МВР.  ", "date": "2018.12.27", "title": "МВР търси помощ за разкриването на въоръжен обир във Варна (ВИДЕО) "}
{"url": "http://epicenter.bg/article/Bdenie-po-povod-11-godini-ot-zverskoto-ubiystvo-na-Andrey-Monov/171654/3/0", "text": "Утре приятели и близки на зверски убития преди години Андрей Монов организират бдение на лобното място, ъгъла на ул. Мария Луиза и бул. Дондуков, пред Райфайзен банк от 18.00 ч.    е извършено на     г. на пл. Света Неделя в   от австралийския гражданин  . Получава широк отзвук както в медиите, така и сред футболните привърженици и ултранационалистическите партии. Към момента на убийството Монов е на 20 години, а Полфрийман на 21. Смъртта на Монов настъпва след нанесен с нож удар в гръдния кош, което засегнало левия бял дроб и сърцето. За това деяние Полфрийман е признат за виновен и осъден на 20 години лишаване от свобода и общо 400 000 лв. обезщетение за причинени неимуществени вреди на родителите на Монов. В ранните часове на 28 декември 2007 г. 21-годишният Джок Полфрийман влиза в конфликт с група от 16 души. По време на инцидента двама от групата, 20-годишният Андрей Монов и 19-годишният Антоан Захариев, са ранени от Полфрийман с нож, като впоследствие Монов умира от нараняванията си. Андрей Монов е роден в семейството на Аксения Монова и  . Майка му е нотариус.Баща му е психолог; по време на убийството – заместник-председател на  ; а впоследствие и депутат в  . Към момента на смъртта си Андрей Монов бил студент по право и част от агитката на футболния клуб  Джок Полфрийман е роден в  ,   на 13 октомври 1986 г. и е бил в България четири пъти. Той има средно образование и не е бил осъждан до инцидента от 2007 г.Родителите му са Мери Джейн, по професия зъболекар и бивш общински съветник в район на Сидни; и Саймън Полфрийман, по професия патолог.      ", "date": "2018.12.27", "title": "Бдение по повод 11 години от зверското убийство на Андрей Монов"}
{"url": "http://epicenter.bg/article/Obstanovkata-v-Ukrayna-ostava-napregnata--vapreki-otmyanata-na-voennoto-polozhenie-/171638/2/0", "text": "По информация на българското посолство в Киев след отмяната на военното положение в десет области в Украйна, считано от 14.00 ч. на 26 декември 2018 г., може да се смята, че за българските граждани, които преминават или посещават Украйна, отпадат рисковете от ограничаването на техните права и свободи. Това съобщиха от Министерството на външните работи.  От МВнР уточняват, че по-конкретно може да се приеме, че отпадат рисковете от ограничения на правото на свободно придвижване, на правото на неприкосновеност на кореспонденцията, включително телефонна и електронна, както и ограничения в свободата на мисълта и словото, изразяване на убеждения, неприкосновеност на личния живот и жилище.  Въпреки това обстановката в Украйна остава напрегната поради отпадане на ограниченията за организиране на протести, политически митинги и развиващите се църковни протести.  В тази връзка Министерството на външните работи на България препоръчва на българските граждани, които се намират на територията на Украйна или планират да посетят страната, да продължат да предприемат редица мерки.  Българите трябва да се регистрират на сайта на МВнР или в българските дипломатически представителства в Украйна като посочат периода, мястото на пребиваване и оставят актуален телефон за връзка; да избягват райони, в които има демонстрации и протестни действия, както и да избягват участие в такива; да следят постоянно обстановката и медиите в Украйна за получаване на актуална информация за случващото се; да следват инструкциите на местните власти, включително полицейски патрули, като проявяват спокойствие и търпение.  При необходимост българските граждани могат да се свържат с българското посолство в Киев на телефоните: +38044 2354389; +380442352202, и на дежурните телефони в извънработно време: +380442467237;+380442467672, както и с Генералното консулство на България в Одеса на телефоните: +38 048 746 65 54; +38 048 746 65 58, за спешни случаи в извънработно време: +380 68 293 0048.  Военното положение беше валидно за десет области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска, припомнят от МВнР.  ", "date": "2018.12.27", "title": "Обстановката в Украйна остава напрегната, въпреки отмяната на военното положение "}
{"url": "http://epicenter.bg/article/20--poveche-mazhe-izlezli-v-otpuska-po-bashtinstvo-za-tri-godini/171639/2/0", "text": "Все повече мъже излизат в отпуск по \"бащинство\" - броят им се е увеличил с 20 процента за периода от 2014-а до 2017-а година и по последни данни са над 21 000. Това сочи анализ на Националния осигурителен институт, цитиран от БНР.   Разходите за обезщетения за бременност и раждане се увеличават с близо 28 процента за периода от 2014-а до 2017-а година, и достигат 368 милиона лева - това сочи анализ на Националния осигурителен институт. Расте и броят на получаващите обезщетения за майчинство за срок от 410 дни - по последни данни те са малко над 88 000.  По предварителни данни, живородените деца в България през 2017-а са малко под 64 хиляди, докато през 2014-а са над 67 хиляди. Въпреки това получаващите обезщетения за бременност и раждане се увеличават с пет хиляди души.  Експертите от НОИ обясняват, че това се дължи на факта, че са повечето осигурени за болести, майчинство, а влияние оказват и направените законодателни промени, с които се е разширил кръгът на хората с право на този вид парични обезщетения.  Всяка трета от жените, които го получава е на възраст между 30 и 34 години. Средно на ден обезщетението е малко над 24.60 лв. при 23 лева за 2014-а.  662 са пък жените, които са се възползвали от дадената от юни 2017-а година възможност да се върнат по-рано на работа и да получават половината си обезщетение за майчинство.  Увеличава се броя на получаващите обезщетение за гледане на малко дете от една до двегодишна възраст и през 2017-а се над 76 хиляди души. Това обезщетение от 340 лева е за целия период.  ", "date": "2018.12.27", "title": "20% повече мъже излезли в отпуска по бащинство за три години"}
{"url": "http://epicenter.bg/article/Metroto-i-chast-ot-nazemniya-transport-shte-rabotyat-v-novogodishnata-nosht/171641/2/0", "text": "Метрото и част от наземния транспорт ще работят в новогодишната нощ, а нощните автобуси ще се движат по променен маршрут, съобщиха от пресцентъра на Столичната община.  През нощта ще се движат трамваите, обслужващи линии 5, 7, 8, 12, 18, 20 и 22, тролеи с номера 1, 2, 4 и 9, както автобуси по линиите 83, 102, 85, 285, 310, 213.  Нощните автобусни линии 1, 2, 3 и 4 ще работят по променени маршрути. Линия 1 /в посока ж.к. \"Младост 4\"/ ще се движи от бул. \"Тодор Александров\" /площад \"Независимост\"/ по бул. \"Княз Александър Дондуков\", надясно по бул. \"Васил Левски\" и по бул. \"Цар Освободител\" по маршрута, двупосочно. За линията се закриват следните спирки - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\".  Линия 2 /в посока Студентски град/ ще се движи от бул. \"Тодор Александров\" /площад \"Независимост\"/, по бул. \"Княз Александър Дондуков\", надясно по бул. \"Васил Левски\" и по маршрута, двупосочно. За линията се закриват спирките - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\".  Линия 3 /в посока автостанция \"Изток\"/ ще се движи от бул. \"Тодор Александров\" /площад \"Независимост\"/ по бул. \"Княз Александър Дондуков\" и след кръстовището с бул. \"Васил Левски\" направо по маршрута до автостанция \"Изток\", двупосочно. За линията се закриват спирките - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\";  двупосочна с кодове 6439 и 6440 \"Площад Св. Александър Невски\"; с код 1241 \"Площад Паметник Левски\"; с код 2012 \"Ул. Кракра\".  Нощна линия 4 /в посока ж.к. \"Дружба 2\"/ ще се движи от бул. \"Тодор Александров\" /площад \"Независимост\"/ по бул. \"Княз Александър Дондуков\", надясно по бул. \"Васил Левски\" и наляво по бул. \"Янко Сакъзов\" по маршрута, двупосочно. За линията се закриват спирките - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\"; двупосочна с кодове 6439 и 6440 \"Площад Св. Александър Невски\".  Автобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. \"Княз Александър Дондуков\" при ул. \"Сердика\".  ", "date": "2018.12.27", "title": "Метрото и част от наземния транспорт ще работят в новогодишната нощ"}
{"url": "http://epicenter.bg/article/S-voenen-ritual-pochetoha-pametta-na-balgarskite-voenni--zaginali-v-Irak-/171642/2/0", "text": "„В далечен Ирак, преди 15 години българските синове оставиха живота си в борбата със световния тероризъм. Със своя професионализъм и със саможертвата си те спасиха живота на свои другари. Спасиха от още по-тежки загуби българския батальон“. Това заяви днес декември, заместник-началникът на отбраната генерал-лейтенант Димитър Илиев на военния ритуал-панихида в град Карлово, с който беше отбелязана 15-ата годишнина от нападението на база „Индия“ в град Кербала и беше почетена паметта на българските военнослужещи, загинали в Ирак, съобщиха от МО.  „Тук, на родна земя, техните близки, роднини и приятели, техните колеги и командири, винаги ще ги помним с добро. Пазим и ще пазим образа им жив“, заяви генерал-лейтенант Димитър Илиев. „Ще ги почитаме като герои на новата ни военна история. Ще ги нареждаме сред имената на всички воини, допринесли за българската бойна слава“, категоричен беше заместник-началникът на отбраната.  Пред „Паметника на загиналите в борбата срещу световния тероризъм” в гр. Карлово бяха поднесени венци и цветя в памет на загиналите български бойци и беше отслужена заупокойна молитва.  Панихида за военнослужещите от състава на 5-та Шипченска механизирана бригада, загинали в Ирак, беше отслужена днес и в гр. Плевен. С ритуал пред паметната плоча в района на военно формирование 22 160-Плевен беше почетена паметта на офицерските кандидати Иван Инджов, Свилен Киров, Гърди Гърдев и Димитър Димитров.  В словото си полковник Николай Бешев – командир на Единния център за начална подготовка, заяви: „Хората, които рискуват живота си не само като защитават териториалната цялост и границите на страната си, но и като служат далеч зад граница, заслужават уважение и признателност“.  Представители на Плевенската епархия отслужиха молебен в памет на всички загинали при изпълнение на воинския си дълг и в мирно време.  В гр. Казанлък военнослужещи от състава на военно формирование 22 180 поднесоха цветя на гроба на офицерски кандидат Иван Инджов и отдадоха почит.  В гр. Русе военнослужещи от 68-ма бригада „Специални сили“ с военен ритуал почетоха паметта на офицерски кандидат Антон Петров. „Няма как да вървим напред, ако не знаем историята си, не я почитаме и не извличаме поуки от нея. Само така можем да бъдем по-уверени в настоящото и да гледаме по-устремено в бъдещето. Ние винаги ще помним героизма на нашите колеги”, заяви командирът на Специалните сили бригаден генерал Явор Матеев.  Военнослужещите от бригадата отдадоха военни почести и пред гроба на офицерски кандидат Валентин Донев.  На 28 декември военнослужещите от Специалните сили ще се преклонят пред паметта на своя колега старши лейтенант Николай Саръев в Крумовград.  На ритуалите в памет на бойците, загинали в Ирак, бяха поднесени венци и цветя от името на министъра на отбраната, началника на отбраната, командира на Сухопътните войски, командира на Специалните сили, от областни управители и кметове на общини, от ръководствата на военно-патриотичните съюзи.  В операцията за стабилизиране и възстановяване на Ирак България загуби 13 военнослужещи - майор Георги Качорин (загинал на 27 декември 2003 г.), старши лейтенант Николай Саръев (загинал на 28 декември 2003 г.), офицерските кандидати Иван Инджов (загинал на 27 декември 2003 г.), Антон Петров (загинал на 27 декември 2003 г.), Свилен Киров (загинал на 27 декември 2003 г.), Димитър Димитров (загинал на 23 април 2004 г.), Владимир Пашов (загинал на 24 октомври 2004 г.), Гърди Гърдев (загинал на 4 март 2005 г.), Преслав Стоянов (загинал на 3 май 2005 г.), Валентин Донев (загинал на 3 май 2005 г.), Марин Милев (загинал на 21 юни 2005 г.), Цветан Камов (загинал на 14 юни 2005 г.) и Паун Георгиев (загинал на 14 юни 2005 г.).  Споменът за загиналите български военнослужещи е жив. Те остават завинаги в редиците на Българската армия.  ", "date": "2018.12.27", "title": "С военен ритуал почетоха паметта на българските военни, загинали в Ирак "}
{"url": "http://epicenter.bg/article/Sunay-Hasan--Za-da-imame-svoite-prava-i-svobodi--nie-tryabva-da-sme-edinni/171643/2/0", "text": "Това заяви кметът на Момчилград Сунай Хасан по време на възпоменателните чествания на жертвите на т.нар. Възродителен процес в селата на общината.     Млечино, Горско Дюлево, Ауста, Могиляне, Момчилград, Нановица, Равен, Груево. Всяка година в края на декември ние сме тук, за да почетем невинните жертви на т. нар. Възродителен процес. За да покажем, че не сме забравили чудовищния опит на тоталитарната държава да унищожи един етнос.      Те не искаха да правят преврат.  Те искаха прости неща.  Те искаха рожденното си име и майчиния си език, вярата си. Това явно се стори много на комунистическия режим и срещу обикновените хора бяха изпратени въоръжени милиционери, войска, БТР-и и танкове. Те буквално смазаха мирните протести. Но все пак остана да тлее едно въгленче.   С падането му ние си поехме глътка въздух, но това не беше достатъчно. Ние имахме нужда от гарант, че случилото се в мразовитата зима на 1984-1985 година няма да се повтори.  Не е случаен и фактът, че репресираните в затвори и лагери покрепят именно Движението за права и свободи, с някои изключения. Благодарим Ви! Днес ние имаме имената и езика си, вярата си. Това не трябва да ни кара да бъдем самодоволни. . Това са хора, наричащи себе си патриоти, които попаднаха дори във властта. Те са готови отново да посегнат на различния, обаче ние няма да им позволим. Нека не забравяме, че както през тоталитарния режим, така и сега ние можем да разчитаме само на себе си. За да имаме своите права и свободи, ние трябва да сме единни, а гарант за това единство е Движението за права и свободи. Искам да се обърна към нашите братя и сестри християни и да ги поздравя във връзка с коледните празници.   ", "date": "2018.12.27", "title": "Сунай Хасан, кметът на Момчилград: За да имаме своите права и свободи, трябва да сме единни!"}
{"url": "http://epicenter.bg/article/Pametnik-cheshma--koyato-da-napomnya-za-zhertvite--dadeni-po-vreme-na-protestite-sreshtu-t-nar--vazroditele/171645/2/0", "text": "Паметник-чешма, която да напомня за жертвите, дадени по време на протестите срещу т.нар. възродителен процес – Абдулазис Бекир, Мустафа Али и Мустафа Ибрахим, беше открита в момчилградското село Груево. На церемонията присъстваха лидерът на ДПС Мустафа Карадайъ, кметът на Кърджали инж. Хасан Азис, кметът на община Момчилград инж.Сунай Хасан, членове на ръководството на партията, евродепутатите Неджми Али и Илхан Кючук, народни представители, кметове на общини, председатели на общински съвети и жители на общината. „Благодаря на всички, които взеха участие по един или друг начин в изграждането на този паметник-чешма. Благодаря централата на ДПС, на областния съвет на партията, на ръководствата на общински структури и за моралната и за финансовата подкрепа при изграждането на паметника-чешма. Искам също да благодаря на на колегите от общинска администрация, на кмета на село Груево Ахмед Ибрахим, както и на Сунай Махмуд от Груево, който дари земята за стоежа. Нека не забравяме, че нас утре няма да ни има, но този паметник-чешма ще остане“, заяви Сунай Хасан. Паметникът-чешма беше направен по идеята на инициативен комитет с подкрепата на община Момчилград и дарение от Централния съвет на ДПС, областната и общинските структири на ДПС в Кърджали, депутати и евродепутати. „Ние винаги ще помним миналото, но не с омраза. Всяка година ще почитаме нашите герои“, заяви Мустафа Карадайъ в Груево. Той допълни, че ДПС ще продължи да води политика на толерантност, както през последните 28 години. „Няма да позволим никой да ни разделя. Трябва да сме единни“, каза още Карадайъ.   Монументът е с височина 2,80 метра и широчина 3 метра. Изграден е от 2 вида камък - гранит и травертин. Елементите са доставени от турския град Адана, а сглобяването им вече започна. На паметника са поставени портретите на убитите по време на протестите през декември 1984 година Абдулазиз Бекир, Мустафа Али, Мустафа Ибрахим. Това е третата чешма, построена в памет на жетви на т.нар. възродителен процес, която община Момчилград обновява напълно. Предишните две години бяха обновени тези в селата Равен и Ауста.   Преди Груево поклонение имаше и пред чешмата в село Нановица, където беше почетена паметта на Юсуф Халилибрахим и в село Равен, където е издигната чешма в памет на Мюмюн Ахад. По време на трите церемонии беше отслужена молитва за жертвите на т.нар. възродителен процес от бившия главен мюфтия на България Фикри ", "date": "2018.12.27", "title": "Паметник-чешма, която да напомня за жертвите срещу т.нар. Възродителен процес, откриха в Груево"}
{"url": "http://epicenter.bg/article/UniBIT---s-nov-rektor/171648/2/0", "text": "Навръх  Стефановден, се проведе заседание на Общото събрание на Университета по библиотекознание и информационни технологии (УниБИТ), на което проф. Стоян Денчев представи Отчет за извършените от него и университетското ръководство дейности в периода на неговия последен мандат, в качество му на Ректор на УниБИТ.   Проф. Денчев беше награден от името на целия колектив с уникален пръстен с инициали на образователната институция.   При поднасянето на подаръка, бившия председател на Общото събрание - проф. Димитър Иванов (директор на Институт за изследване и развитие на лидерството в информационна среда) сподели, че този подарък е преди всичко заради заслугите на проф. Денчев за издигането на престижа на Университета по библиотекознание и информационни технологии в национален и международен аспект и е олицетворение на „вричането му“ във вярност и преданост на каузата „УниБИТ – пазителят на познанието“ през годините на неговото управление.   За ролята на проф. Стоян Денчев като ментор в образователния и професионалния път на младите хора в УниБИТ – представители на Студентски съвет бяха подготвили прекрасно слово, в което по уважителен и емоционален начин изказаха своята благодарност към  .    Като естествен лиазон на събитията от деня, с пълно мнозинство новите членове на Общото събрание избраха техния дългогодишен ректор за нов председател на събранието, а за зам.- председател беше избрана доц. Румелина Василева. Новото ръководство на Общото събрание обеща да продължи да работи както досега, за просперитета на всички преподаватели, докторанти, студенти и служители на УниБИТ.   Едно от най-важните събития през този ден беше гласуването за нов Ректор на УниБИТ. Стефановден се оказа съдбовен и за още един от членовете на неговия академичен състав – дългогодишният зам.-ректор по Научноизследователската и международната дейност на УниБИТ – проф. Ирена Петева, която беше избрана с пълно мнозинство за ректор на Университета по библиотекознание и информационни технологии.   Минути след публичното обявяване на резултатите от проведеното гласуване, проф. Ирена Петева благодари за доверието, което са й гласували избирайки я за техен лидер, и сподели, че за нея това е не само повод за радост, но и отговорност да продължи започнатото от нейния предшественик проф. Стоян Денчев.   В ранния следобед се проведе и първото заседание на новоизбрания Академичен съвет на образователната институция, който избра зам.-ректори в състав: проф. Атанас Начев, проф. Иван Гарванов и доц. Тереза Тренчева.   В изказванията си те се обединиха около идеята за още по-широко популяризиране на каузите и инициативите, които е реализирал досегашния управленски екип на Университета.  Продължаване на международната дейност и контактите с водещи образователни и научни институции на Балканите и в Европа и разбира се поддържане на високото ниво и качеството на обучение в УниБИТ, съобразно Правилника на УниБИТ и изискванията на МОН.   При бурни аплодисменти, в присъствието на учени, докторанти,  студенти и гости във фоайето на УниБИТ – проф. Стоян Денчев символично постави табела на едно от ключовите места – Заседателна зала, която от днес, по предложение на Студентския съвет и съгласно решение на Академичния съвет ще носи неговото име.         Стоян Денчев, професор, доктор на икономическите науки – Ректор на Университета по библиотекознание и информационни технологии (УниБИТ) в София. Нашият Ректор! За съжаление обаче поради закона, той не може да заема тази длъжност. Въпросът е защо в България, когато нещо върви добре, е необходимо да бъде прекратено, макар да е видимо за всички, че то е успешно …?!   Стоян Денчев завършва с пълно отличие и със златен медал гимназията в своя роден град Елхово. Дипломира се по специалността „Основи на кибернетиката и теория на управлението“ в Математическия факултет на Софийския университет „Св. Кл. Охридски“ през 1978 г. От 1978 до 1986 г. работи в Централния машиностроителен институт. От 1986 до 1988 г. е директор по научните въпроси в Информационния център за трансфер на технологии „Информа“, София, а през 1988 – 1989 г. е Заместник-Генерален директор в същия Център.   Последователно става кандидат на техническите науки, старши научен сътрудник II ст., гост-доцент и старши изследовател в университета в Бъркли, Калифорния, доктор на науките, професор. Съветник в правителството на г-н Димитър Попов през 1991 г. Началник на отдел при първото правителство на СДС на г-н Филип Димитров (1991 – 1992 г.) - специалист по структурната реформа. Главен секретар в правителството на Любен Беров през 1993 -1994 г. Посланик във Финландия през 1994 г. Депутат в 37-ото народно събрание. Заместник-председател на парламентарната Комисия по външна политика. До юни 1998 г. е политически секретар на Обединението за национално спасение, което напуска, като става вицепрезидент на корпорацията Мултигруп. По-късно основава и успешно ръководи консултантската компания „Д-р Денчев“   От началото на 2002 г. е Ректор на Колежа по библиотекознание и информационни технологии, който благодарение на неговите усилия и възможности днес е един от водещите, модерни, иновативни и различни университети в страната – Университета по библиотекознание и информационни технологии.   От 2006 г. до 2011 г. два последователни мандата е председател, а от 2011 г. - почетен председател на Съюза на народните читалища. От 2000 г. е член на настоятелството на храм-паметника „Свети Александър Невски“ – факт, който доказва хилядократно, че този изключителен българин има огромно отношение и неизброими заслуги към културата, историята и традициите на нашия народ.   Но за нас студентите и докторантите – професор Денчев е много добросърдечен човек, много хармоничен и сдържан. Човек, който лесно общува с хората, независимо от тяхното социално положение. Ние ценим в него качествата и уменията му да изслушва и да дава съвети, когато се намираме в трудна или бихме казали сложна ситуация, за която  не ни достига опит. Той е ЯКО обективен човек, който поражда доверие. Личност, вярна на чувствата и традициите. Никога не критикува хората, уважава тяхното мнение и се съобразява с него. Трезвомислещ, умен и изключително забавен (?) Уравновесен човек - държи много на студентите, на близките и приятелите си.   Добротата в него е качество, което всеки притежава в себе си, но не всеки може да го съхрани и показва така, както той самият. Проф. Денчев е от хората, които загърбват собственото си удовлетворение за сметка на нечие друго. И това, което винаги ни е изумявало е, че независимо от всичко, той вярва, че хубавите неща тепърва предстоят… Амбициозен човек с многостранни интереси. Екстровертен тип личност, убеден в правота на студентите и тяхната значимост. Отличавал се е винаги с творческата и изобретателната си мисъл, с волята, решителността и нестихващата сила и енергия, с които като истински „локомотив“ е теглил и управлявал машината  на „УниБИТ“      (До момента на своето заслужено оттегляне той        „караше успешно влака“).   Твърдо сме убедени, че такива като него биха карали успешно и влака на нашата държава).   От разговорите си с проф. Денчев можем да кажем, че присъщи за него са вроденото чувство за отговорност и справедливост, методичността и дисциплинираността в работата, затова и УниБИТ пожъна и продължава да жъне толкова успехи през последните години. Нашият Ректор е богат на оригинални идеи и на добри намерения, а това си проличава в различните инициативи, които младите хора в нашия университет реализирахме през всичките години на неговото управление.   Една от тях са семинарите на Университетската младежка академия за управление на знания на тема „Съвременни стратегии и иновации в управление на знанието“, които се проведоха през 2017 и 2018 г., не къде да е, а в сърцето на Европа, и то където това сърце бие най-силно -  в Европейския парламент в Брюксел.   Ние сме единственият университет не само от Балканите но  и от цяла Европа, който има тази възможност да изложи научните си достижения на такова високо равнище. И това разбира се, се дължи на нашият Ректор и на уважението, което изпитват към него много европейски и световни учени, бизнесмени, политици и общественици.   И само който не познава проф. Денчев, не знае, че той не понася застоя, посредствеността и безразличието, може би заради това той се поддава на различни благородни каузи, които за студентите и докторантите се превръщат в мечти. Мечти за по-добро и по-смислено бъдеще тук в България. Надарен с жизнена енергия, младежки дух, спонтанност, реализъм и изключителни  комуникативни способности, нашият Ректор винаги е успявал да се справи със ситуацията и да ни даде възможност да погледнем отвъд представата за всичко.   Независимо от събитията в нашата мила Родина, дали добри или лоши, нашият Университет е като „остров“, за да не кажем - „оазис“ в трудните, бурни времена.     Това, върху което акцентираме вниманието си ние студентите и докторантите е именно върху този човек, благодарение на който университетът вече 16 години успява да постигне целите си и без да спира за миг, се впуска в нови и нови цели и реализира нашите общи идеи, защото когато влакът има добър машинист – курсът е изпълнен.   Гарите следват една след друга и винаги е известна следващата. Проф. Денчев повече няма да бъде Ректор на УниБИТ, но ние младите хора знаем, че той подготви десетки млади преподаватели и учени и един от тях достойно ще го замести на кормилото на университетския влак. Известно е, че когато проф. Денчев достигне дадена цел, това за него не е достатъчно, не спира дотам, поставя си нова и продължава нагоре и напред, а по този начин увлича и всички млади хора да вървят с него.   Това поражда доверие, а всички ние знаем, че без доверие няма просперитет. Точно заради това смятаме, че той е осъществител на един организиран и сплотен колектив, който предполага добро разпределение на задачите, а оттам, прави възможно й осъществяването им.   Това е вероятно формулата за Успех, за нашия Успех, за Успеха на Университета по библиотекознание и информационни технологии !      ", "date": "2018.12.27", "title": "УниБИТ - с нов ректор  и с почит към предишния"}
{"url": "http://epicenter.bg/article/API--Novite-mantineli-na-patya-Svoge---Sofiya-sa-ot-nay-visok-klas--kakto-na-magistralite-/171649/2/0", "text": "По повод неверни, технически необосновани и некомпетентни твърдения от представители на неправителствената организация Институт по пътна безопасност, свързани с новите ограничителни системи на път II-16 Своге - София, Агенция „Пътна инфраструктура“ държи да уточни, че монтираните мантинели в участъка на пътния инцидент край Своге са от най-висок клас, каквито се поставят на автомагистралите. Това съобщиха от пътното ведомство. Днес, представител на неправителствената организация направи няколко твърдения крайно неотговарящи на истината, а именно:   Мантинелите са „преинсталирани“ – при монтажът на новата ограничителна система за пътиша H2W4 не са използвани компоненти от предходно монтирани ограничителни системи.   Декларира, че е инсталирана система е „JPL 2”, което категорично не отговаря на истината. Посоченото търговско наименование на ограничителна система, категорично не кореспондира с монтираната ограничителна система за пътища. В участъка е монтирана ограничителна система с висока степен на задържане наречена „EasyRail 3N“, която е продукт на немската компания Volkmann&Rossback и притежава всички необходими сертификати за качество. Тя е тривълнова H2W4, способна да издържи удар на 10-тонен товарен автомобил или 13-тонен автобус при скорост 70 км/ч. Поставянето на новата ограничителна система за пътища е изпълнено по проект, съобразен в съответствие с „Техническите правила за приложение на ограничителни системи за пътища по републиканската пътна мрежа“.  Представителят на неправителствената организация твърди, че на мостово съоръжение, зоната на действие или деформацията на ограничителната система трябва да бъде „0“. Твърдението категорично не кореспондира с всички норми и изисквания за пътна безопасност! Изборът на ограничителна система не е просто математическо решение, а е съобразено с множество фактори като интензивност на движението, максимално допустима скорост на движение, очакван характер на трафика, видимост и др. В конкретният случай е монтирана стоманена предпазна ограда за съоръжения със степен на задържане Н2 идентична с тази в страни от него. Същата е с минимална широчина, което позволява да се осигури по-голям динамичен габарит и видимост в участъка.  Зоната на действие (W4) на монтираната ограничителна система на съоръжението е съобразена със ситуацията в участъка, като е взето предвид допустимата максимална скорост (30 км/ч), стесненият габарит на пътя и вида на ограничителната система преди и след съоръжението..   „Мантинелата, която е монтирана не отговаря на техническите изисквания на АПИ“ – крайно непрофесионално изказване, което не отговаря на истината. Ограничителната система, монтирана в зоната на катастрофата, притежава всички необходими сертификати, издадени въз основа на „краш тестове“ и е широко използвана както в България, така и в редица европейски страни. Ограничителната система притежава всички необходими сертификати, които са приложени тук .   „Монтажът на ограничителните системи за пътища, не е съобразен с техническите норми“ - стоманената предпазна ограда е монтирана в зоната на тротоара и под нея съществува бордюр. Същият служи за ограничаване на повърхностните води и е с по-голяма височина. Изпълненото техническо решение е съобразено с изискванията при монтаж на ограничителни системи при денивелация между платното за движение и зоната за монтаж. В случая бордюрът е в линията на стоманената предпазна ограда, а не пред нея.   „Монтираната стоманена предпазна ограда е предназначена за МПС с висок център на тежестта“ - стоманената предпазна ограда със степен на задържане H2 се сертифицира, след провеждане на серия тестове, включващи: лек автомобил 900-1500 кг, автобус 13000 кг и товарен автомобил 10 000 кг. Същата има за цел не само да задържи на пътното платно отклонилият се автомобил, но да поеме част от енергията на удара, а също така да предотврати „отскачане“ в насрещното платно.   Оценката на риска се извършва преди и по време на проектирането и изпълнението на всички дейности. Одитите по пътна безопасност, удостоверяват след изпълнението дали всички необходими мерки са предприети и изпълнени коректно.   „Трябва да бъде монтирана бетонова стена с височина 1,20 м“ - няма основание и нормативна уредба, изискваща изграждането на подобно бетоново съоръжение.  ", "date": "2018.12.27", "title": "АПИ: Новите мантинели на пътя Своге - София са от най-висок клас, както на магистралите "}
{"url": "http://epicenter.bg/article/Vanshno-ministerstvo-s-reaktsiya-sreshtu-ruskoto-posolstvo--Sazdavate-pochva-za-antiruski-nastroeniya-/171650/2/0", "text": "По указания на ръководството на Министерството на външните работи заместващият директора на дирекция „Източна Европа и Централна Азия” посланик Георги Панайотов е провел разговор със съветник в посолството на Руската федерация, като е предал позицията на българската страна по повод безкритичното публикуване на Фейсбук страницата на посолството на препечатка от сайт. Това става ясно от публикация на страницата на Министерството на външните работи в социалната мрежа Фейсбук.  Представителят на МВнР изрази разочарование по повод публикуването на мнение, съдържащо обидни за българския народ квалификации, като посочи, че подобни действия не допринасят за двустранните ни отношения с Русия, а напротив, създават благоприятна почва за антируски настроения сред българските граждани, съобщават от ведомството.  А въпросната публикация, която руското посолство сподели в официалния си профил във Фейсбук бе от сайта class.bg, който пък от своя страна бе препубликувал статус от профила на лидера на партия „Възраждане” и общински съветник от Варна Костадин Костадинов, който нарича „олигофрени” и „малоумници” хората, които решиха да протестират срещу решението на Столична община да сложи пред църквата „Света Неделя” елха, подарена от Москва, припомня Канал 3.  ", "date": "2018.12.27", "title": "Външно министерство с реакция срещу руското посолство: Създавате почва за антируски настроения "}
{"url": "http://epicenter.bg/article/Iskren-Veselinov--Tryabva-da-se-tarsi-razpoznavaem-i-odobryavan-chovek-za-vodach-na-evrolistata/171655/2/0", "text": "Трябва да се запази максимално широко обединение на патриотичните сили. Продължаваме да мислим, че биха могли да бъдат преодолени различията в  (ВМРО, НФСБ и Атака) и на база на общи ценности да се излезе с обща листа на предстоящите евроизбори. Това заяви в Русе Искрен Веселинов - заместник-председател на парламентарната група \"Обединени патриоти\" и заместник-председател на ВМРО, цитиран от БТА.   По думите му първите дни от новата година ще бъдат важни в това отношение, защото трябва да се събере Съветът на коалиция \"Обединени патриоти\" и да бъде поставен въпросът за явяването на изборите за Европейски парламент.   \"Трябва да се търси разпознаваем и одобряван човек за водач на листата, който да покаже, че българският патриотизъм има енергия\", каза Веселинов. Според него двама евродепутати е напълно постижим резултат за сега съществуващата коалиция \"Обединени патриоти\". Искрен Веселинов коментира и изказване на председателя на ДПС Мустафа Карадайъ, като заяви, че \"ДПС може да са патриоти, но не са български патриоти, а турски патриоти\". По думите му това се видяло и при гласуването на закона за вероизповеданията в парламента.", "date": "2018.12.27", "title": "Искрен Веселинов: Трябва да се търси разпознаваем и одобряван човек за водач на евролистата"}
