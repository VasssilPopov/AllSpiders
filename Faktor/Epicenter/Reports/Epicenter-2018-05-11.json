{"url": "http://epicenter.bg/article/Branimir-Botev--Ako-ES-ima-rastezh-0--balgarinat-shte-dostigne-srednoevropeysko-nivo-sled-90-godini/154097/2/0", "text": "„Българинът би достигнал средноевропейско ниво след 90 години и то ако през това време Европейският съюз има нулев растеж”, каза Бранимир Ботев, изпълнителен директор на Европейския институт по стратегии и анализи, в предаването „Лице в лице” по БТВ.  По думите му ако ЕС има растеж едва 0,5% на година, то тогава ще достигнем този стандарт след 141 години, а ако е само 1% това ще се случи след 233 години.  „Ние стартираме от една много ниска база и ръстът, който правим, не може да догони това, което имат европейските страни. Все едно слонът да направи една слонска крачка, а мравката да направи 10 крачки и да твърди, че е изминала по-голямо разстояние”, каза Ботев.  Той е категоричен, че трябва страната ни да се обедини около национални цели и приоритети, които да не са партийни.  „Българската икономика е камертонна. Камертонът реагира когато бъде ударен – ние сме силно резониращи по отношение на външните фактори”, допълни Ботев.  По думите му страната ни отдавна е занемарила важни производствени сектори, като е отгледала „витринния сектор” на зърнопроизводството.  „Когато борсовите цени и обстановка се сринат, това повлича след себе си целия сектор. Ние съсипахме цели отрасли”, категоричен е Ботев.  „Ако нямаме ясна визия за това какво трябва да правим, какви са националните приоритети на страната, които трябва да се отърсят от партийност, държавата ни ще се озове в ситуация, в която ще бъде камертон на външно влияние”, смята той.", "date": "2018.05.11", "title": "Бранимир Ботев: Ако ЕС има растеж 0%, българинът ще достигне средноевропейско ниво след 90 години"}
{"url": "http://epicenter.bg/article/Radev-blagodari-na-prof--Konsolo-za-negovata-grazhdanska-smelost-da-zashtiti-chestta-na-balgarskiya-narod/154044/2/0", "text": "България цени високо Вашата гражданска смелост и проявеното мъжество в онези дни на Студената война, когато опровергаването на т.нар. „българска следа“ в атентата срещу папа Йоан Павел II беше идеологически забранено.   Това заяви държавният глава Румен Радев, който се срещна днес на „Дондуков“ 2 с проф. Джузепе Консоло, адвокат на Сергей Антонов по време на съдебния процес срещу българските граждани, обвинени за съучастничество в подготовката на атентата срещу папа Йоан Павел II, съобщиха от прессекретариата на държавния глава.  Джузепе Консоло е професор по конституционно право в Университета „Гуидо Карли“ в Рим и е на посещение в България за премиерата на книгата си „Атентатът срещу папата. Истинската история“.  „Благодаря Ви от името на целия български народ. Времето отминава, но този случай винаги ще се помни в България. Не става въпрос само за противопоставянето от времето на Студената война, но тогава беше заплашена честта на един малък, но достоен народ,“ подчерта държавният глава.  „Приемам тази среща с българския президент като знак за решимостта на българския народ да заличи онова, което макар и малцина вече, наричат „българска следа“ в атентата срещу папата“, заяви Джузепе Консоло. Книгата на Джузепе Консоло ще бъде представена днес в София, а след това и в Пловдив и Стара Загора.", "date": "2018.05.11", "title": "Радев благодари на адвоката на Сергей Антонов: Вие защитихте честта на българския народ!"}
{"url": "http://epicenter.bg/article/Tsvetan-Tsvetanov-v-Breznik--Prinuditelniyat-robski-trud-nyama-myasto-v-tsivilizovaniya-svyat--/154060/2/0", "text": "\"Принудителният робски труд няма място в цивилизования свят. Законът за защита на нацията е ограничавал възможността на българските евреи да работят и да се реализират професионално и прокарва начини те да бъдат експлоатирани. Отнето им е всичко. Това заяви председателят на ПГ на ГЕРБ и заместник-председател на партията Цветан Цветанов по време на откриването на паметна плоча в местността „Главан“ край Брезник. Плочата е в чест на всички български евреи, полагали принудителен робски труд в пясъчната кариера в „Главан“ в периода 1941 – 1944 година, съобщават от пресцентъра на ГЕРБ.  Инициативата е на Организацията на евреите в България „Шалом“ и е част от Националната програма за отбелязване на 75 години от спасяването на българските евреи от изпращане в лагерите на смъртта и почитане на паметта на евреите от Беломорска Тракия, Вардарска Македония и гр. Пирот, депортирани в нацистките лагери. Полагането на робски труд в еврейските трудови дружини, които включват трудовите групи, е известно на световната общественост и се оценява като една от най-жестоките репресивни мерки по Закона за защита на нацията.  „За първи път в България се открива плоча, която засвидетелства, че е имало трудови лагери, където са нарушавани човешките права“, посочи Цветанов. „Благодаря на организацията „Шалом“ за това, че непрекъснато засилваме връзките помежду си и показваме каква е силата на приятелството между българските евреи и всички наши сънародници“, каза още зам.-председателят на ГЕРБ.  По думите му е много тревожен фактът, че по време на спортни прояви фенове използват символи, които ние категорично отричаме. „Затова като гражданско общество трябва категорично да се противопоставим на това“, подчерта председателят на ПГ на ГЕРБ.  „Днес сме се събрали да открием мемориален знак в памет на евреите, полагали робски труд в тази местност. Евреите тук са работили в нечовешки условия. Община Брезник е съпричастна към всички страдания, които е преживял еврейският народ“, заяви на свой ред кметът на Брезник Васил Узунов.  „Днес стоим на земята, която преди 75 години беше напоена с кръвта на всички тези евреи, позорно принудени да строят мостове, пътища и сгради далеч от своите близки“, бяха думите на председателя на Организацията на евреите в България „Шалом” д-р Александър Оскар. Той бе категоричен, че историята трябва да се разказва в нейната цялост без да се спестява нито едно обстоятелство.  ", "date": "2018.05.11", "title": "Цветан Цветанов в Брезник: Принудителният робски труд няма място в цивилизования свят! "}
{"url": "http://epicenter.bg/article/Prezidentat-udostoi-poslanika-na-Republika-Koreya-u-nas-Shin-Bu-nam-s-orden--Stara-planina-/154063/2/0", "text": "В рамките на мандата си у нас посланик Шин Бу-нам успя да развие изключително активна и ползотворна дейност за сътрудничеството между Република България и Република Корея във всички области от взаимен интерес. Това заяви президентът Румен Радев, след като удостои посланика на Република Корея у нас Шин Бу-нам с орден „Стара планина“ – първа степен, съобщиха от Прессекретариата на президента.   Висшето държавно отличие се връчва за изключителните заслуги на дипломата за развитието на двустранните отношения между Република България и Република Корея. Посланик Шин спомогна за реализирането на редица успешни визити, сред които това на министър-председателя на Република Корея Ли Нак-йон през октомври м.г.   Посланик Шин положи усилия особено за развитието на нашите икономически отношения, посочи Румен Радев и даде пример с посещението на бизнес делегации, организирането на форуми, откриването на Българо-корейската търговско-промишлена камара. Президентът изтъкна и важността на програмите за задълбочаване на инвестиционното сътрудничество в областта на високите технологии, машиностроенето, електрониката, информационните и комуникационни технологии. Румен Радев отбеляза също и работата на посланик Шин Бу-нам за популяризиране на корейския бит и култура, усилията му в сферата на образованието и спорта.   Вие сте посланик, който надхвърли рамките на своята пряка дейност, защото обединявахте и давахте импулс и на целия дипломатически корпус по отношение на Азия, заяви държавният глава. Президентът припомни за работната среща с дипломатически представители от азиатските държави у нас, която бе организирана от посланик Шин през март тази година и на която държавният глава беше гост. Знаковата среща между посланиците на Република Корея и Корейската народнодемократична република тогава е пример как трябва да се работи за изграждането на отношения в дух на мир и сътрудничество.   Шин Бу-нам заяви, че за него е чест да получи най-висшето държавно отличие, особено предвид факта, че не само напуска страната ни, но и се оттегля от дипломатическата дейност. „Днес ми е малко тъжно, че си заминавам, но вярвам, че това не е краят на нашите отношения, защото ще остана почетен председател на Българо-корейската търговско-промишлена камара и на сдружението за приятелство между двете страни“, заяви посланик Шин. Той благодари на президента Румен Радев за силния му ангажимент в подкрепа на отношенията с всички азиатски държави.  ", "date": "2018.05.11", "title": "Президентът удостои посланика на Република Корея у нас Шин Бу-нам с орден „Стара планина“"}
{"url": "http://epicenter.bg/article/Otkriha-plastika--quot-Zvezdobroetsat-quot--do-Observatoriyata/154069/2/0", "text": "Пластика „Звездоброецът“ бе открита днес от кмета на Варна Иван Портних и от автора проф. Венелин  Божидаров,  съобщиха от Община Варна .   „ Това е символ на вечния човешкия стремеж съм звездите и тъй като сме на територията на Обсерваторията, нека посветим тази скулптура на 50-та годишнина на НАОП „Николай Коперник“! Благодаря на проф. Венелин Божидаров, благодаря на колегите от дирекция „Култура и духовно развитие“ за добрата работа! Нека както \"Рибарят и златната рибка\" носят усмивки на хората, така и \"Звездоброецът\" да ни радва и да ни кара по-често да се взираме в нощното небе и да мечтаем. Нека го пазим!“, заяви при откриването кметът.   „ Една скулптура се защитава в ателието, излезе ли навън, даваш й думата на нея, нека тя говори на хората“, каза проф. Венелин Божидаров, който е автор и на пластиката Рибаря и златната рибка.    „ Когато Венелин Божидаров моделирал своя звездоброец, той самият не е знаел за къде точно го прави. Преди няколко години го видял в мислите си, усетил непреодолимо желание да го създаде и го създал такъв, какъвто го виждате – отправил бронзовите си очи към звездното небе. По-късно проектът премина успешно през Експертния съвет по естетизация на градската среда към Дирекция „Култура и духовно развитие“ и със средства от Община Варна бе реализиран“, сподели Антония Йовчева, директор на дирекция „Култура и духовно развитие“.    Благодарност за подаръка и за доброто сътрудничество с Община Варна отправи Свежина Димитрова, директор на НАОП „Николай Коперник“. Сред гостите на събитието бе ректорът на Техническия университет проф. Росен Василев, културни дейци, астрономи от обсерваторията.  ", "date": "2018.05.11", "title": "Откриха пластика \"Звездоброецът\" до Обсерваторията във Варна"}
{"url": "http://epicenter.bg/article/Kaloyan-Pargov--Komunistite-sa-v-avangarda-za-zashtita-na-evreite-v-Balgariya-v-perioda-1941---1944-g-/154073/2/0", "text": "Още с влизането в сила на Закона за защита на нацията в началото на 1941 година Българската работническа партия се е изправила с всички сили срещу насаждането на расова омраза и антисемитизъм в България.   Това каза лидерът на БСП – София Калоян Паргов в доклада, който изнесе по време на Научна сесия в читалището в гр. Брезник, посветена на 75 години от събитията през март – април 1943 г. Сесията се проведе след церемонията по откриване на мемориална плоча в памет на евреите, полагали принудителен робски труд в пясъчната кариера „Главан“. Това е безчовечна и репресивна мярка, действаща съгласно антиеврейския Закон за защита на нацията, приет през декември 1940 г. и прилаган срещу българските евреи до септември 1944 г.  В доклада си Калоян Паргов цитира думите на левия депутат по онова време Тодор Поляков: „Този законопроект е законопроект за опозоряване на нацията“. Поляков е подкрепен от други леви депутати като Любен Дюгмеджиев и д-р Никола Сакаров. „Комунисти и ремсисти се изправят остро срещу Закона за защита на нацията и категорично заявяват, че чрез антиеврейските мерки правителството се опитва да скрие парливите икономически проблеми и призовават за защита на еврейската трудеща се младеж“, подчерта Паргов.  Лидерът на столичните социалисти припомни, че българските комунисти са в авангарда на защитниците на евреите в България и приведе примери за това: „През 1942 година Васил Коларов осъжда антиеврейските мерки, предприети от българското правителство, а приетата Наредба от 29 август 1942 година е оприличена на 59 „скрижали“. Той изтъква и се опитва да докаже, че целите на антиеврейския поход е да бъдат заграбени еврейските капитали. В емисията от 20 декември 1942 г. по радио „Москва“ „Антисемитският бяс на хитлеристите и предупреждението на правителствата на свободолюбивите народи” Коларов привежда редица примери за убийства и нехуманно отношение към евреи от страна на хитлеристките палачи“.  „А позивът на Българската работническа партия от 23 май 1943 г. е доказано най-въздействащата пропагандна проява на българските комунисти и е недвусмислен акт на морална подкрепа към бедстващите сънародници – евреи“, категоричен бе Паргов. В обръщението към българите, към народните представители, бившите министри, общественици, писатели, хората на физическия и умствен труд, към свещениците, към българските майки, от БРП призовават всички открито и с различни способи и средства да се противопоставят на предприетото от Комисариата по еврейските въпроси принудително изселване. Евреите са призовани към „геройска борба и смърт пред смърт в ръцете на палача Хитлер”.  „Днес повече от всякога са ни нужни тези примери от историята. Защото в последно време все по-често ставаме свидетели на надигащи се в Европа и по света прояви на нетолерантност и ксенофобия. Длъжни сме категорично и безкомпромисно да се противопоставим на всички прояви, символизиращи най-мрачните моменти от европейската история на ХХ век. Времена, които действително създадоха нуждата от Обединена Европа като гарант катастрофата да не се повтори“, завърши доклада си Калоян Паргов.", "date": "2018.05.11", "title": "Калоян Паргов: Комунистите са в авангарда за защита на евреите в България в периода 1941 – 1944 г."}
{"url": "http://epicenter.bg/article/Krasimir-Dachev--Bednostta-e-grabnakat-na-vsichkite-ni-problemi/154075/2/0", "text": " Ние изнасяме суровини, вместо да ги преработваме тук и се чудим защо БВП е толкова малък. Ставаме ”зелен пояс” – да не плачем за храна и редовно да храним кучето – това се изисква от нас\". Това заяви  бизнесменът Красиимир Дачев на представянето на   Дачев е част от работния екип на учени, индустриалци и общественици, създали сдружението „Инициатива Единение”.    В ръководството на сдружението влизат акад. Стефан Воденичаров – председател на УС, Красимир Дачев – индустриалец, акад. Георги Марков, Даниела Бобева-Филипова и Цвета Маркова. \r\n   \r\n Част от тях представиха публично възгледите си за това какво трябва да се направи неотложно в следващите 2 години от управлението и бизнеса. \r\n Според Дачев бедността е проблем не само за Българиия, но и за Европа. \"Европейските млади са новите бедни на света\", прогнозира бзнесменът. Той подчерта, че Старият континент не може вече да лежи на стари лаври и даде пример - инвестициите в Силиконовата долина са три пъти повече от  инвестициите на целия ЕС за един програмен период. Изоставането на Европа е видимо и то все-повече ще се задълбочава, а бедността е гръбнакът на тези проблеми. \r\n   \r\n  В областта на държавността и институционалното устройство, авторите препоръчват следващото приемане на бюджета на България да стане по нов Закон за държавния бюджет, в който да бъде приложен принципът 50% от данъците и таксите да остават в общините, и това да се съчетае с централизиран контрол и отчет на резултатите от това финансиране. Също така намаляване на ДДС на 10% за книги, хляб и лекарства. \r\n   \r\n От сдружението са изготвили прецизни и компетентни препоръки за всички области в обществения сектор и се надяват политиците да проявят интерес към тях. \r\n Защото бедните у нас са много, а „търпимостта на народа всеки следващ ден намалява, ние нямаме амбиции към политиката, но се надяваме да провокираме и подтикнем към действие онези, които имат”, коментира още Красимир Дачев. \r\n", "date": "2018.05.11", "title": "Красимир Дачев: Бедността е гръбнакът на всичките ни проблеми. Ние сме бананова република!"}
{"url": "http://epicenter.bg/article/Kitay--Utre-se-ochakva-spasitelite-da-stignat-do-lager-2-v-Himalaite--vremeto-e-mnogo-surovo/154076/2/0", "text": "  Китай е събрал около 100 души спасители. Има медицински лица и хора, занимаващи се с логистиката. Спасителите са разделени в три групи. Това заяви посланикът на Китайската народна република у нас Джан Хайджоу във връзка със спасителната операция по издирването на алпиниста Боян Петров в Хималаите, предаде БГНЕС.   Спасителният екип от Китай се ръководи от най-големия китайски алпинист и началник на тибетския автономен регион. В издирващия екип са включени китайски алпинисти, които са изкачвали много често високи планини, заяви посланикът.    Първата група от над 12 спасители вече са тръгнали от базовия лагер, намиращ се на 5800 м към лагер 1, намиращ се на 6400 м.    Утре е предвидено 7 от тези 12 души да тръгнат за лагер 2, намиращ се на 6800 м надморска височина в Хималаите. Очаква се те да пристигнат  вдругиден до лагер 3, намиращ се на 7300 м.    Времето е изключително сурово, подчерта китайският посланик и добави, че е много трудно да се провеждат спасителни операции в района над 7300 м.    Според прогнозата – днес, на 11 май, духа северозападен вятър със скорост 16 м/с, а температурата е от минус 12 до минус 26 градуса.    Утре 12 май времето ще бъде облачно и с краткотрайни превалявания от сняг. Ще духа северен вятър със скорост 12 до 26 м/с, с температура от минус 12 до минус 25 градуса.    Според прогнозата на 13 май ще има кратък промеждутък, когато ще бъде малко по-добро времето. От 13 май ще започнат спасителни операции и издирване от лагер 3 нагоре, съобщи още китайският посланик.   Той добави, че в момента, въпреки суровото време, към Лагер 3 се качват спасители.    \"На 13 май, когато времето е малко по-добро, ще започнат спасителни операции и издирване от Лагер 3 на 7300 м нагоре към върха\", каза посланик Джан Хайджоу.   \"Два хеликоптера от Непал в момента вече са пристигнали и остават в очакване на 3700 м надморска височина.   Намират се на около 25 км от върха. Вчера специално за хеликоптерите китайската страна направи нещо като паркинг специално за хеликоптерите, като временно летище.   И представителите от ВВС на Китай вече са пристигнали там за всички логистични услуги с цел хеликоптерите да бъдат приведени в отлично състояние. Точно поради времето в момента хеликоптерите не могат да излетят и остават в очакване на 3700 м височина. И когато времето е подходящо те ще летят около лагерите в рамките на 10 км.       ", "date": "2018.05.11", "title": "Китайският посланик: Утре се очаква спасителите да стигнат до лагер 2 в търсене на Боян Петров"}
{"url": "http://epicenter.bg/article/Deloto-za-tragediyata-v-Hitrino-prodalzhava-s-razpiti-na-strelochnitsite/154016/3/0", "text": "В Шуменския окръжен съд делото за трагедията в Хитрино продължава с разпити на стрелочниците, съобщава \"Фокус\". Подсъдими са машинистите Радослав Петков и Димитър Михнев, управлявали дерайлиралия влак.   При инцидента на 10 декември 2016 година загинаха 7 души. Като причина за трагедията се посочва високата скорост на товарния влак, а от фирмата-превозвач твърдят, че проблемът е в железния път. При заседанието в четвъртък стана ясно, че рискът от нов взрив и още жертви е бил напълно реален. ", "date": "2018.05.11", "title": "Делото за трагедията в Хитрино продължава с разпити на стрелочниците"}
{"url": "http://epicenter.bg/article/Za-10-ta-poredna-godina-shte-badat-vracheni-nay-prestizhnite-zastrahovatelni-otlichiya/154026/4/0", "text": "За десета поредна година Висшето училище по застраховане и финанси, Асоциацията на българските застрахователи, Българската асоциация на дружествата за допълнително пенсионно осигуряване, фондация „Проф. д-р Велеслав Гаврийски” и Българската асоциация на застрахователните брокери организират връчването на престижните годишни награди „Застраховател на годината“, “Пенсионноосигурително дружество на годината”, “Застрахователен брокер на годината” и ще отличат най-добрите компании в сферата на застраховането и пенсионното осигуряване у нас. Наградите, които станаха известни като застрахователните „Оскари”, ще бъдат връчени на официална церемония на 30 май от 19.30 часа в “София Хотел Балкан“, зала “Роял”.   Тазгодишното издание на конкурса, който се превърна в едно от най-значимите събития за финансовия и застрахователния сектор, е по-специално, защото празнува своя 10-годишен юбилей. По този повод организаторите са подготвили и луксозно печатно издание на български и английски език, което разказва цялата история на наградите и представя всички, получили признания през годините.   Тази година награди ще бъдат връчени в 9 категории, като победителите ще бъдат определени от експертно жури, в лицето на представители на организаторите, по предварително определени обективни публични критерии.    Най-добрите компании ще получат призове в следните категории:   Застраховател на годината – Общо застраховане;   Застраховател на годината – Животозастраховане;   Най-динамично развиващо се застрахователно дружество;   Пенсионноосигурително дружество на годината “Допълнително задължително пенсионно осигуряване”;   Пенсионноосигурително дружество на годината “Допълнително доброволно пенсионно осигуряване”;   Най-динамично развиващо се пенсионноосигурително дружество;   Застрахователен брокер на годината - Общо застраховане;   Застрахователен брокер на годината - Животозастраховане;   Застрахователен брокер на годината - Най-динамично развиващо се дружество.   Фондация “Проф. д-р В. Гаврийски” ще връчи за 20-ти пореден път своите специални награди “За цялостен принос в развитието на българското застраховане“ и „За цялостен принос в развитието на осигурителните системи в България“ на утвърдени професионалисти и мениджъри, лидери в своя сектор.    Очаква се на тазгодшната церемония по връчване на наградите да присъстват над 250 гости от България и Европа. Събитието по традиция се посещава от застрахователния и финансовия елит на България, ръководители на държавните институции и регулаторните органи, на академичните среди и бизнеса. Сред чуждестранните гости се очаква да присъстват представители на Eвропейската комисия, Европейския орган за застраховане и професионално пенсионно осигуряване (ЕIOPA), Европейската актюерска асоциация, Европейска асоциация за управление на фондове и активи (EFAMA), Организацията за икономическо сътрудничество и развитие, представители на европейските академични среди и др.   Медийни партньори на събитието са: Investor.bg, Bloomberg TV Bulgariа, Bulgaria ON AIR, Еconomic.bg, сп. “Икономика”, сп. “Мениджър”, в. “Банкеръ”, в. “Стандарт”, Insmarket.bg, Rabota.bg, Епицентър.бг.  ", "date": "2018.05.11", "title": "За 10-та поредна година ще бъдат връчени най-престижните застрахователни отличия"}
{"url": "http://epicenter.bg/article/Vezhdi-Rashidov--Ako-shte-i-na-Soros-bashta-mu-da-e---ne-e-redno-obshtestveni-medii-da-se-finansirat-vanshno-/154050/11/0", "text": "Не е редно обществени медии да се финансират външно. Тази теза застъпва в интервю за \"Канал 3\" Вежди Рашидов, председател на парламентарната комисия по култура и бивш министър на културата. Грантаджиите навредиха прекалено много на медиите, категоричен е той. \"Защо е опасно обществените медии да се финансират външно, грантаджийски? Защото, вместо да обслужваш обществото, когато те финансира някой отвън, ти обслужваш този, който те финансира\", развива тезата си Вежди Рашидов.   \"Тъй като вече не можем да разграничим жълтото или слободията от свободната медия, именно затова трябва да се създадат законови порядки, които да гарантират свободата на медиите\", смята Рашидов. Когато законът не е силен, когато не работи, слободията плъзва много бързо, добавя той. Вежди Рашидов е убеден, че трябва да се гарантира свободата на словото на всеки гражданин, не само на журналистите. И даде пример - журналистът в студиото може да не даде възможност на своя събеседник да защити тезата си. Рашидов припомни история от времето, когато бил министър. В популярно предаване, чието име той не назовава, охотно го плюели, но нито веднъж не го поканили като гост.       - \"На трупчета\" - в изчакване. Изчакване защо? Защото темата е много обширна и много сериозна, на всичкото отгоре. Безкрайното ми желание е да назрее един дебат, след който да вземем едно крайно решение, за да има в България свободни медии, защото се борихме в България за свобода на медиите.  Преди малко казах за деморализацията на медийното пространство, за Прокопиевата група. Тези хора, грантаджиите, навредиха прекалено много на медиите.  Медиите трябва да имат своята свобода, за да може днес да даваме примери със сериозни, големи, български журналисти. За мен медийното пространство е много сериозно, защото това е документалистиката на времето, в което живеем. Това е едно много сериозно занятие. И тъй като вече не можем да разграничим жълтото или слободията от свободната медия, именно затова трябва да се създадат законови порядки, които да гарантират свободата на медиите. Разбира се, че трябва всичко да е регламентирано. Когато законът не е силен, когато не работи, слободията плъзва много бързо.  Ако аз карам много мощна, хубава кола, скъпоструваща кола по пътищата на България, и тя има капацитет от 300 км, това значи ли, че аз ще ползвам пълния капацитет на тази кола? Излиза един чичко с палка, който казва: \"Г-н Рашидов, 120 км!\" Това е демократичният закон. Демокрацията ти казва - толкова! Колкото и да ми се иска повече. Демокрацията е низ от правила и нищо повече.    - Той не е лош законопроектът, аз го четох. Не е важно кой го внася, а какво внася. Законът сам по себе си е смислен закон. Разбира се, към този закон ние трябва да помислим за още предложения, още демократични форми на законодателството, които да гарантират свободата на словото.    - Тези предложения ще бъдат подложени на широк дебат. Аз затова казах, че ще свалим нещо от трупчетата. И казах много ясно, че аз съм уморен да ям сам жаби. Или всички се обединяваме в името на свободата на словото на всеки български човек, защото може да се окаже, че някой журналист може да лиши някой събеседник от правото на свободно словоизлияние. Свидетели сме, бих могъл да дам много примери, в които медиите така деликатно да работят като бухалка. Дадох пример как осем години едно предаване, за да не ги казвам публично, но не е почтено, като министър един път да не си поканен да участваш, а да участват хора, които охотно могат да те плюят само. Е, това е война. Това вече не са свободни медии.    - Защо е опасно всъщност обществените медии да се финансират външно, грантаджийски? Защото, вместо да обслужваш обществото, когато те финансира някой отвън, ти обслужваш този, който те финансира. Всички се сещате какво имам предвид. То е ясно, че е наболял този проблем, аз не откривам топлата вода, но е така.    - Добре, нека Павел Шопов го каже. Като председател на комисията аз да не изговарям това.Всички се сещаме, че да. Абе, ако ще и на Сорос баща му да е - не е редно обществени медии да се финансират външно. Защото това вече не гарантира свободата на словото. Те стават зависими от парите.    - Не отделен закон. Когато се чете този закон, ще се направят поправки към този закон и още доста поправки могат да бъдат направени, за да се вкара един пакет от поправен, добър закон за медиите. Това е смисълът и това е притеснението.    - Ще ги готвят експерти. Искам много ясно да стане - тези поправки ще ги правим при широк, обществен дебат. Когато касае съдбата на българските медии, няма да допусна като председател на комисията, без участието на медиите - да седнем заедно да търсим правилата и рамките.    - Аз ще Ви улесня - за свободата на словото основно реват точно тези медии, които нарушават свободата на словото. Погледнете добре кои крещят, отнемат свободата на словото по всеки повод.  Неслучайно давам пример с писмото ми до националната телевизия, с което ореваха орталъка с това. Едно изречение. С кое в това изречение наруших свободата на словото? Да иронизираш работодателя си, а именно държавата, в лицето на държавното финансиране. Че и заплатата на някого може да е на тази ясла. Няма нищо обидно в \"ясла\" - това е място, от което човек се храни и си взима заплатата. БНТ не е обществена телевизия. Тя трябва да стане обществена телевизия.  Именно затова ние, обществото, всички заедно от хазната на държавата, от парите на данъкоплатците, често използваме тази дума с повод и без повод - данъкоплатци, осигуряваме техния бит.  Не може, когато ние даваме да имаме една обществена среда, не болна, а здрава, изведнъж едни грантаджии да владеят медиите. Не може да обслужваш човека, който отвън ти дава пари, а вътре да ти е гарантирано! Нали? Това чувство, че то вътре ти е сигурно сто процента, дай сега да вземем някой лев хонорар... Аз разбирам това мислене, само че това не е редно да е така. Защото няма човек, който да взема пари и да е независим. Парите правят всеки зависим.    - О, стига с тези европейски, без граници и с граници. В България трябва да се породи каста от талантливи, умни, достойни журналисти и бавно бездарието да отстъпва място на водещите журналисти. Кое му е без граници? Кои са европейци? Ние сме простаци, те са европейски! Извинявайте, ама това вече - грантаджийски номера!    - Вижте, единствено законът гарантира всичко. На СЕМ законът не му налага нищо повече, освен да бъде регулатор. В никакъв случай не е репресивен орган. Тъй че, нека да не нападаме СЕМ. Аз по-скоро смятам, че след една-две години СЕМ трябва просто да се закрие и да се намери друга форма, по-действаща, но всичко това ще се уреди в закона. Затова не обвинявам и не нападам СЕМ. Той може да има своите страхове, своите грешки, аз не оправдавам СЕМ. Казвам, че не сме прави, когато агресивно искаме повече, отколкото законът разрешава на СЕМ.    - Ако парламентът застава зад идеята да се обединим... Аз затова казах, че комисията по култура са интелигентни хора, разумни и не сме изпаднали в истерични, политически разпри. Наистина работим спокойно в комисията по култура. Но, докато всички не сме узрели, че трябва заедно да направим нещо, и аз няма да допусна без участието на медиите да го направим това, дори на собствениците на медии. Законът да утвърждава демократичните процеси, това предлагам.  - Аз съм много старомоден. Нямам фейсбук и не знам как се натискат копчетата на интернет. Желая да съм емоционален, чувствителен, артист и тези копчета не ме интересуват. Интернет е това, което може човека да го обслужи и едновременно - да го убие.  ", "date": "2018.05.11", "title": "Вежди Рашидов: Ако ще и на Сорос баща му да е - не е редно обществени медии да се финансират външно!"}
{"url": "http://epicenter.bg/article/evroviziya/153994/6/0", "text": "Преди броени минути приключи вторият полуфинал на телевизионния песенен конкурс \"Евровизия 2018\" в Лисабон. Тази вечер една срещу друга се изправиха 18 страни в надпревара за последните 10 места на финала в събота, 12 май.    За попадане във финалната фаза на надпреварата премериха сили представителите на Норвегия, Румъния, Русия, Сърбия, Сан Марино, Дания, Молдова, Холандия, Австралия, Грузия, Полша, Малта, Унгария, Латвия, Швеция, Черна гора, Словения и Украйна.   Вторият полуфинал стартира с изпълнението на Александър Рибак. Норвежкият певец и цигулар е с белоруски корени. А телевизионните зрители можеха да гласуват за отделните участници, но не и за представителите на своята страна.   Резултатите бяха сумирани с оценките, дадени от професионалното жури по време на генералната репетиция на концерта.    са Израел, Чехия, Австрия, Естония, Кипър, Литва, Албания, Финландия, Ирландия и България.    Сърбия, Молдова, Унгария, Украйна, Швеция, Австралия, Норвегия, Дания, Словения и Холандия.   На финал отиват и петте страни плюс домакина класирали се автоматично за финала (Португалия, Германия, Великобритания, Испания, Италия и Франция).   Родните представители, група \"Equinox\", се класираха за финала на 12 май с песента \"Bones\".      ", "date": "2018.05.11", "title": "Приключи и вторият полуфинал на \"Евровизия 2018\", ясни са 26-те финалисти"}
{"url": "http://epicenter.bg/article/Zaplatite-na-polskite-deputati-byaha-namaleni-s-20-/154011/7/0", "text": "Полският парламент гласува вчера намаляване с 20% на заплатите на депутатите, за да потуши скандал, породен от щедри бонуси, които консервативното правителство си отпусна, съобщи Франс прес, цитирана от БТВ. Законопроектът, който засяга както 460-те членове на долната камара (Сейм), така и сенаторите, бе одобрен от 240 депутати от консервативното мнозинство. Двама гласуваха против и петима се въздържаха, а депутатите от опозицията бойкотираха вота и скандираха \"крадци\".   Мерките бяха обявени миналия месец от лидера на управляващата партия \"Право и справедливост\" Ярослав Качински. Това стана, след като медии разкриха, че министрите от ПиС са получили премии, възлизащи на от 15 до 19 хиляди евро. Тези суми изглеждат големи за страна, където средната месечна заплата е около 1000 евро. Заплатата на полски депутат е около 2350 евро.    ", "date": "2018.05.11", "title": "Полските депутати си намалиха заплатите с 20%. Мерките обяви Ярослав Качински"}
{"url": "http://epicenter.bg/article/Putin-vkara-pet-pati-v-hokeen-mach--VIDEO--/154029/8/0", "text": "Руският президент Владимир Путин вкара пет гола в демонстративен мач с бивши звезди от Националната хокейна лига на САЩ и Канада (НХЛ). Той игра за отбора на легендите, в който попаднаха големи имена като Павел Буре и Слава Фетисов, а срещу тях застанаха аматьори, сред които губернатор и милиардер. Путин и компания ги победиха с 12:7, предаде бТВ.  Петте гола са значителен спад във формата на руския президент, отбелязват международните медии, защото неговите стандарти са значително по-високи. Той вкара осем шайби в същия мач през 2015-а година и седем през изминалата 2017-а.  Играчите от аматьорските лиги са \"прекрасен пример\" за обикновените руски граждани, избирайки \"здравословен начин на живот\", каза Путин след двубоя от т. нар. \"Нощна лига\".  ", "date": "2018.05.11", "title": "Путин вкара пет пъти в хокеен мач (СНИМКИ, ВИДЕО) "}
{"url": "http://epicenter.bg/article/Vnuchkata-na-frenskata-legenda-Zhan-Pol-Belmondo-prikova-pogledite-v-Kan/154028/10/100", "text": "Внучката на френската легенда Жан-Пол Белмондо прикова погледите в Кан. Чаровната Анабел се появи на червения килим с ослепителна огнена рокля, допълнена от елегантни бижута и семпъл грим.  За красавицата не се знае много – тя е дете на дъщерята на Белмондо – Флоранс и американския й съпруг. Израства в малък град в Калифорния, далеч от светлината на прожекторите.  Когато завършва образованието си в САЩ, тя се завръща в Париж, където гради кариера на модел и актриса. Анабел вярва, че фактът, че е внучка на легендата Белмондо, й носи предимства в кариерата.  „Хората стават проявяват интерес, когато чуят фамилията ми. Искат веднага да разберат коя съм аз, как мога да играя. Но има и недостатък – сравняват ме непрекъснато с таланта на дядо ми“, посочва в интервю тя.  Красавицата смята, че винаги е била малката принцеса на дядо си, защото е единственото момиче сред внуците му. Говори за него като за втори баща и човек, на когото винаги може да разчита.  „Научих от него винаги да бъда мила и щедра, както и да бъда себе си, да се наслаждавам на живота“, споделя тя, цитирана от Дарик.", "date": "2018.05.11", "title": "Внучката на френската легенда Жан-Пол Белмондо прикова погледите в Кан"}
{"url": "http://epicenter.bg/article/Marion-Kotiyar-narushi-strogite-pravila-na-cherveniya-kilim-v-Kan--poyavi-se-s-ravni-podmetki-/154036/10/84", "text": "Френската актриса Марион Котияр си позволи да наруши „правилото за високите токчета“ на червения килим на филмовия фестивал в Кан.  В компанията на Джесика Частейн, Лупита Нионго, Пенелопе Крус и Фан Бинбин актрисата представи проекта за филма \"355\" – шпионски трилър, подобен на \"Джеймс Бонд\", но с жени в главните роли.  Марион Котияр беше избрала рок визия, включваща тъмна рокля, черни гривни на Шанел в стил Жената чудо и… ботуши с равни подметки на Nicholas Kirkwood.  По принцип обувките на равни подметки не се гледат с добро око на червения килим в Кан. Кинофестивалът неведнъж е бил критикуван за политиката си да допуска единствено жени, които носят обувки с високи токчета, да минат по червения килими за филмови премиери.  През 2016 година Джулия Робъртс изкачи известните стълби пред „Palais des Festivals\" боса. Тогава Джулия, Джордж Клуни и Джоди Фостър представиха съвместния си проект \"Пулсът на парите\" (Money Monster).  В крайна сметка директорът на кинофестивала в Кан Тиери Фремо уточни, че няма изрична забрана на женските обувки без ток, но има дрескод за смокинги и вечерни тоалети, без да се уточнява височината на токчетата.  Минаването по червения килим в Кан е повлияно от традицията - очаква се мъжете да носят смокинги, а жените - рокли и обувки с високи токчета, пише Дарик.", "date": "2018.05.11", "title": "Марион Котияр наруши строгите правила на червения килим в Кан, появи се с равни подметки "}
{"url": "http://epicenter.bg/article/Balgarka-stana-treta-v-eliten-svetoven-konkurs-/154042/10/99", "text": "19-годишна българка, живееща в Германия, представи страната ни в елитния конкурс \"Мис Глам Уърлд 2018\" в Индия.   Цонка Милчева спечели трето място от вота на публиката и получи титлата \"Мис Красиви очи\".   Родом от Видин, красавицата живее и израства в Конленц, Германия.  За първи път тя се качва на модния подиум през декември миналата година на конкурс за красота \"Мис Зима\". На конкурса става първа подгласничка на победителката.   Два месеца по-късно става отново подгласничка на конкурса \"Мис София\" и така само преди седмица представлява България на конкурса \" Miss Glam World 2018. В конкуренция с 38 други страни, тя се завърна с титлата \"Мис красиви очи\". През юни Цонка заминава за Китай, където отново ще представя България, съобщава Нова.тв", "date": "2018.05.11", "title": "Българка стана трета в елитен световен конкурс "}
{"url": "http://epicenter.bg/article/Kris-Braun-e-zamesen-v-delo-za-grupovo-iznasilvane/154057/10/100", "text": "Жителка на Лос Анджелис заведе дело срещу Крис Браун, уверявайки, че е била изнасилена по време на парти в дома му. На партито имало много наркотици и алкохол.   Джейн Дау, твърди, че била принудена да посети дома на Браун след концерт в нощен клуб на 23 февруари 2017 г. и че   от рапъра Лоуел Грисъм, чието сценично име е Йънг Ло.   В иска, представен пред лосанджелиски съд, се казва, че след концерт в нощния клуб \"Уан оук\" Дау и съквартирантката й срещнали Грисъм, който ги поканил на парти в звукозаписно студио с Крис Браун. Там Грисъм взел мобилните телефони на двете жени. След това Дау посетила дома на Браун, тъй като Грисъм й казал, че единствено там ще може да получи мобифона си. В дома на Браун партитото продължило. Дау не получила обратно телефона си и не можела да напусне имението, което  .   Според ищцата, 29-годишният Браун дал на гостите си алкохол и твърди наркотици, като ги подканил да се забавляват. Дау отказала да приеме наркотици. Тя се оказала в една стая с няколко жени, които правели секс с Грисъм и Браун. Джейн отказала да се съблече и да прави секс с когото и да било. В иска се уточнява, че й било попречено да напусне помещението и че тя няколко пъти била изнасилена от Грисъм и била  , представена като Дау Екс, пише Дир.бг.   Когато най-после й било разрешено да напусне стаята и да вземе душ, Джейн си дала сметка, че по тялото й има кръв от другата жена. Джейн Дау повикала такси и се прибрала у дома.", "date": "2018.05.11", "title": "Крис Браун е замесен в дело за групово изнасилване"}
{"url": "http://epicenter.bg/article/Dzhordzhina-Chapman-progovori-za-seksualniya-skandal-s-sapruga-si-Harvi-Uaynstiyn/154066/10/100", "text": "Съпругата на холивудския продуцент  - дизайнерката  , която го напусна още след първите обвинения в сексуален тормоз, разказа, че се е поболяла заради него, съобщиха Ройтерс и Асошиейтед прес, цитирани от Дарик.   \"Свалих 4,5 кг за пет дни. Не можех да приемам храна\", сподели тя пред списание  . Чапман заяви, че не е подозирала за поведението на съпруга си.    срещу актриси бяха публикувани през октомври от в. \"Ню Йорк таймс\" и сп. \"Ню Йоркър\" през октомври. Веднага след това съпругата му обяви, че се развежда с него, като по този начин сложи край на 10-годишния им брак.  обясни дългото си мълчание с думите: \"Бях толкова унизена и съкрушена, че не мислех за уместно да се показвам\".   \" \", каза тя. Имаше моменти, в които просто плачех за децата си. Какъв ще е животът им? Какво ще им кажат хората?\", споделя британската дизайнерка.   Модната марка на Чапман беше една от най-силно представените на червения килим на церемониите за  , но след избухването на скандала изчезна. Чапман заяви, че дизайнерите на \" \" сами са решили да не предлагат тоалети за миналото издание на Оскарите. \"Не смятахме, че е уместно, като се има предвид ситуацията.   Тази седмица обаче \" \" показа, че се завръща. Актрисата  носеше рокля на модната къща на ежегодния бал в музея на изкуството \" \" в Ню Йорк в понеделник.   , главен-редактор на списание Vogue, заяви в шоуто на  в сряда: \"Сигурна съм, че  не е знаела за поведението на съпруга си ... Човек не трябва да бъде обвиняван за действията на партньора си.  трябва да получи нашето разбиране и съчувствие\". ", "date": "2018.05.11", "title": "Съпругата на Харви Уайнстийн за секс тормоза: Не можех да приемам храна, свалих 4,5 кг за пет дни"}
{"url": "http://epicenter.bg/article/Bulkata-beglets-Emanuela-predlozhi-brak-na-lyubimiya-si-pred-stotitsi-fenove/154070/10/0", "text": "На света има и такива мъже, които с поведението си могат да накарат любимата си сама да поиска да се омъжи за тях. И дори досега да е бягала от мъжете, днес бунтарката Емануела, предложи брак на своя любим пред очите на стотици фенове, пише LifeOnline.bg.   \"Преди една година срещнах един човек, който много обичам. Той преди малко ми каза, че това са мъжки работи и трябва той да ми предложи… обаче, мисля, че аз трябва да ти предложа – обърна се към своя любим Мартин Николов – Елвиса Емануела, прекъсвайки участието си в столичен чалга клуб – Така че, би ли се оженил за мен и ще ме обичаш ли до края на живота ми?\", попита звездата на Пайнер своя любим.   Той прие, а щастлива певицата запя... \"В такова красиво чудовище, аз ли влюбих се… както си искаш имай ме…\", което всъщност е текста от песента й \"Съкровище\".   Така, Булката беглец Емануела, която е получавала до сега девет предложения за брак, стигна до там, че сама да предложи сърцето си на своя избраник.   Щастливото събитие се случи пред очите на стотици фенове на певицата на живо по време на нейно участие в студентски град. Източник: Новини.бг", "date": "2018.05.11", "title": "Булката беглец Емануела предложи брак на любимия си пред стотици фенове"}
{"url": "http://epicenter.bg/article/Al-Bano-i-Romina-s-parvo-vnuche/154077/10/100", "text": "\r\n Албано Каризи и Ромина Пауър станаха дядо и баба. Дъщеря им Кристел роди момче от съпруга си Давор Луксич, богат бизнесмен от хърватско-чилийски произход. Кристел се запознава с него преди 6 г. в Ню Йорк, а през септември 2016 г. двамата се ожениха. \r\n \r\n Ал Бано съобщи новината за внучето си в края на музикалното предаване \"Гласът\" по италианската телевизия, в което участва. \r\n , каза певецът. \r\n   \r\n В неотдавнашно интервю за италианско списание Ал Бано призна, че възнамерява да бъде   за внука си, и че ще му разкаже за всичките си пътувания по света, а също и как се е запознал с трима светци. \r\n   \r\n , допълни звездата. Ал Бано каза, че му се иска да запише песен в чест на внука си и че дъщеря му Кристел е много добра композиторка. \r\n   \r\n Източник: Дир.бг \r\n   \r\n \r\n", "date": "2018.05.11", "title": "Ал Бано и Ромина се радват на първо внуче"}
{"url": "http://epicenter.bg/article/Prints-Filip-se-poyavi-za-parvi-pat-sled-operatsiyata/154085/10/99", "text": "Близо месец след като излезе от болница след прекарана операция за подмяна на тазобедрената става, принц Филип, 96-годишният съпруг на британската кралица Елизабет Втора, се появи публично за първи път, предаде БТА, цитирана от Дир.бг.   Херцогът на Единбург е бил откаран с черен \"Ленд Роувър\" на Кралското конно шоу в Уиндзор. Принц Филип е забелязан да разговаря с кралица Елизабет Втора през отворения прозорец на автомобила. Размяната на реплики между двойката е извикала усмивка по лицето на Нейно Величество.   Принц Филип беше приет за операция в болница \"Крал Едуард Седми\" в Лондон на 4 април. Съпругът на кралицата беше изписан от болничното заведение на 13 април.   Според дворцови източници ако херцогът е във форма, той ще присъства на кралската сватба на принц Хари и Меган Маркъл на 19 май.   Принц Филип се оттегли от официални задължения през август миналата година, припомнят световните агенции.", "date": "2018.05.11", "title": "Принц Филип се появи за първи път след операцията"}
{"url": "http://epicenter.bg/article/Mariya-Grozdeva-specheli-zlato-v-SASht/154034/8/0", "text": "Мария Гроздева спечели златен медал в дисциплината 25 метра спортен пистолет на Световната купа по спортна стрелба във Форт Бенинг, САЩ, съобщи  bTV .   Двукратната олимпийска шампионка показа, че все още има сили да се състезава на най-високо ниво, като влезе с трети резултат във финала - 583 точки, а в решителните изстрели за медалите бе най-точна с 35 точки и зае първото място.   Втора остана Зорана Арунович от Сърбия с финал 32 точки, а трета е олимпийската шампионка от Рио 2016 Анна Коракаки от Гърция с 29 точки  ", "date": "2018.05.11", "title": "Мария Гроздева спечели злато в САЩ"}
{"url": "http://epicenter.bg/article/Ministri-i-kmetove-tarzhestveno-otkriha-Comac-Tennis-Arena/154088/8/0", "text": "На тържествена церемония в иновативното ЧСУ „Цар Симеон Велики“ беше открита и осветена най-новата и модерна тенис зала в Со”. Спортното съоръжение e изградено по най-високите световни тенис стандарти и ще дава възможност на младите ни таланти да развиват своите умения.   Сред официалните гости на откриването на “Comac Tennis Arena” бяха министърът на младежта и спорта Красен Кралев, зам.-министърът на образованието Деница Сачева, зам.-кметът на Столична община доц. д-р Тодор Чобанов, кметът на Район Банкя и зам.-председател на УС на Българска федерация по тенис Рангел Марков.   Церемонията започна с впечатляващ флашмоб на учениците от ЧСУ „Цар Симеон Велики“и завърши с демонстративен мач между д-р Милен Врабевски и кметът на Банкя Рангел Марков.   Откриването на новата тенис зала е свързано с визията нa д-р Милен Врабевски да бъдат изграждани повече качествени съоражения за спортуване и повече възможности за младите хора да развиват физическата си култура.       Новата тенис зала бе подарък за всички ученици на ЧСУ „Цар Симеон Велики“, които днес отбелязаха патронния празник на училището с впечатляваща прoграма пред паметника на цар Симеон Велики.    Повече снимки и видео и от церемонията можете да видите на Фейсбук страницата на  .                                       ", "date": "2018.05.11", "title": "Министри и кметове тържествено откриха Comac Tennis Arena"}
{"url": "http://epicenter.bg/article/3-helikoptera-sa-izleteli-ot-letishteto-Katmandu-v-Nepal--za-da-tarsyat-alpinista-Boyan-Petrov/154014/2/0", "text": "Посолството на Република България в Пекин е информирано в телефонен разговор с управителя на Simrik Air Pvt. Ltd., че съгласно плана, . Това съобщи Министерството на външните работи на страницата си във „Фейсбук“.    на двата хеликоптера, които ще извършват спасителната операция. Посолството ни в Делхи е получило допълнителна информация, че хеликоптерите са стигнали в подножието на върха и изчакват намаляване на силата на вятъра, за да направят облитане на съответната височина.  , включително хора, запознати с терена на вр. Шиша Пангма от техни предишни изкачвания на върха.    – за да може да помогнат веднага на Боян, който е диабетик.   „  Ако проведат стандартна акция, която няма резултат, ще платим сумата по договор. Стимулираме ги, за да преобърнат планината, за да го открият, защото това е най-важно.  Надяваме се днес времето да бъде по-подходящо за спасителни действия. Това каза в сутрешния блок на БНТ Деян Петков, който е част от екипа на изчезналия в Хималаите български алпинист Боян Петров.   И двата хеликоптера са излетели тази сутрин от Катманду и се намират на 20 минути летателно време от Шиша Пангма. Готови са всеки момент да излетят нататък, но чакат вятърът да намалее, посочи Петков. Сателитната снимка от вчера е изцяло с облаци, никакви обекти на земята не могат да бъдат видени. Днес сме поръчали друга снимка.   Надяваме се до обяд да имаме късмет с времето и да се виждат обекти на земята, посочи Деян Петков От базов лагер всички са излезли нагоре по маршрута.  Следващите два дни е реалният шанс да бъде спасен бедстващият на хималайския връх Шишапангма български алпинист Боян Петров. Това обяви в ефира на БНТ синоптикът Анастасия Стойчева, като подчерта, че  След два дни обаче времето отново ще се развали до такава степен, че спасителната операция трябва да бъде преустановена заради валежи и купеста облачност.", "date": "2018.05.11", "title": "3 хеликоптера са излетели от летището Катманду в Непал, за да търсят алпиниста Боян Петров"}
{"url": "http://epicenter.bg/article/Delyan-Dobrev---Inerkom--nyama-da-mozhe-da-osiguri-finansirane-na-sdelkata-s-ChEZ/154015/2/0", "text": "    \" \", призна в „Денят започва” на БНТ Добрев. На въпрос какво ще се случи, ако „Инерком” не осигури финансиране, Добрев каза: „ .” По една основна точка на проектодоклада на временната комисия за сделката за ЧЕЗ имаме резерви – това е последната точка, която задължава БНБ да предостави кореспонденцията с \"Инерком\". Има закони, които забраняват информацията да се предостави в този вид.   Комисията остана някак безрезултатна. За това има обективни причини. Всички дадоха информация, но просто информацията я знаехме отпреди това, заяви Добрев.  Срокът е девет месеца, откакто са подписали договора с ЧЕЗ. Има още шест месеца, в които купувачът трябва да осигури финансирането,” обясни Добрев. ", "date": "2018.05.11", "title": "Най-после Добрев призна: „Инерком” няма да може да осигури финансиране на сделката с ЧЕЗ"}
{"url": "http://epicenter.bg/article/Bankerat-Petar-Andronov--70-mlrd-leva-darzhat-v-banki-grazhdani-i-firmi/154021/2/0", "text": "Хората държат в банките около 48 млрд. лева, а фирмите над 20 млрд. – общо около 70 млрд. лева. Ръстът на депозитите е около 6-7% на годишна база. Това каза в сутрешния блок на БНТ председателят на Асоциацията на банките Петър Андронов.   Тези депозити се трансформират в кредити. С тези пари се финансира кредитната активност на хората и на бизнеса. Има известно активизиране на управлението на парите. Хората вече оценяват факта, че през последните години заради ниските лихви техните спестявания в банките стоят почти същите. Средната годишна доходност е доста ниска – под 0,40%, заяви Андронов.   Той съобщи, че обемът на кредитния портфейл е около 54 млрд. лева. Икономиката върви добре в момента, но би могла да върви и по-добре, ако имаме предвид развитието в някои съседни държави. Не смятам обаче, че това което правят хората с техните спестявания, е решаващо да тръгне икономиката нагоре.   Голяма спирачка пред икономическия ръст е пазарът на труда. Всички сектори на икономиката изпитват недостиг на работна ръка. В банковия сектор има недостиг на хора, които се занимават със статистически модели и на айти специалисти, коментира председателят на Асоциацията на банките.   По думите му влизането в чакалнята на еврозоната има голямо политическо влияние върху външния свят. Това е един много сигурен знак накъде гледа България. Ако това се случи, ще помогне светът да ни приема като неразделна част от развитите държави. Ще ни помогне и да привлечем повече инвестиции за по-дълъг период от време, каза още Петър Андронов.", "date": "2018.05.11", "title": "Банкерът Петър Андронов: 70 млрд.лева държат в банки граждани и фирми"}
{"url": "http://epicenter.bg/article/Medsestrite-na-protest--Ako-nas-ni-nyama--nyama-i-zdraveopazvane/154022/2/0", "text": "  Ниското заплащане и ниската оценка за тежкия положен труд стават причина цели випуски медицински сестри да напускат България. В резултат у нас професията се практикува от все по-малко хора, които са и във все по-напреднала възраст. Затова медицинските сестри у нас излизат на протест на професионалния си празник.   „ Ние излизаме на протест, защото искаме да кажем на всички, че повече така не можем да работим. Искаме политическо съгласие за това да се остойностят нашите дейности, нашият труд да бъде достойно оценен, защото е високо квалифициран, труден, рисков, ако нас ни няма, няма да има и здравеопазване”, подчерта в студиото на „Тази сутрин” по bTV Петя Недкова от Българската асоциация на професионалистите по здравни грижи.   В момента младите й колеги започнат със заплата, която е близка до минималната и е около 10 пъти по-ниска от тази в Германия.   По думите й би трябвало медсестрите да са най-многобройното здравно съсловие, а броят им се приближава до този на лекарите. „Това съотношение не е полезно за никого – нито ние можем да извършваме качествено работата си, защото работим на 2-3 места, за да можем да крепим здравната система и бюджета си, нито е добре за пациентите,, които получават безопасни грижи, но те се движат на ръба”, подчерта Недкова.   По думите й средната възраст на сестрите е 53 г., на акушерките – 51 г., на фелдшерите – 56 г., а рехабилитаторите и рентгеновите лаборанти са на средно 51 г.   „ Нашето образование е изравнено по европейска директива с останалите държави. Напускат страната не всички млади, но идеята им е да започнат такова обучение, за да упражняват професията извън нашата страна. В цяла Европа и изобщо по света нуждата от здравни грижи непрекъснато се засилва”, отбеляза Недкова.  ", "date": "2018.05.11", "title": "Медсестрите на протест: Ако нас ни няма, няма и здравеопазване"}
{"url": "http://epicenter.bg/article/Unikalen-klip-vzrivi-internet--Shofyor-otkaza-da-dade-knizhkata-si-na-politsay--video-/154023/2/0", "text": "  В социалните мрежи се завъртя видео, което показва как полицаи спират шофьор, който отказва да си даде книжката, защото служебните им карти са изтекли., съобщи  Клипът за часове събра хиляди споделяния и харесвания и се превърна в тотален хит. Видеото е заснето на 8 май. Когато полицай иска документите за проверка на мъж, той обаче настоява да види картата на проверяващия, като се позовава се на чл. 170, ал. 5 от Закона за движение по пътищата.   След като униформеният дава картата си, се оказва, че тя е валидна до 2016 г. и Душев отказва да покаже документите си, тъй като вече сме 2018 година.    „ От последвалия разговор с униформените, подразбрах, че ЦЯЛАТА полиция е с изтекли стикери. А това означава, че в момента НЯМАМЕ полиция! И че година и половина сме НЯМАЛИ полиция! И ако е така, то всички съставени адм. актове за нарушения са - НЕВАЛИДНИ. Пращам този сигнал до медиите, да видим някой ще реаргира ли. А вие разпространете и предупредете всички - на основание чл. 170 ал. 5 от Закон за движение по пътищата, да изискват служебните удостоверения при проверка“, написа Душев в профила си във Фейсбук.    Очаквайте подробности по темата!  ", "date": "2018.05.11", "title": "Уникален клип взриви интернет! Шофьор отказа да даде книжката си на полицай (видео)"}
{"url": "http://epicenter.bg/article/Dvata-zakonoproekta-za-veroizpovedaniyata-mozhe-da-se-gledat-ednovremenno/154024/2/0", "text": "Пресичане на всякакви възможности за радикализация и политизация на религията – това е декларираната основна цел на двата законопроекта, по които паралелно работят от една страна ГЕРБ, БСП и ДПС и „Обединени патриоти” – от друга.   „Ние искаме да се разглеждат двата законопроекта едновременно – има интересни неща в закона на ВМРО, които могат да намерят място в бъдещите промени”, каза в студиото на „Тази сутрин” социалистът Стоян Мирчев.   Искрен Веселинов от „Обединени патриоти” отбеляза, че от миналата есен лидерът на ВМРО Красимир Каракачанов е провеждал консултации със службите и ангажираните институции по отношение на текстовете и едва при разговорите с финансовото министерство станало ясно, че има и друг проект – на ДПС, който сега се внася от ГЕРБ.   „Този законопроект решава някои проблеми на мюсюлманското вероизповедание – издръжката, най-вече. Той не решава проблемите на вероизповеданията, свързани с радикализацията и политизацията”, категоричен беше той. Веселинов все пак призна, че в голямата си част двата законопроекта казват едно и също, но посочи, че, например, финансирането на вероизповеданията в проекта на ДПС не повтаря точно съотношението от последното преброяване заради поставен лимит. Има и разминаване по линия на даренията за религиозните структури.   Според Мирчев проектът на националистите е просто по-разширен и в хода на дебатите и след становищата на вероизповеданията ще се търси възможност за комбиниране на текстове.", "date": "2018.05.11", "title": "Двата законопроекта за вероизповеданията може да се гледат едновременно"}
{"url": "http://epicenter.bg/article/Zadarzhaha-koloezdacha--koyto-pomete-dete-i-izbyaga/154025/2/0", "text": "  По информация от МВР мъжът, който блъсна дете и избяга, е задържан. 24-годишният Борислав Миланов се е предал сам снощи. За „Здравей, България“ по Нова телевизия майката на пострадалото момиченце Боряна Джоканова, разказа за ужаса, който семейството изживяло.   Майката и детето се разхождали в сряда в Южния парк. „Докато се разхождахме, коментирахме с родителите, с които се разминавахме, че е като магистрала“, посочи жената. Тя обясни, че била в гръб на колоездача, но успяла да види сблъсъка и как мъжът влачи детето й. „Времето ми се видя много дълго, нямам точна представа, само видях на какво разстояние влачи моето дете“, допълни майката.    Жената взела детето изпод задната гума на велосипеда. Мъжът минал през корема на детето. Майката веднага потърсила Бърза помощ и полицията.    Сега момиченцето е със счупени кости на едното краче  . „Спря, ослуша се какво става и според мен когато ситуацията разбра, че е по-тежка, избяга“, заяви жената.    Според нея трябва да се засили контролът. „Изтеглихме късата клечка нашето дете да бъде блъснато“, допълни майката.   „ Поведението на велосипедиста, който прегази детето ми беше неадекватно. Той е демонстрирал безотговорно отношение. Детето ми е лежало на алеята, след като го е влачил два метра, а той е вдигнал колелото си и просто си е тръгнал“. Това каза бащата на малкото момиченце Мирослав Джоканов пред  . След инцидента в Южния парк той издирва през социалните мрежи колоездача. По думите му мъжът с колелото блъснал и тежко е ранил дъщеря му, след което е избягал.    Бащата уточни, че по време на инцидента не е присъствал, а момиченцето е било на разходка с майка си.    „ Ако аз присъствах събитията щяха да се развият по друг начин“, категоричен бе той. „Трябва да се помисли в насока, да не трябва ние родителите да треперим всеки момент над децата си, сякаш живеем в Сирия“.  Той настоява да се обособят специални алеи за велосипедисти.    Джоканов увери, че ще заведе дело за причиняване на средна телесна повреда.       ", "date": "2018.05.11", "title": "Задържаха колоездача, който помете дете и избяга"}
{"url": "http://epicenter.bg/article/Mineralni-bani-uchastva-na--Uikend-turizam--v-Ruse/154030/2/0", "text": "Община Минерални бани е представена Туристическото изложение „Уикенд туризъм” в Русе. Това е четвъртото изложение за тази година, в което участва националния курорт.   В края на миналата година Минерални бани спечели приза „Община на 2017г. за балнео и СПА туризъм” в конкурса на Министерството на туризма, изпреварвайки Велинград. Финалисти в конкурса бяха 6 общини – Велинград, Гърмен, Кюстендил, Сапарева баня и Стрелча. Минерални бани спечели с 46,26% срещу 31,72 за втория в класацията – община Велинград.   Проявата бе открита от министъра на туризма Николина Ангелкова. От 10 до 12 май, Русе ще е домакин на 14-то Туристическо изложение „Уикенд туризъм“ и 11-я Фестивал на туристическите анимации, като в тазгодишното събитие ще се включат над 250 представители от страната и чужбина.   За първи път в рамките на изложението ще бъде представен Международен Тур Филм Фест „На източния бряг на Европа“, по време на който ще бъдат прожектирани 60 филма от различни кътчета на страната и Европа, а за втора поредна година ще се проведе фестивала „Магията на фолклора“, посветен на запазването на българската народна традиция.   Програмата предлага още Кулинарно състезание с младежи „Като шеф готвачите“; „Площадка за безопасно движение“ – игра за деца; Биг Бенд парад с участието на оркестри от Русе, Габрово, Велико Търново и Шумен; Ретрофото „Лента Скайлайн“; Демонстрации на нов регионален продукт с участието на известния кулинар Иван Звездев; занаяти и демонстрации от художници и аниматори и още много други събития. През двата дни на изложението, паралелно с всички изнесени атракции, във фоайето на Доходно здание, ще бъдат разположени щандове, на които ще бъдат представени туристическите продукти на общини и туроператорски фирми. Официалното откриване на „Уикенд туризъм“ 2018 е от 12:00 ч. пред Доходно здание.   Международното туристическо изложение „УИКЕНД ТУРИЗЪМ“ и Фестивала на туристически забавления и анимации се организират от Община Русе, общинско предприятие „Русе арт“ с подкрепата на Министерство на туризма на Република България и са във връзка с активната политика на министерството за промотиране на региона и страната като целогодишна туристическа дестинация. Фестивалът на туристическите забавления и анимации е отличен с награда за най-добро събитие в културния туризъм.  ", "date": "2018.05.11", "title": "Минерални бани участва на „Уикенд туризъм” в Русе"}
{"url": "http://epicenter.bg/article/I-Narodnoto-sabranie-podkrepi-prevozvachite-sreshtu-EK-/154031/2/0", "text": "Със 140 гласа „за” парламентът единодушно гласува решение, с което възложи на Министерски съвет да обсъди законодателния пакет за мобилност на Европейската комисия и да приеме позиция в подкрепа на исканията на българките превозвачи и в защита на техните права и интереси, предаде Агенция „Фокус”.  В мотивите на решението, под което стоят подписите на народни представители от всички парламентарни групи, се посочва, че законодателният пакет за мобилност на ЕК представлява „пряка заплаха за фалит на стотици български превозвачи”.  Депутатите се обединиха около идеята, че задължението за ползване на редовната седмична почивка извън борда на превозното средство, заложено в пакета за мобилност, ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел.  По време на дискусиите стана ясно, че изискването за завръщане „у дома” на всеки три седмици също поставя превозвачите пред сериозно предизвикателство, защото предприятията ще правят допълнителни разходи за транспорт на служителите, за да се върнат в страната.  „Приветствам това завидно единство в българския парламент, който застава зад интересите на българските превозвачи”, заяви Искрен Веселинов от „Обединени патриоти”.  Превозвачите се срещнаха с правителството още на 8 май, като кабинетът застана зад исканията им и зад готвения протест на 16-17 май. Премиерът Бойко Борисов пое ангажимент темата да бъде дискутирана на срещата между него и президента на Франция – Еманюел Макрон, както и с канцлера на Германия Ангела Меркел.  ", "date": "2018.05.11", "title": "И Народното събрание подкрепи превозвачите срещу ЕК "}
{"url": "http://epicenter.bg/article/Tri-chasa-operirat-zam-kmet-na-Lovech/154032/2/0", "text": "  Две тежки паралелни операции е претърпял вчера в плевенската болница зам.-кметът на Ловеч Цветан Георгиев. Той беше нападнат пред дома си с брадва от неизвестен мъж.   Наложило се е в продължение на 3 часа да се правят интервенции едновременно на глава и крайник заради изключително сериозните наранявания, обясни пред bTV кметът на града Корнелия Маринова. Тя е говорила с него късно снощи.   „ Съмненията ни навеждат към горския сектор и дейностите и нередностите, които сме установили”, посочи тя. Става дума за два сигнала до прокуратурата, като проверката по единия от тях продължава. Сигналите се подготвят от специалисти, зам.-кметът съгласува с подписа си, а градоначалникът официализира, обясни процедурата Маринова.   По думите й Георгиев е видял нападателя си, но той е бил с маска.   Корнелия Маринова беше категорична, че сигналите за нередности няма да спрат. Нейният колега ще се върне на работа вероятно след месец – месец и половина.   Полицията работи по всички версии за нападението, включително и ревност.  ", "date": "2018.05.11", "title": "Три часа оперират зам.-кмета на Ловеч"}
{"url": "http://epicenter.bg/article/Georgi-Markov--Merkel-posreshtna-Borisov-sas--quot-Skapi--Boyko-quot--Makron----quot-Mon-sheri-quot-/154035/2/0", "text": "Ние от ГЕРБ се гордеем, че даваме стабилност. Ние се гордеем с това правителство и ще продължим да го подкрепяме.   Това заяви от парламентарната трибуна депутатът от ГЕРБ Георги Марков. Той взе думата за декларация от името на парламентарната група на ГЕРБ, за да отговори на декларацията, която прочете от трибуната лидерът на БСП Корнелия Нинова.   В началото Марков се обърна към червените с думите: \"С уважение към вас - право на опозицията е да дава своите алтернативи. Добре е за ГЕРБ да има такава силна опозиция, защото в Европа левите са след 3-о място надолу.\" И продължи с хвалебствия за Борисов. Меркел посреща Борисов със \"Скъпи, Бойко\", Макрон - с \"Мон шери!\", Ердоган му се изповядва \"Бойко, искат да ме убият, заяви от трибуната Георги Марков, очертавайки външнополитическите успехи на правителството. Той подчерта и срещата на Китай с източноевропейските държави \"16 плюс 1\", домакин, на която ще бъде София. \"Домакинството на \"коприната\", на Китай, не беше лесно - взе го България! Ли Кацян ще кацне тук - 400 китайци, да се закачим на този влак\", пожела Георги Марков, подчертавайки конкуренцията на съседните държави, в която сме спечелили домаконството на този важен форум.   Георги Марков изтъкна още, че самият Борисов бил скромен човек и не се хвалел с постигнатото - тихо отивал, тихо се връщал от международните си срещи. \"Скромността краси човека\", припомни поговорката бившият конституционалист.   Български министър-председател успя да направи Балканска четворка. Кога се е случвало това?, попита патетично от парламентарната трибуна депутатът от ГЕРБ. И подчертавайки стабилността в България, риторично запита: \"Какво искаме - като Румъния да си сменяме правителства всяка година? Като Сърбия - да не знаем с Русия ли сме или със Запада? Като Гърция, където рейтингът на комуниста Ципрас пада!\"   Историята я пише ГЕРБ и Бойко Борисов, бе изводът, който направи Георги Марков, след като изброи външнополитическите успехи на правителството.   Догодина ще има евроизбори, ГЕРБ се готви да ги спечели, изрази увереност Марков.   Много е трудно в Балканска страна два пъти да печелиш избори, обърна внимание той. Според него БСП били довели \"самотния Борисов\" на власт, защото се проваляли всеки път, когато управлявали.   \"ГЕРБ били наложили робство? Ми, що не ви освободи президентът?! Той е ваш президент! На ГЕРБ се налага да управлява в коалиция, заради скапания изборен закон. Ако имаше мажоритарна система, ГЕРБ щеше да има пълно мнозинство и да се получи ситуация ала Орбан\", каза Марков. \"А ГЕРБ е отворен към БСП. Вижте фактите - Мая Манолова - омбудсман, вашият кандидат-президент Калфин, кандидат за председател на ОЛАФ и той се запътил нагоре. ГЕРБ прелива от толерантност\", продължи Георги Марков. Хубаво, че давате алтернативи. Но вие не сте новоучредена партия, каза той. И изреди всички кабинети след 1989 г. с участие на БСП.  ", "date": "2018.05.11", "title": "Георги Марков: Меркел посреща Борисов със \"Скъпи, Бойко\", Макрон - с \"Мон шери!\""}
{"url": "http://epicenter.bg/article/Spasitelnite-helikopteri-spryaha-izdirvaneto-na-Boyan-Petrov-zaradi-buren-vyatar-/154046/2/0", "text": "Трите спасителни хеликоптера включени в спасителната операция на българския алпинист Боян Петров, не могат да продължат издирването над 5 хиляди метра заради бурен вятър. Реалната им цел е височина около и над 7000 метра, където са лагер 2 и лагер 3, все още недостигнати от екипите, които действат по земя, предаде Агенция \"Фокус\".  Очакванията са по-късно днес вятърът да утихне и хеликоптерите да продължат търсенето. Според прогнозите спасителите имат два дни - днес и утре, за да намерят Петров, тъй като времето ще се влоши и ще има опасност за самите тях.   „Министерството на външните работи извърши чудеса тези дни, за да могат да бъдат тези хеликоптери там”, заяви съпругата на Петров Радослава Ненова, като напомни, че Непал и Китай имат конфликт помежду си. Сега от вятъра зависи колко високо ще се вдигнат машините и дали ще успеят да кацнат. Нагоре към върха се движи и група спасители. „Там са едни от най-опитните шерпи, които са извършвали легендарни спасявания на Еверест и други места. Техните разкази ми дават тази надежда, че всичко може да има и щастлив край – буквално хора са изваждали от снега и са им възкръсвали в ръцете”, сподели Ненова. По думите й горе бедстват опитни алпинисти, които и в най-тежки условия могат да оцелеят дълго време. Затова и Боян Петров ще бъде търсен на всички места, където би могъл да се скрие от ледения вятър. Близките на алпиниста обещават голяма награда на спасителите, ако „преобърнат планината” и го свалят жив. Легендарният алпинист и водач Мингма Шерпа съобщи за \"Дарик\" рано тази сутрин, че потегля с хеликпотер, за да търси българския алпинист Боян Петров, който изчезна на 3 май в опит да покори осемхилядника Шиша Пангма. Мингма Шерпа познава добре Боян Петров, организирал е шест предишни експедиции на българския катерач. Шерпа е първият алпинист успешно изкачил всичките 14 осемхилядници от първи опит, което е рекорд в световната история. По-рано в интервю за \"Дарик\" той каза, че след трети лагер има заледен участък и е възможно Боян Петров да е там. Непалецът е изкачвал неколкократно Шиша Пангма както по северния, така и по южния склон.  ", "date": "2018.05.11", "title": "Спасителните хеликоптери спряха издирването на Боян Петров заради бурен вятър (допълнена)"}
{"url": "http://epicenter.bg/article/Bezlov--Hazartnoto-lobi-v-NS-ne-smee-da-se-opalchi-na-liderite-na-GERB-i-na-BSP-/154047/2/0", "text": "Хазартното лоби ще загуби около 500 милиона, ако бъдат приети предложените промени от вицепремиера Валери Симеонов. Това заяви в пред БНР Тихомир Безлов от Центъра за изследване на демокрацията.  Повод за неговото изказване е предложението на вицепремиера Валери Симеонов за законови промени, с които да се забрани рекламата на хазарт и да се ограничат местата за продажба на лотарийни билети. От ГЕРБ и от БСП заявиха, че ще подкрепят подобни промени.  По този начин възпитаваме децата, а и българите като цяло, че не е нужно да се трудят и образоват, а ще печелят търкайки картончета  \"Трябва да се направи опит да има ограничения за хазартните залагания. Хазартното лоби в парламента не смее директно да се конфронтира с лидерите на двете политически формации, а и самите лидери интуитивно виждат колко гигантски е станал проблемът, за да си позволят да избягат от темата\", обясни Безлов.  По думите му и в двете големи парламентарни групи хазартното лоби със сигурност има влияние. \"Очакването ми беше, че на равнище председател на БСП, заместник-председател на ГЕРБ, все пак не би трябвало да са постигнали някаква зависимост\", заяви Безлов.  Според него вицепремиерът Симеонов е успял да избегна типично противопоставяне между формациите и успя да се договори за директна подкрепа.   Според анализатора в закона има два основни проблема \"Първо, от една страна, стои проблемът с хазартния туризъм. Аз мисля, че България би трябвало да се възползва от тази възможност в туризма и тя някак си го е направила относително ефективно. Този сегмент би трябвало да се развива и подкрепя от държавата\", заяви Безлов.  Предложените от Симеонов промени в Закона за хазарта няма да засегнат другия голям проблем - свръхнаситеното предлагане на хазартни услуги навсякъде в страната, категоричен е Безлов.  Пазарът на лотарийни билети се е удвоил за последните години. Още преди 10 години е бил много голям. \"Буквално излизате от вкъщи, във вашия квартал има 1-2 игрални зали, децата залагат на футболни мачове, коментира се колко е загубил, спечелил. Ако се опитаме пак да се сравняваме с другите страни, тогава бяхме около 2% от БВП и пак бяхме една от водещите страни, а сега сме 3% от БВП и сме номер 1 в Европа. 3% е огромно число за страна като България\", коментира Тихомир Безлов.", "date": "2018.05.11", "title": "Безлов: Хазартното лоби в НС не смее да се опълчи на лидерите на ГЕРБ и на БСП "}
{"url": "http://epicenter.bg/article/Radev-se-sreshtna-s-poslanika-na-Kitay-zaradi-operatsiyata-po-izdirvaneto-na-Boyan-Petrov-/154052/2/0", "text": "Президентът Румен Радев се срещна на „Дондуков“ 2 с посланика на Китайската народна република Джан Хайджоу във връзка с операцията по издирване на българския алпинист Боян Петров. Това съобщиха от прессекретариата на държавния глава.  Посланик Хайджоу запозна държавния глава с хода на спасителната операция за откриване на изчезналия български алпинист Боян Петров.  В нея от китайска страна участват 80 спасители, както и хеликоптери.  ", "date": "2018.05.11", "title": "Радев се срещна с посланика на Китай заради операцията по издирването на Боян Петров "}
{"url": "http://epicenter.bg/article/Akad--Vodenicharov-/154053/2/0", "text": "\"България нама визия за бъдещето. Вече 26 години българското общество е разделено. Не може в този объркан и непредсказуем свят да продължим да се мразим. Ако до 2025-2027 година не се вземат адекватни мерки за преодоляване на демографската катастрофа, процесите у нас ще бъдат необратими\".   Това заяви акад. Стефан Воденичаров, бивш председател на БАН, по време на публичното представяне на \"Неотложни мерки за определяне и реализиране на национални цели и приоритети на България\". Трудът е плод на учени, общественици и индустриалци, обединени в сдружение \"Инициатива Единение\".    Сред водещите фигури на сдружението са бившият председател на БАН акад. Стефан Воденичаров,  акад. Дамян Дамянов, акад. Георги Марков, биднесменът Красимир Дачев, Бранимир Ботев.   От сдружението са категорични, че не преследват политически цели, а искат да представят основа за дискусии, чрез които да се формулира и приеме \"консенсусна национална рамка от цели и приоритети с хоризонт 20-25 години\", ангажиращи цялата нация, държавния и частния сектор за тяхното осъществяване. Материалът ще бъде предоставен на всички членове на Министерския съвет, на парламентарните и извънпарламентарните партии. Сдружението предвижда да проведе и редица срещи и дискусии в страната. \"Надяваме се, че това, което ще се чуе от страната, ще накара доста от политиците да преосмислят своето поведение\", заяви Стефан Воденичаров. \"Държавата няма единна визия за бъдещето ѝ, а България жадува за единение, за възраждане и съхраняване на българския дух, нация и държава, за цели, които да съберат енергиите на всички български граждани. Пазарът е основен фактор, но историческото, а и съвременното развитие на света, недвусмислено показва, че държавата не трябва да абдикира от своите роли и задължения за развитието на икономиката и обществото и трябва да работи в интерес на всеки гражданин, а не в интерес на различни частни или държавни монополи\", смятат в \"Инициатива Единение\". В сферата на държавността и институционалния ред сдружението набляга на необходимостта от въвеждане на пълноценно и функциониращо електронно правителство, оптимизация на администрацията и съкращаване на излишните звена, намаляване на ДДС за книги, хляб и лекарства до 10%, прехвърляне на 50 на сто от приходите от данъци и такси в общините и въвеждане на индивидуалната конституционна жалба. Като мерки за икономическото развитие предлагат акцент върху експортно-ориентираните отрасли на индустрията, създаване на Национален холдинг на държавната собственост, който да се управлява на пазарен принцип, предприемане на мерки срещу монополите - частни и държавни, финансово стимулиране на научно-изследователската дейност и на приоритетните икономически сектори. Правосъдната реформа трябва да стартира с конституционна промяна, която да ограничи максимално членовете на Висшия съдебен съвет, избирани от парламента, смятат от \"Инициатива Единение\". Предлагат и възстановяване на двуинстанционната система на съдебно производство чрез обединяване на районните и окръжните съдилища в 50 до 70 първоинстанционни съдилища и създаване на 9 апелативни съдилища като окончателна инстанция по делата. По отношение на прокуратурата настояват за \"качествена децентрализация\", която разбират като отговорност на всеки прокурор за дадения му случай и независимост при решаването му. За образованието предлагат въвеждане на по-дълга учебна година в дни, по-къса лятна ваканция, но с повече ваканции през годината. Акцентът на обучението в средното образование следва да бъде преместен върху професионалното образование, а във висшето - в подготовката на специалисти, които са реално необходими на пазара на труда и стратегическите сектори на икономиката. Здравеопазването смятат, че ще се подобри, ако се отмени регистрацията на държавните и общинските болници и на общопрактикуващите лекари по Търговския закон, ревизира се моделът на финансиране на здравната система и се въведе електронната регистрация и контрол във всички нейни елементи.", "date": "2018.05.11", "title": "Акад.Воденичаров: България няма визия за бъдещето, политиците ни разделят, а народът жадува единение"}
{"url": "http://epicenter.bg/article/Iliyana-Yotova--Nay-mnogobroyni-sa-molbite-za-balgarsko-grazhdanstvo-ot-Makedoniya/154054/2/0", "text": "Най-многобройни продължават да бъдат молбите за българско гражданство от Македония. Това каза пред журналисти след тържественото откриване на фолклорния събор „С България в сърцето“ вицепрезидентът Илияна Йотова, предаде агенция „Фокус“.   Йотова отбеляза, че е имало един период на блокиране и към момента се налага да бъдат уважени или отказвани молби за българско гражданство, подадени още през 2015 година, „което надминава всякакви законови срокове“.    Вицепрезидентът изрази надежда, че ще има промяна в трите закона в парламента – за българското гражданство, този за българите в чужбина и Закона за пребиваване на чужденците в България.    „ Кърпени през годините тези три закона имат текстове, които буквално си противоречат един с друг. Цялото това законодателство има нужда да бъде огледано изцяло не просто, за да се улеснява самата процедура, колкото да се направи по-прозрачна. Сега има съмнение особено за българите по произход, които подават молби, дали имат достоверни документи или не. Въпросът е много сложен, защото в някои от страните, за съжаление, е водена много здрава асимилационна политика. Една голяма част от регистрите, които могат да послужат като доказателство, са унищожени. Много е сложно, но аз предлагам помощта на президентската институция, когато тръгнат да се правят тези промени, да се направи наистина един работещ закон, който да елиминира всякакви съмнения от подобен характер“, каза Илияна Йотова.    Тя отбеляза, че след признаването на българското малцинство в Албания през миналата година, което е безспорен успех за България, са зачестили молбите на албански граждани с български произход да получат наше гражданство.    Илияна Йотова подчерта, че според нея крайно време е един от задължителните критерии при подаване на молба за българско гражданство да бъде владеенето на български език. Незадължителността на това към момента е „абсолютно недопустимо“, посочи вицепрезидентът.    Общобългарският фолклорен събор в Каварна събира две неща – талант и любовта, голямата обич и преклонение пред Родината. Това каза по време на тържественото откриване на фолклорния събор „С България в сърцето“ вицепрезидентът Илияна Йотова.    По думите й в името на децата трябва подобни прекрасни събития да продължат във времето, защото това е едно велико дело, което по всякакъв начин ще бъде подкрепяно от институцията, която представлява. Илияна Йотова отбеляза, че през миналата година по време на многобройни свои обиколки в други страни, където има български общности, е осъзнала колко важни са такива събития, които обединяват поколенията и всички хора, които носят в сърцето си българската култура.    Най-хубавото според вицепрезидента е, че всички участници в събора, с различен произход, но българи по душа, ще създадат нови приятелства и ще станат част от едно цяло, носещо духа на България и българската култура.   „ България е древна страна, страна не на разстояния и мащаби, а империя на духовност и култура. Една от най-старите държави, създала писменост за славянските народи. Да бъдем горди, че сме българи.“   „ Фолклорът и традициите ни обединяват. Българските младежи ни обединяват, защото те са истинското общо бъдеще на нашия народ. Независимо къде живеят, те носят българщината в сърцето си и я предават. За нашите деца сме длъжни да направим всичко, за да съхраним традициите. За да преб ъде България“, убедена е вицепрезидентът.     В тридневния събор участват над 1500 деца и младежи от цяла България и историческите ни диаспори.   Пред журналисти вицепрезидентът Илияна Йотова заяви, че вече има много запитвания от български общности в Средна и Западна Европа за участие в събора и ще се търсят възможности в следващи издания те да имат участници.", "date": "2018.05.11", "title": "Илияна Йотова: Най-многобройни са молбите за българско гражданство от Македония"}
{"url": "http://epicenter.bg/article/Pod-patronazha-na-prezidenta-Radev-chestvat-142-rata-godishnina-na-Aprilskoto-vastanie/154009/2/0", "text": "В Брацигово днес ще бъде отбелязана 142-рата годишнина от Априлското въстание, съобщава Новини.бг. Тържествата ще преминат под патронажа на президента Румен Радев.   Тържествата, посветени на Априлската епопея ще започнат в 10.30 минути с издигане на националното знаме, на централния площад в Брацигово. Веднага след това ще бъдат поднесени венци и цветя пред паметника на Васил Петлешков. В 19.40 ч ще започне историческа възстановка на събитията от Април 1876-та. При отбраната на Брацигово, след триседмична обсада, загиват 143-ча въстаници, а 252 са заточени. В памет на загиналите Априлци, негово високопреосвещенство, пловдивският митрополит Николай ще отслужи заупокойна панихида. Тържественият митинг-заря ще започне в 21 часа. Очаква се слово да произнесе президентът Румен Радев.", "date": "2018.05.11", "title": "Под патронажа на президента Радев честват 142-рата годишнина на Априлското въстание"}
{"url": "http://epicenter.bg/article/Forum-v-Atina-sabira-predstaviteli-na-Balkanite-i-Vishegradskata-chetvorka/154010/2/0", "text": "Вицепремиерът и министър на външните работи Екатерина Захариева участва във втората министерска среща във формата \"Вишеград-4 плюс\" и \"Балкани-4 плюс\", съобщи Новини.бг. Форумът в Атина се открива официално днес и събира представители на страните от Вишеградската група и четирите балкански държави членки на Европейския съюз - Гърция, България, Хърватия и Румъния. Като наблюдатели по време на срещата са поканени и шестте страни от Западните Балкани, Словения и Кипър. Акцент в дискусиите на срещата ще бъдат теми от областта на енергетиката, разширяването и бъдещето на Европа.", "date": "2018.05.11", "title": "Форум в Атина събира представители на Балканите и Вишеградската четворка"}
{"url": "http://epicenter.bg/article/Tsarkvata-pochita-pametta-na-Sv--Sv--Kiril-i-Metodiy/154013/2/0", "text": "На този ден Българската православна църква почита паметта на светите равноапостолни братя Кирил и Методий, създали първата старославянска писменост, напомня \"Фокус\".   Светите братя са обявени за покровители на Европа от папа Йоан Павел II. През 1851 г. за първи път 11 май се чества и като Празник на българската просвета, но датата по нов стил - 24 май е светският празник, който се отбелязва като ден на българската просвета и култура и на славянската писменост. 11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век.   Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България. Константин-Кирил Философ създава първата българска азбука – глаголицата, която е оригинално творческо дело. С глаголицата и превода на Библията се слага началото на голямото просветителско и книжовно дело на Св. Св. Кирил и Методий.", "date": "2018.05.11", "title": "Църквата почита паметта на Св. Св. Кирил и Методий"}
{"url": "http://epicenter.bg/article/Ivaylo-Kalfin--Vazhno-e-prisaedinyavaneto-na-Zapadnite-Balkani-kam-ES-da-ne-zamre/154018/2/0", "text": "\"Кампанията на българското европредседателство за присъединяването на Западните Балкани към ЕС вече е успешна. Надали лидерите от общността ще дадат срокове, а и не бива да очакваме. Важно е процесът по присъединяването на страните от Балканите към Общността да не замре. Има такава тенденция, ако не се поставя постоянно на фокус.\" Това заяви бившият вицепремиер и бивш външен министър Ивайло Калфин в предаването \"Денят ON AIR\" по телевизия Bulgaria ON AIR. Той коментира предстоящата среща на върха между лидерите на страните от Западните Балкани и представители на Европейския съюз.     \"Ако на самата среща не стане скандал, което е малко вероятно, ще бъде приета политическа декларация, която да потвърди инициативата за членство в ЕС на страните от Западните Балкани. Русия има своето влияние в региона, но желанието на държавите за присъединяване е по-силно\", коментира бившият вицепремиер. Според Калфин е важно да сложим критерия за успех на целите на българското европредседателство правилно. \"Македония полага големи усилия за членството си в НАТО и ЕС, но сякаш винаги се появяват пречки. Името е една от тях. Въпреки това властите не искат да го променят. Надали пак ще има съгласие между македонци и гърци. Все пак западната ни съседка има немалко други проблеми за решаване и не мисля, че името е основният\", допълни още Калфин пред Bulgaria ON AIR. Бившият външен министър в момента е кандидат за генерален директор на Европейската служба за борба с измамите (ОЛАФ). Калфин заяви, че основният конкурент му е Виле Итала, но без подкрепата на България няма шанс да надделее в спора. \"Когато страната не стои зад даден кандидат, хората от комисията не го разчитат като добър знак. Аз сам успях да се преборя дотук в кандидатурата си, но оттук нататък е нужна подкрепа, която не получавам. Ако не стигна до края, няма нищо проблемно, но остава страшно лош вкус\", уточни дипломатът. По думите му политическата обстановка в България прилича доста на \"сапунена опера\", в която ежедневно се случват едни и същи скандали, а в същото време няма никакво действие и нищо съдържателно.    ", "date": "2018.05.11", "title": "Ивайло Калфин: Важно е присъединяването на Западните Балкани към ЕС да не замре"}
{"url": "http://epicenter.bg/article/Petar-Beron--Boyan-ne-e-samo-pokoritel--Toy-samiyat-e-vrah-/154020/2/0", "text": "\"Надавам се един ден да бъде на моето място. Боян не е само покорител. Той самият е връх. В обществото има върхове и хора-вагони. Той е локомотив. Има и низини, има ги във всяко общество\". Това каза шефът на природонаучния музей Петър Берон по БТВ.   \r\n През 98-година назначих в музея хора, които са международно известни специалисти. Той е феноменален. С имплант в крака изкачи осемхилядници. Той беше любознателен, целеустремен. Такива хора търсим. Всички тези момчета можеха да работят в чужбина прекрасно. Те стоят тук и работят за България. Боян прочу името на България. \r\n   \r\n Всички сега се изказват, пишат глупости и то хора, които не са ходили и на Витоша. Винаги има дървени философи. Няма лесен осемхилядник. Времето не винаги е благоприятно и всичко става. Едно хлъзгане и счупване на крак е фатално на такива места. Книгата му е истински учебник. Никой не е написал така подредено изискванията при изкачванията на върха. С удоволствие си спомням представянето на книгата му. Никога този салон не е бил така претъпкан. \r\n   \r\n Той прелита през коридора. Бърза нанякъде. Направи уникална колекция от високопланински обитатели. Те са от подножието на 10 осемхилядника. На Еверест сега има 700 разрешения за изкачване. Там могат да ти помогнат, има шерпи, лагери. Тук той е сам. Към планината човек трябва да подхожда подготвен. Пък като се случи нещо, случва. И на спирката могат да те блъснат. Но трябва да вземеш всички мерки, които се изискват. Боян с този диабет трябва да си носи храна. Хипогликемията може бързо да го унищожи. Дано сухоземната група да стигне до лагер 2 и 3. Хеликоптерите ще огледат, но няма да могат да огледат най-високите части на върха. Той е наш човек, на нашия музей. Има животни, наречени на негово име. И тепърва ще има. \r\n", "date": "2018.05.11", "title": "Петър Берон: Боян не е само покорител. Той самият е връх!"}
{"url": "http://epicenter.bg/article/Valeri-Simeonov--Medii-vodyat-propaganda-sreshtu-men-zaradi-hazarta--/154058/2/0", "text": "24 часа след като предложенията ми за промените в закона за хазарта получиха политическа подкрепа от най-големите парламентарни партии, водещи медии активираха пропагандата срещу мен. Това написа във Фейсбук вицепремиерът Валери Симеонов.  Атаката не закъсня!  24 часа след като предложенията ми за промените в закона за хазарта получиха политическа подкрепа от най-големите парламентарни партии, водещи медии активираха пропагандата срещу мен.  В сутрешните блокове на bTV и Нова нямаше нито дума, нито коментар в студията темата за внесените законопроекти (в т.ч. за хазарта!).  В днешния брой на „24 часа“ има поръчкова статия, опитваща се да ме изкара като най-големия душманин на българския туризъм. От 10 вестникарски твърдения - 10 лъжи. Нескопосано и жалко. Дори не ме потърсиха за моята гледна точка като вносител на законите. А в. „24 часа“ е подписал Етичния кодекс на българските медии, където се говори за точност, обективност, проверена информация и представяне на всички гледни точки. За съжаление, днешната публикация го приравнява с „Работническо дело“, където по нареждане се „екзекутираше“ партийния враг. Ще видим дали ще ми дадат право на отговор.  bTV пратили хайка журналисти да „душат“ около комплекса на СКАТ в Златоград. Вече 1 година мои „почитатели“ поръчват журналистически разследвания за този обект, както и за мотел „Козия рог“ в Малко Търново, но явно им е трудно да преглътнат, че всичко е законно. Останаха непроверени само кофите за боклук. Дори в момента (12:20 ч.) телевизионен екип обикаля около хотел „Панорама“ в Златоград. Пак в духа на моралната журналистика никой не ме търси за информация или мнение. И те са разписали етичния кодекс!?  От сайта „Актуално“ вчера научих, че съм имал интерес в областта на хазарта и офшорни фирми за онлайн залагания. Разбира се, материалът е анонимен. Да, телевизия СКАТ се развива в телекомуникационния сектор, но нерде телевизия и комуникации, нерде хазарт. Тях вече ги съдя за по-стара публикация, явно ще се наредят до осъдените до момента TV7, Уикенд, и други средства за масова манипулация.  Ясно е, че хазартното лоби няма да се даде лесно. Става въпрос за 3 милиарда лева годишно. В този ред на мисли, благодаря на ГЕРБ и БСП за категоричната подкрепа в посока ограничаване на вредното влияние на хазарта върху българското общество, особено децата и социално слабите. Радвам се, че влиянието на хазартните босове не е стигнало до председателите на най-големите парламентарни групи и се надявам те да удържат на натиска.  Печелим битките засега, но войната предстои!  ", "date": "2018.05.11", "title": "Валери Симеонов: Медии водят пропаганда срещу мен заради хазарта! "}
{"url": "http://epicenter.bg/article/Prebitiyat-zam-kmet-progovori/154059/2/0", "text": "  За първи път пребитият вчера заместник кмет на Ловеч Цветан Георгиев коментира побоя пред Нова телевизия. Пострадалият е в болница с тежки наранявания. Полицията още търси нападателя.   \"Ключалката на автомобила беше пълна със силикон. Опитах се да го махна и ме нападнаха. Не мога да кажа дали ме удариха с метални, или дървени прътове. Беше ми счупен крака, допълзях до входа и там излязоха съседи. Спаси ме това, че не загубих съзнание\", разказа Георгиев.   По думите му нападението е свързано с неговата работа. Потвърди, че е имало вербални заплахи с предупреждение да внимава.    ", "date": "2018.05.11", "title": "Пребитият зам.-кмет на Ловеч проговори: Спаси ме това, че не загубих съзнание"}
{"url": "http://epicenter.bg/article/Karles-Puchdemon-otkaza-da-bade-lider-na-katalunskoto-pravitelstvo/154012/7/0", "text": "Карлес Пучдемон се отказа да бъде лидер на каталунското правителство, съобщи БТВ. Във видеообръщение от Германия той препоръча на поста да бъде издигнат неговият съпартиец Ким Тора. 55-годишният Жоаким Тора и Пла, известен като Ким Тора, е депутат от националистическата коалиция \"Заедно за Каталуния\". Неговата кандидатура трябва да бъде официално гласувана в местния парламент.  Ако до 22 май Каталуния не избере нов ръководител на регионалното правителство, трябва да се проведат нови избори. Самият Пучдемон е в Берлин, където очаква решение на германския съд дали да бъде екстрадиран и съден в Испания.    ", "date": "2018.05.11", "title": "Карлес Пучдемон отказа да бъде лидер на каталунското правителство"}
{"url": "http://epicenter.bg/article/Ruski-miliarder-varna-chastnite-si-reaktivni-samoleti/154017/7/0", "text": "Руски милиардер върна частните си реактивни самолети заради американските санкции. Олег Дерипаска изплащал три самолета \"Гълфстрийм 550\", боядисани по един и същи начин, за да се познава, че са негови. Включването му в списъка със санкционирани от Съединените щати не позволява на компанията-собственик да му продаде машините. Трите бизнес джета вече са пуснати в повторна продажба, като за два от тях е обявена цена по 30 милиона долара всеки. Като нов, подобен самолет струва 50 милиона долара.  Дерипаска и бизнеса му са едни от най-засегнатите от американските санкции. Акциите на алуминиевия гигант, който милиардера притежава, се обезцениха значително, откакто името му беше включено в \"черния списък\" преди месец.    ", "date": "2018.05.11", "title": "Руски милиардер върна частните си реактивни самолети"}
{"url": "http://epicenter.bg/article/Karl-Lagerfeld-e-reshil-da-se-otkazhe-ot-germansko-grazhdanstvo--Merkel-me-otvrashtava-/154019/7/0", "text": "Световният моделиер Карл Лагерфелд е готов да се откаже от германско гражданство. Ще го направи в знак на протест заради лошата политика на Меркел. Това звездата заявава в последното си интервю, съобщава Vistanews.   \r\n \r\n \r\n \r\n \r\n", "date": "2018.05.11", "title": "Карл Лагерфелд е решил да се откаже от германско гражданство: Меркел ме отвращава!"}
{"url": "http://epicenter.bg/article/SASht-zaplashiha-Ungariya-s-prekratyavane-na-bezvizoviya-rezhim-/154027/7/0", "text": "Министерството на вътрешната сигурност на САЩ заплаши Унгария с прекратяване на безвизовия режим, отбелязва австрийският ежедневник Die Presse, цитиран от Агенция \"Фокус\".  По данни на американски медии, чиито редакции разполагат с изтекъл в средствата за масова информация официален документ, около 700 души са получили нелегално унгарски паспорти. От тях 85 са направили опит да се прехвърлят в САЩ – и 65 са успели да направят това.  Към октомври 2017 г. на територията на САЩ все още са пребивавали 30 души с унгарски паспорти, придобити незаконно. Разследванията на американските власти са показали, че след незаконното придобиване на паспортите лицата са се представяли със самоличността на първоначалния собственик на документа.  Унгария е част от американската програма за безвизово пътуване от 2008 г. насам. Оттогава насетне притежателите на унгарски паспорти пътуват до САЩ без допълнителни бюрократични спънки, припомнят от редакцията.  ", "date": "2018.05.11", "title": "САЩ заплашиха Унгария с прекратяване на безвизовия режим "}
{"url": "http://epicenter.bg/article/Bloomberg--Mozhe-li-Vladimir-Putin-da-predotvrati-voyna-mezhdu-Izrael-i-Iran--/154043/7/0", "text": "Ако някой може да предотврати войната между Израел и Иран, то това е държавният глава на Руската федерация Владимир Путин, коментира Грегъри Уайт в статия за Bloomberg, цитирана от Агенция \"Фокус\".  Израелският министър-председател Бенямин Нетаняху участва в ежегодния военен парад на Червения площад в Москва, който бе проведен няколко часа преди армията на Израел да нанесе удари по ирански цели на територията на Сирия. Нетаняху се постара да угоди на Путин и дори си закачи „Георгиевска лента“ – символ на Деня на победата.  Молбата, с която той се обърна към руския президент, се оказа крайно трудна за изпълнение: той поиска от Путин да не предоставя на Сирия съвременни ракетни системи за противовъздушна отбрана, за да не бъде застрашено господството на Израел в небето.  Засега изглежда, че Москва е готова да приеме факта, че Израел нанася ограничени въздушни удари. Макар Иран да е ключов съюзник на Русия в сирийската война, Кремъл не би искал да допусне прекомерното увеличаване на мощта му. Освен това, руснаците са обезпокоени от риска от ескалация, особено с оглед на това, че в Сирия в момента се намират няколко хиляди военнослужещи на Москва.  Путин е заинтересован от това да запази Иран на своя страна. Точно поради тази причина той изпрати в Техеран външния си министър Сергей Лавров.  ", "date": "2018.05.11", "title": "Bloomberg: Може ли Владимир Путин да предотврати война между Израел и Иран? "}
{"url": "http://epicenter.bg/article/Putin-i-Merkel-obsadiha-yadrenata-sdelka-s-Iran-i-polozhenieto-v-Ukrayna-i-Siriya-/154048/7/0", "text": "По инициатива на германската страна се състоя телефонен разговор на президента Владимир Путин с фенералния канцлер на Германия Ангела Меркел, съобщава пресслужбата на Кремъл.  Обсъдена е била ситуацията около Съвместния всеобхватен план за действие (СВПД) след едностранното излизане на САЩ. Акцентирано е било върху принципната важност на сърханяването на СВПД от гледна точка на международната и регионалната сигурност.  При обмена на мнения по вътрешно украинската криза са разгледани въпроси, касаещи учредяването на мисия на ООН за охрана на наблюдателите от ОССЕ. Двете страни са се договорили да бъде активизирана работата в \"нормандския формат\". Ангела Меркел информира руския държавен глава за съвместната им среща с френския президент Еманюел Макрон на 10 май в Аахен с украинския президент Петро Порошенко.  В разговора е била засегната и сирийската тема, както и подготовката на планираната за 18 май в Сочи работна визита на Ангела Меркел.  Снощи президентите на Турция и Русия – Реджеп Ердоган и Владимир Путин, са обсъдили в телефонен разговор оттеглянето на САЩ от ядреното споразумение с Иран. Разговорът е бил иницииран от турска страна.  Двамата президенти подчертават, че съхраняването на споразумението има принципно важно значение за международната и регионалната безопасност и режима за глобално разпространение на ядрени оръжия, и потвърждават решителната нагласа на Русия и Турция за по-нататъшно сътрудничество и координация с другите участници в плана на действие - Великобритания, Франция, Германия, Китай, ЕС.  ", "date": "2018.05.11", "title": "Путин и Меркел обсъдиха ядрената сделка с Иран и положението в Украйна и Сирия "}
{"url": "http://epicenter.bg/article/Strannoto-rakostiskane-na-Kamila-s-zhenata-do-gratskiya-premier-ozadachi-sotsialnite-mrezhi-/154049/7/0", "text": "Принц Чарлз и съпругата му Камила бяха на посещение в Гърция, където имаха богата програма. И докато принцът се отдаде на дипломатически разговори, неговата половинка се срещна с чаровната приятелка на гръцкия премиер Перистера Базиана.  Това, което впечатли социалните мрежи, е странният начин, по който Камила стисна ръката на гъркинята – от десетки снимки е видно, че тя не поема протегнатата длан и просто отпуска своята.  Някои от феновете на британското кралско семейство оправдаха жеста с аргумента, че според етикета, членовете на семейството на кралицата, не могат да се ръкуват с обикновени хора – правило, което вече смело се нарушава.  Едва ли обаче етикетът е причината, тъй като фотографи „уловиха“ Камила сърдечно да се ръкува с хора по гръцките улици.  И докато потребителите на социалните мрежи гадаят какво стои зад странното ръкостискане на Камила, то очевидно принц Чарлз се чувства отлично в компанията на Перистера Базиана, която придружи половинката си Ципрас на официална вечеря в чест на гостите, пише дарик.", "date": "2018.05.11", "title": "Странно ръкостискане на Камила с жената до гръцкия премиер озадачи социалните мрежи "}
{"url": "http://epicenter.bg/article/Vissh-iranski-duhovnik-zaplashi--che-shte--quot-izravnyat-sas-zemyata-quot--Tel-Aviv-/154068/7/0", "text": "Висш ирански духовник заплаши Израел, че ако еврейската държава действа \"безразсъдно\", Тел Авив и Хайфа ще бъдат \"изравнени със земята\". Заплахите отправи аятолах Ахмад Хатами, член на Събранието на експертите - най-висшият духовен комитет в страната, предава РИА Новости.  \"Ние не се занимаваме с ядрена бомба, а напротив, нашата политика е политика на сдържане. В това направление с всеки изминал ден ракетната мощ на Иран расте, а в Израел не могат да спят спокойно заради това. Но ако Израел постъпи безразсъдно, то ние \"ще изравним със земята Тел Авив и Хайфа\", заяви аятолах Хатами.  В четвъртък израелската армия съобщи, че е атакувала с ракети десетки военни цели на иранската групировка \"Ал Кудс\" в Сирия. Представител на израелската армия обяви, че Израел предварително е уведомил руските военни в Сирия за авиационните удари по ирански цели, които водят ракетен обстрел срещу израелски обекти от сирийска територия.  От външното министерство в Москва заявиха, че ситуацията с ракетните удари на Израел по сирийска територия са притеснителни и призоваха двете страни към сдържаност.  ", "date": "2018.05.11", "title": "Висш ирански духовник заплаши, че ще \"изравнят със земята\" Тел Авив "}
{"url": "http://epicenter.bg/article/Merkel-s-ryazka-kritika-sreshtu-Tramp--Deystviyata-na-SASht-podrivat-doverieto-v-mezhdunarodniya-red-/154071/7/0", "text": "Канцлерът на Германия Ангела Меркел заяви, че едностранният отказ на САЩ от споразумението за ядрената програма на Иран подрива доверието в международния ред, съобщи немското издание Welt, предава РИА Новости.  Според думите на канцлера, излизането на САЩ от сделката с Иран за ядрената му програма е нанесло сериозни вреди на международната общност. Едностранният отказ от договора „подкопава доверието в международния ред, неправилно е да се разваля едностранно споразумение, одобрено от Съвета за сигурност на ООН“, заяви Меркел в хода на изказване в Мюнстер.  „И в тежки времена ние правим избор в полза на засилване на многостранността. Това е задача, която седи остро пред нас“, заяви канцлерът. Тя добави, че многостранността е заплашена не само от отказа от иранското ядрено споразумение, но и от излизането на САЩ от Парижкото споразумение за климата. При това Меркел добави, че засега не е известно доколко ще е жизнеспособна иранската ядрена сделка без САЩ.  Тя отбеляза, че излизането на САЩ от споразумението с Иран не поставя под въпрос сътрудничеството между Европа и Америка. „Продължавам да се застъпвам за трансатлантическото партньорство“, подчерта Меркел.  РИА припомня, че по-рано президентът на САЩ Доналд Тръмп обяви, че САЩ излизат от споразумението с Иран за ядрената му програма, постигнато между „шесторката“ международни посредници (Русия, САЩ, Великобритания, Китай, Франция и Германия) през 2015 година. Освен това, американският държавен глава обяви възстановяването на всички санкции, чието действие бе преустановено като резултат от постигнатата сделка.   ", "date": "2018.05.11", "title": "Меркел с рязка критика срещу Тръмп: Действията на САЩ подриват доверието в международния ред!"}
{"url": "http://epicenter.bg/article/Ivitsa-Dachich--Sarbiya-nikoga-nyama-da-priznae-Kosovo/154083/7/0", "text": "Сърбия никога няма да признае Косово за независима държава. Белград иска компромисно решение.   Това заяви министърът на външните работи на Сърбия Ивица Дачич пред телевизия Pink TV, цитиран от ТАНЮГ.    Дачич подчерта, че постигане на компромис би било голям успех, защото Косово e \"на ръба да постигне независимост\".   \"Сърбия оцелява благодарение на традиционните си приятели, но за международната общност въпросът за Косово е разрешен и не иска да бъде обсъждан\", добави той.    ", "date": "2018.05.11", "title": "Ивица Дачич: Сърбия никога няма да признае Косово"}
{"url": "http://epicenter.bg/article/Osem-vanshni-ministri-ot-ES--2025-g--e-realistichen-srok-za-razshiryavane-na-Sayuza/154087/7/0", "text": "2025 година е реалистична дата за разширяване на Европейския съюз в посока Западни Балкани. Нека да подкрепим страните-кандидатки и да сме искрени с тях. Гражданите на тези страни трябва да имат увереност, че когато изпълнят критериите, вратата за тях ще бъде отворена.   С тези думи вицепремиерът и министър на външните работи Екатерина Захариева се обърна към колегите си от региона и Вишеград в навечерието на Срещата на върха ЕС-Западни Балкани, която ще се проведе в София идната седмица. Това съобщават от пресцентъра на МВнР. Екатерина Захариева участва във втората среща на външните министри във формата „Вишеград-4 плюс“ и „Балкани-4 плюс“ в местността Сунио край Атина. Във форума участват страните от Вишеградската група и четирите балкански държави-членки на ЕС (Гърция, България, Хърватия и Румъния). Като наблюдатели по време на срещата са поканени и шестте страни от Западните Балкани, които не са членки на ЕС, Словения и Кипър.  Всички присъстващи топ дипломати благодариха на Българското председателство на Съвета на ЕС, че постави високо в дневния ред европейската перспектива на Западните Балкани. Министрите приветстваха срещата в София и подкрепиха изцяло практичните мерки за интеграция на региона, които ще съпътстват политическата подкрепа.  Външният министър на Република Македония Никола Димитров каза, че набраната подкрепа за страните от региона по време на Българското председателство ще има решаващ ефект за бъдещето на Балканите и че тази година ще реши съдбата им за поне едно десетилетие напред. Първите дипломати се обединиха около мнението, че не бива Европа да се развива на две скорости. “България е против двойните стандарти като този при храните - нашите граждани не са второ качество. Друг пример за двоен стандарт е Шенген - България е изпълнила техническите критерии от 2011 г., но не е приета по политически причини”, каза Екатерина Захариева. Тя призова в разговора за бъдещето на Европейския съюз да участват и страните-кандидатки.  “Непрекъснато трябва да подобряваме работата на институциите си - призова българският първи дипломат. - Трябва да си спомним защо е създаден ЕС и защо страните-кандидатки искат да се присъединят към него - не е само заради икономическия просперитет и заради по-добрия живот, който водят неговите граждани, а заради ценностите и правата на човека.” ", "date": "2018.05.11", "title": "Осем външни министри от ЕС: 2025 г. е реалистичен срок за разширяване на Съюза"}
{"url": "http://epicenter.bg/article/Tsyala-planina-v-Severna-Koreya-propadnala-ot-yadrenite-testove-na-rezhima-/154089/7/0", "text": "Международен екип от изследователи публикува подробен анализ на състоянието на ядрения полигон на КНДР, където бяха извършени последните ядрени изпитания. Става дума за планината Мантапсан в североизточната част на страната, където на 3 септември 2017 г. Северна Корея изпита мощен термоядрен заряд.  В този ден задграничните сеизмични станции отбелязаха подземни колебания с магнитуд 6,3. След 8,5 минути сензорите са отбелязали по-слабо сътресение с магнитуд 4,1.  Този вторичен трус насочва учените към предположение, че е образуван от голямо срутване в планината Мантапсан, под която бяха извършени 5 от всичките 6 ядрени изпитания.  Според експерти, ако това наистина е така, то срутването прави невъзможно по-нататъшното използване на полигона.  \"Синдромът на уморената планина” е известен в геофизиката феномен, наблюдаван в места с нееднократно провеждане на ядрени изпитания.  Предположенията на западните учени бяха подкрепени преди три седмици, когато Северна Корея обяви плановете за закриване на полигона под планината Мантапсан.  Преди две седмици китайски учени в статия в списание Geophysical Research letters посочиха първите свидетелства, че планината пропаднала при последните изпитания.  В статия в списание Science специалисти използваха резултати от два научни спътника – германския TerraSar-X и японския ALOS-2. Техните данни позволяват да се строи триизмерно изображение на повърхността на Земята.  В краен резултат учените доказаха, че след последния ядрен взрив цялата планина Мантапсан се изместила встрани с почти 4 м и пропаднала с 1,6 м.  Според вестник Wall Street Journal, новите данни налагат да се погледне по нов начин на мирните инициативи на Ким Чен-ун.  „Някои американски експерти оценяват закриването на полигона като значителна отстъпка от страна на КНДР, докато други считат, че той вече е станал неизползваем\", пише изданието.  ", "date": "2018.05.11", "title": "Цяла планина в Северна Корея пропаднала от ядрените тестове на режима "}
{"url": "http://epicenter.bg/article/Frenski-ministar--Evropeyskite-darzhavi-se-darzhat-kato-vasali-na-svetovniya-ikonomicheski-politsay-SASht/154096/7/0", "text": "Министърът на финансите на Франция Бруно льо Мейр заяви, че европейските държави трябва да се съпротивляват по-силно на администрацията на американския президент Доналд Тръмп във връзка с ядрената сделка с Иран, а не да се държат като „американски васали“, предава македонската информационна агенция „Макфакс“, цитирана от Агенция \"Фокус\".  Той заяви за „Радио Европа“, че европейските държави трябва да застанат на позицията, че САЩ са „световен икономически полицай“. Според неговите думи, европейските компании трябва да продължат да търгуват с Иран, без оглед на решението на Тръмп да въведе търговски санкции срещу Техеран.  Френският министър предлага ЕС да формира своя институция, която да има същите правомощия като американското Министерство на правосъдието, когато става въпрос за наказване на чуждестранни компании заради техните дейности.  ", "date": "2018.05.11", "title": "Френски министър: Европейските държави се държат като васали на световния икономически полицай САЩ"}
{"url": "http://epicenter.bg/article/Balgarska-pesen-oglavi-klasatsiya-za-golemite-provali-na-Evroviziya-prez-godinite--Video-/154038/6/0", "text": "Българска песен влезе в класация на „Евронюз“ за през годините. Става дума за песента , който представи страната ни през 2009 г. В класацията влизат участници от Швейцария, Норвегия, Испания и др. На второ място е изпълнението на Сан Марино през 2012 г., а третата позиция е отредена на песента на Великобритания от 2003 г. Според авторите на класацията, в песента на Краси Аврамов става дума  . „Аз се радвам, че съм в тази класация и то на първо място. Миналата година ме нямаше, през 2016 г. бях на 15-о място“, каза певецът в предаването „Часът на Милен Цветков“.   „Искам да кажа, че  по света. Тя е една от желаните. Горд съм с нея“, изтъкна изпълнителят. По негови думи парчето е имало свой американски характер, но от екипа, работил по българското представяне на Евровизия, имали свои изисквания. „Казаха, че , а и Янка Рупкина ли да вземем или Валя Балканска да извика нещо отгоре, ами хайде да викнем Петя...“, коментира Краси Аврамов.   Той подчерта, че , но е трябвало да се вслуша в продуцентите. По негови думи за зрителите останали скрити много неща – той е трябвало да събира пари, за да излезе на сцената на конкурса, търсил е спонсори за брошури и костюми. Според певеца в Евровизия няма никакво изкуство, а  . „Но лоша или хубава, Illusion” е песен, която се помни и пее“, отсече той. Краси Аврамов коментира и песента, която представя България тази година в конкурса. „Разбрах, че тази песен има български елемент в края и началото.  – имаме двама черни, една българска певица от немски произход и един азиатец от български произход. Жана е разкошна певица, но я оставиха да пее една фраза и за мен това е странно“, посочи той. Певецът  , а ще бъде класирана на 8-9 позиция. „Ако мине напред, за мен ще е радостно, защото пак ще се говори за нас“, категоричен бе той.   Източник: дарик", "date": "2018.05.11", "title": "Българска песен оглави класация за големите провали на Евровизия през годините (Видео)"}
{"url": "http://epicenter.bg/article/Mladi-nadezhdi-ot-Natsionalnata-muzikalna-akademiya-zavladyaha-opernata-stsena/154061/6/0", "text": "  Пред Деня на светите братя Кирил и Методий в Националната музикална академия „Проф. Панчо Владигеров” (София) се състоя Годишен концерт на студентите от класа на проф. д-р Маргарита Баснарова, която е една от водещите преподавателки във Вокалния факултет.   Младите надежди на оперната сцена не са само от български произход: в последните години обучението по класическо пеене в академията е привлекателно за множество певци от Китай, Гърция, Кипър, Македония, Канада. Нивото остава високо и престижът на това учебно заведение не намалява в световните образователни класации.   Публиката аплодира изпълнители от различни образователни степени – студенти от първи до четвърти курс, бакалаври и магистри. Видя се, че стремежът на проф. Баснарова е нейните възпитаници да екпериментират в различни стилове и епохи: от барок до музиката на 20. век, за да намерят най-комфортната зона за собствения си глас и тембър.   В продължилия повече от час концерт прозвучаха великолепни изпълнения от творби на Хендел, Перголези, Моцарт, Чампи, Доницети, Брамс, Хумпердинг, Римски Корсаков и Парашкев Хаджиев.   Ютинг Диен, Валентина Тодорова, Калина Томова, Анна Полимниа Провадос, Наталия Йовева, Уал Ли Джу, Чин Джин Ли, Йоанна Бачурова, Ли Джахуей, Мериам Шамс.   Всички те демонстрираха музикалност, артистичност и природен талант, овладян по изискванията на професионалното израстване. Акомпанираха им едни от най-добрите професионалисти – старши преподавателите Вивиана Груданска и Зиедите Рункуле.   През май буквално всеки ден почитателите на класическата музика биха могли да се насладят на безплатни концерти в Голямата зала на НМА „Проф. П. Владигеров”, на която се представят обучаващите се млади дарования от всички факултети.  ", "date": "2018.05.11", "title": "Млади надежди на Националната музикална академия завладяха оперната сцена"}
{"url": "http://epicenter.bg/article/Edni-ot-nay-krasivite-trakiyski-sakrovishta-shte-badat-chast-ot-Noshtta-na-muzeite-v-Burgas-/154064/6/0", "text": "Кралевското съкровище и най-старото злато в Европа от Варненския халколитен некропол ще бъдат показани в зала „Трезор“ на Археологическия музей в Нощта на музеите – 19 май. Това съобщиха от Община Бургас.  Тракийското съкровище от с. Кралево, Търговище, е открито през 1979 г. в гроб на висш аристократ, живял през 3 век пр. Хр. След кремация останките му били събрани в позлатен съд - хидрия и погребани в могилата заедно с дарове от злато, сребро, керамика. Цялото съкровище се състои от 47 златни апликации с емайл, начелник, златни плочки с изображения на грифони, медальони с изображения на Херакъл, обеци, гривни за ръце, украса от сбруя на кон. Използвани са различни златарски техники – изчукване, леене, гранулация и др. Вероятно съкровището е изработено в златарското ателие на древния морски град Месамбрия – днешен Несебър.  Второто златно съкровище, което ще може да бъде видяно в Археологическия музей, гостува в Бургас за второ поредно лято поради големия интерес и многократните запитвания на посетителите. Признатото за най-старото злато в Европа е открито в т. н. Гроб № 36 от Варненския халколитен некропол. Според изследване в Оксфордската лаборатория намерените златни предмети се датират от 4600-4400 г. пр. Хр. Интересното при Гроб № 36 е, че в него не е намерен скелет, а символично са погребани както чисто женски, така и чисто мъжки атрибути. Най-вероятно в този гробен комплекс са събрани одежди, украшения и инсигнии на 5-членно владетелско семейство, от които само златните предмети са 857 с общо тегло 0.789 кг.  Двете изложби ще бъдат открити на 19 май от 18.00 часа в Археологическия музей на ул. Богориди № 21 като част от програмата на Бургаския музей за европейската инициатива „Нощ на музеите“.  ", "date": "2018.05.11", "title": "Едни от най-красивите тракийски съкровища ще бъдат част от Нощта на музеите в Бургас "}
{"url": "http://epicenter.bg/article/Vensan-Vinel-razkazva-zhivota-si-ot-balgarski-sirak-do-senzatsiya-na-TheVoice-Frantsiya-v-nova-kniga/154065/6/0", "text": "На 11 май излиза от печат „Да излезеш от сянката”, истинската история на един талант на        „ ” (превод: Росица Ташева, 120 стр., цена: 12 лв.) разказва собствената му невероятна история - от първите му стъпки на български сирак до сцената на   във Франция.   Преди 20 години младо френско семейство осиновява двегодишно българско дете от eдин т.нар. Дом за деца, лишени от родителски грижи. Детето е полусляпо, затова пък е надарено с АБСОЛЮТЕН СЛУХ и започва да пее далеч преди да проговори. На 6 години приелият новото си име   вече свири на пиано, композира песнички и е способен да възпроизведе – да изпее или изсвири – всяка мелодия и всеки акорд. На 17 години започва да свири на пианата по парижките гари до момента когато, три години по-късно го поканват да се яви на прослушване за предаването  .   Към края на състезанието, когато предизвиква истинска, нечувана сензация, а интернет публиката с възхищение и любов му отрежда първото място, Венсан написва книгата „Да излезеш от сянката”, в която ни запознава искрено, непринудено, с хумор, с младежки жар и език със своето чудновато музикално приключение. Като не пропуска да отправи затрогващо послание:„       *** Преди точно една година пеех по гарите. Сядах пред пианото, което Френските национални железници бяха оставили на разположение на желаещите, за да видя как звучат песните и скечовете ми. Беше нещо като   – или го минаваш, или си заминаваш. Но за мен най-важното беше чрез музиката и хумора да предложа на хората малко отмора и като си тръгнат, да си кажат: „Хубаво си прекарах, изкефих се, яко беше“. Някои си изтърваваха влака, за да останат малко по-дълго да ме слушат, и това бе за мен най-прекрасната награда.   Не се стремя да се прославя. Интересува ме само едно – да предам на хората страстта си към музиката, да ги накарам да я почувстват, да им доставя радост. През февруари 2016-а на гара „Сен Лазар“, докато с приятелите ми правехме  от заглавията на Сиа, бях далеч от мисълта, че след края на изпълнението ни ще ме заговори една млада жена и че няколкото думи, които ще произнесе, ще променят коренно целия ми живот... Това стана в рамките на една година. Сега, когато пиша тази книга и макар че продължавам да пея по гарите, като по чудо се намирам на осминафинала на предаването на TF1  : Най-хубавият глас. В началото на това приключение бяхме сто и петдесет кандидати, подбрани от четирите краища на Франция. Преди голямата вечер, когато най-после се озовахме на сцената срещу Флоран Пани, Зази, Мика и Мат Покора, всеки от нас бе преминал през три етапа, три кастинга, по време на които всички рискувахме да бъдем отстранени преди Деня с главно Д, деня на първото излъчване. Регламентът ни беше известен: ако по време на изпълнение нито един от четиримата участници в журито, седнали в големи кресла с гръб към сцената, не натиснеше копчето, за да се завърти и да види кой пее, певецът биваше елиминиран. Всички кандидати бяха решени да стигнат възможно най-далече и да прелъстят поне един от членовете на бандата на четиримата. Всъщност идеалното би било всички да се обърнат и певецът да избере с кого от тях ще работи впоследствие, кой ще му стане  . Но голямата мечта на сто и петдесетимата кандидати беше да последват примера на Слиман или Кенджи Жирак и да станат големите победители в    По време на кастингите „на тъмно“, наречени така, защото членовете на журито виждат певците едва когато се обърнат, конкуренцията беше жестока, понякога убийствена, нищо не беше предварително спечелено. Ако на моите двайсет години преминах кастинга „на тъмно“ – добро попадение като название, що се отнася специално до мен, който съм с увредено зрение!, ако по време на двубоите успях „да изляза чист от водата“, супербитките, последният вокален сблъсък преди преките предавания, ми бяха голям тормоз! Трима кандидати щяхме да се състезаваме и след като всеки изпееше песента си, двама задължително щяха да си тръгнат. Тази вечер, за която ще разкажа по-нататък, минах на милиметър от елиминацията... И все пак днес се намирам на завоя преди последната права, тази, която предшества финиша и може би, кой знае, най-голямото признание.   Никога не съм вярвал в случайността, винаги съм бил убеден, че някой ден ще ми се усмихне късметът и талантът ми ще бъде признат, но кога и как? Това е дълга история... * * * Музиката винаги ми е била в кръвта. Тя тече във вените ми от самото ми раждане – знаех да пея, преди да се науча да говоря... Бил съм на осемнайсет месеца, когато родителите ми са ме видели за пръв път в едно сиропиталище в България, на две години, когато са ме осиновили и съм напуснал родната си страна. Много малък съм бил, за да си спомням днес как се е случило всичко това, но майка ми го е разказвала толкова пъти, че все едно съм го изживял – всеки етап от осиновяването ми е запечатан в паметта ми. По онова време баща ми бил преподавател по пластични изкуства, майка ми била учителка. Отчаяно искали да имат дете и като други двойки в същото положение решили да си осиновят едно. Но във Франция формалностите са сложни и продължителни. Нищо не гарантирало, че дори и с добрите си досиета двамата биха имали щастието да видят мечтата си сбъдната. Затова си опитали късмета в чужбина. Събрали цялата необходима административна бумащина, попълнили молба за осиновяване, написали мотивационно писмо и изпратили всичко това в не знам колко екземпляра в няколко страни. Получили положителен отговор от България. Сиропиталището (наречено Дом за деца, лишени от родителска грижа) било в едно забутано селце и като всички заведения от този вид единствените грижи, полагани за децата, целели да се запази животът им. Освен оскъдната храна от хляб, мляко и супа нямало нищо друго, нито играчки, нито някакви занимания, нищо, стимулиращо развитието им. На това тъжно място се озовали родителите ми един прекрасен ден. Донесли дрехи, както ги били посъветвали с писмо. „Ако имате намерение да го разхождате, първо трябва да го облечете...“   Сестрата пристигнала с малко тъмнокосо човече в ръце. Това съм бил аз! Майка ми се изненадала при вида на осемнайсетмесечното бебе, повито в пелени като по времето на баба ѝ. Заговорила ми нежно, но аз дори не съм я погледнал. Не съм направил никакво движение, изглеждал съм инертен, някак отсъстващ. Тя ме преоблякла, опитала се да ме накара да се усмихна или поне да реагирам по някакъв начин, но аз съм продължавал да гледам в празното, безразличен към думите, към насърченията. Времето било хубаво и родителите ми предпочели да излезем от сиропиталището. В края на разходката сме седнали на терасата на едно кафене. Макар да не говорела български, майка ми отново се опитала да изтръгне от мен някаква реакция, шепнейки ми мили думи, но отново без успех. И после от високоговорителите внезапно се разнесла музика, и това е едно от малкото неща, които си спомням – разнесе се българска народна музика... Точно в този момент, разказват ми, погледът ми се избистрил, обърнал съм глава към музиката и съм започнал да пея. Точно от този момент държането ми към баща ми и майка ми се променило, вече не съм бил в паралелен свят, бил съм до тях, съвсем присъстващ.   Като сме се върнали в дома, родителите ми изчакали да се наспя и ме извели в градината. За да ме забавлява, майка ми изпяла песничката за малките корабчета. „Мамо, корабчетата, дето вървят по вода, имат ли крака? Ами да, момчето ми, как биха вървели без крака!“   След разходката съм се върнал в креватчето ми с решетки, а родителите ми се върнали във Франция. Преди да тръгнат, дали на персонала на дома един фотоапарат за еднократна употреба, за да получават редовно снимки и да виждат как се развивам. Така и не разбрали дали апаратът бил откраднат, или изгубен, но шест месеца не получили нито снимки, нито вести. Шест месеца трябвали, за да се изпълнят всички формалности и администрацията най-после да даде съгласието си за осиновяването. Изпълнени с надежда, родителите ми отново тръгнали за България. Въпреки продължителната раздяла, щом майка ми се приближила до мен, аз съм се хвърлил в прегръдките ѝ. Очевидно съм я разпознал. Като видяла сърдечната ни среща, перачката на заведението казала на родителите ми: – Не го вземайте този. Освен че е недъгав, през цялото време реве, няма да ви е лесно! Не ви съветвам...   * * * Впоследствие разбрах, че в този вид сиропиталища царяла  , борба за живот или по-скоро за оцеляване. Всички тези изоставени деца се надпреварвали кой ще реве по-силно, за да му обърнат внимание, да получи храна, да се поинтересуват от него, така че да, ревял съм. Не съм имал избор и не само аз съм се дерял, за да получа залък хляб, биберон с мляко или жест на обич. Но аз може би съм пищял най-пронизително и това никак не се харесвало на онази дама... Баща ми и майка ми пренебрегнали съвета на перачката и решили да ме вземат. Това им прави чест, защото малко кандидат-осиновители биха спрели избора си на дете с увредено зрение, при това ревливо...", "date": "2018.05.11", "title": "Венсан Винел разказва живота си от български сирак до сензация на TheVoice Франция в нова книга"}
{"url": "http://epicenter.bg/article/-Kipar-i-Izrael-favoriti-za-spechelvane-na--quot-Evroviziya-quot-/154091/6/0", "text": "\r\n Кипър и Израел, следвани от Франция, бяха преценени от сайтове за залози като главни фаворити за спечелване на песенния конкурс \"Евровизия\", чийто финал е в събота в Лисабон. \r\n   \r\n Според залози, анализирани от сайта Eurovisionworld.com, представителката на   - гъркинята с албански произход Елени Фурейра, има малко предимство пред останалите участници преди днешната първа генерална репетиция за финала. Изпълнението й на песента \"Fuego\" стана причина да бъде сравнявана с Шакира и Бионсе. Залозите за нея са около 2 към 1. \r\n   \r\n След като бе главна фаворитка преди първия полуфинал във вторник,   Нета Барзилай сега заема второ място, като залозите за нея са близо 4,5 към 1. Песента й \"Toy\" е своеобразен призив за еманципация на жените и се вписва в духа на движението #Аз също. \r\n   \r\n Със залози между 10 и 15 към 1,   \"Мадам мосю\" е на трета позиция. В неговата песен \"Mercy\" се говори за момиченце, родено на кораб с мигранти. \r\n   \r\n В анкетата на сайта Еurovisionworld.com, в която са гласували над 80 000 души,  \"Bones\", в изпълнение на \"Екуинокс\", е на пето място заедно с Франция и Литва. \r\n   \r\n \r\n", "date": "2018.05.11", "title": "Кипър и Израел са фаворити за спечелване на \"Евровизия\""}
{"url": "http://epicenter.bg/article/Otkrivat-pametnik-na-golemiya-pevets-Emil-Dimitrov-v-rodniya-mu-Pleven/154095/6/0", "text": "Паметникът на незабравимия изпълнител и композитор Емил Димитров ще бъде открит на празника на родния му Плевен във вторник, на 15 май.   Статуята ще бъде поставена в зелената площ до Големия фонтан в самото „сърце” на града. Предложението за мястото, както и идеята за паметника са от преди две години на кметската управа в града, припомнят регионални медии.    Близо 35 хил. лв. са набрани по дарителската сметката на Община Плевен, разкрита за набиране на средства за изграждане на паметника на Емил Димитров. Дарителската акция стартира през пролетта на 2016 г.   Към момента единственият мемориален знак в родния град на световната естрадна звезда е барелефът на родната му къща на улицата, която носи неговото име.   Източник: FrogNews", "date": "2018.05.11", "title": "Откриват паметник на големия певец Емил Димитров в родния му Плевен"}
{"url": "http://epicenter.bg/article/Nikolay-Vasilev-napisa-treta-kniga/154062/11/0", "text": "Николай Василев, вицепремиер и министър на икономиката в кабинета „Сакскобургготски“ и министър на държавната администрация в кабинета „Станишев“, написа трета книга – „Кариера или не? 10 фактора за успешно начало на кариерата“. Представянето й е във вторник 22 май в столичния хотел „Интерконтинентал“.  Както и при предишните му две книги – „Енергия“ (2009) и „Меню за реформатори“ (2014) – издател е Ciela.  „Книгата може да бъде определена като сборник с препоръки как да се подготвим по-добре за по-успешен старт на кариерата. Смятам, че може да бъде полезна за читатели от всякакви възрасти и във всякакви житейски роли – студенти и гимназисти, млади професионалисти, но също и преподаватели, родители, работодатели“, казва авторът.  „Младите ни хора не са напълно подготвени за пазара на труда, а бизнесът често е недоволен от „материала“, който излиза от университетите, български и чужди“, споделя наблюденията си Николай Василев. Но точно по негова инициатива през 2001 г. университетите и бизнеса започват да си говорят за това какво обучение предлагат вузовете и какви специалисти искат да наемат предприемачите. Тогава стартират и първите Дни на кариерата. „Книгата научава студентите на две основни неща – как да придобият нужния опит и как да го „опаковат“ в подходящ търговски вид, така че да лансират труда си максимално добре“, казват в преговора Гергана и Соломон Паси, и двамата - колеги на Василев от правителството на Симеон Сакскобургготски.", "date": "2018.05.11", "title": "Николай Василев написа трета книга"}
{"url": "http://epicenter.bg/article/Bank-of-America-s-mrachna-prognoza--Petrolat-mozhe-da-udari-100-dolara-za-barel--/154051/4/0", "text": "Цените на петрола могат да нараснат до 100 долара за барел през следващата година - ниво, което беше достигнато за последно през 2014-а, тъй като рисковете за доставките от страна на Венецуела и на Иран ще доведат до по-нататъшно затягане на глобалните пазари на важната енергийна суровина. Прогнозата е на Bank of America, съобщават агенция Блумбърг и БНР.  По време на търговията в четвъртък петролните фючърси удариха нови три и половина годишни върхове в резултат на решението на президента Доналд Тръмп да изтегли САЩ от международното споразумение за ядрената програма на Иран и заплахата му за подновяване на \"най-високо\" ниво на икономическите санкции спрямо Техеран. Намаляващите складови запази на суров петрол в САЩ с цели 2,2 млн. барела през последната седмица също допринесоха за поредното поскъпване на петрола.  Вчера фючърсите на петрола сорт брент нараснаха до 78,0 долара за барел, а тези на американския суров петрол - до 71,89 долара за барел - техни най-високи нива от ноември 2014 година. В петък последва известна стабилизация, като петролът сорт брент се търгува около 77,40 долара за барел, а лекият суров петрол - около 71,40 долара за барел.  Според анализ на Bank of America, фючърсите на петрола сорт брент ще поскъпнат към 90 долара за барел през второто тримесечие на годината с оглед на намаляващите световни складови запаси. Тъй като тази картина зависи от евентуалното възстановяване на добивите в рамките на ОПЕК и от едно по-ограничено негативно въздействие върху иранското петролно производство от предстоящите нови икономически санкциите в САЩ, цените биха могли да да нараснат още повече, като голямата американска банка е първата, която предполага, че петролът може дори да поскъпне обратно към 100 долара за барел.  \"Ние очакваме световните петролни запаси и търсенето да продължават да се затягат през следващите 18 месеца\", се посочва в доклад на Франсиско Бланч, който е ръководител на анализаторския екип за стоковите пазари на Bank of America Merrill Lynch.  Останалите водещи кредитни институции на Уолстрийт също повишиха прогнозите си за цените на суровия петрол, но на този етап техните оценки не са чак толкова силни, както тези на Bank of America.  По-рано тази седмица Goldman Sachs прогнозира, че фючърсите на петрола сорт брент ще поскъпнат през следващите месеци към 82,50 долара, като банката вижда шанс цените да надвишат това ниво, преди обаче да отслабнат отново през 2019 година.  ", "date": "2018.05.11", "title": "Bank of America с мрачна прогноза: Петролът може да удари 100 долара за барел! "}
{"url": "http://epicenter.bg/article/Seriozen-interes-kam-proekta-na-TETs--Bobov-dol--za-sazdavane-na-tsentar-za-dobiv-na-kriptovaluti/154067/4/0", "text": "Преди около 2 месеца в медийното пространство бе оповестена информация, че от Ръководството на ТЕЦ „Бобов дол“ планират да създадат комплекс за добив на криптовалути.   За подробности около възможностите за развитието на тази интересна идея, потърсихме изпълнителния директор на дружеството инж. Емил Христов. Той ни разказа, че към момента процесът по същинското изпълнение на проекта не е започнал, а продължава да се проучва пазарът и се водят преговори с различни компании.   „Интересът към идеята да се отдават свободни помещения на дружеството под наем на ферми за добив на криптовалути е силен и получаваме обаждания не само от фирми в страната, а и от чужбина. В момента се водят усилени преговори с представители на китайски и австрийски компании, занимаващи се с „копаене“ на криптовалути“, разказва директорът на компанията.   Мнението на инж. Христов е, че пазарът за добив на криптовалути в България е все още силно ограничен. По думите му българите са по-предпазливи и донякъде изпитват страх да се захванат с подобно несигурно и не добре познато бизнес начинание, докато в чужбина това съвсем не е така. Известни са доста случаи за хора от целия свят, които са натрупали значително финансово състояние, инвестирайки в мощни компютърни конфигурации, чрез които се добиват виртуални валути.   „Основното, с което се надяваме да привлечем потенциалните инвеститори в нашия проект е фактът, че ще им осигурим електрическа енергия на конкурентна цена. За всички е известно, че машините, посредством които се добиват т. нар. „виртуални валути“ са изключително мощни и консумират значително количество електроенергия,“ завършва Емил Христов.", "date": "2018.05.11", "title": "Сериозен интерес към проекта на ТЕЦ “Бобов дол“ за създаване на център за добив на криптовалути"}
{"url": "http://epicenter.bg/article/Zadavat-se-opashki-v-KAT-zaradi-novata-sistema-za-taksite--VIDEO--/154033/3/0", "text": "Задават се опашки в КАТ заради влизащите от днес в сила промени в системата на МВР по Закона за държавните такси. От Пътна полиция уточняват, че е възможно да възникнат затруднения при регистрацията на пътни превозни средства, предава Канал 3.  Въвежда се единна такса за регистрация, промяна и възстановяване на регистрацията в зависимост от вида на превозното средство. Табелите ще се заплащат допълнително.  Част от промените са свързани с такси за получаване на право на продължително пребиваване със срок до 4 години от притежателите на \"синя карта на ЕС“ и членовете на семействата им, както и за българи, които не са граждани на Общността. Променят се и тарифи, събирани по Закона за движението по пътищата.  Според досега действащия ред, се заплащаха отделни суми за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н.  Въвеждането на единна такса за различните видове услуги цели да облекчи гражданите и да стимулира заплащането на услугите чрез ПОС-терминални устройства. С такива са оборудвани всички пунктове за регистрация в звената \"Пътна полиция“ при СДВР и областните дирекции на МВР в страната.  Увеличават се таксите за право на ползване на табели с регистрационен номер по избор. Причината е засиленото търсене. За лукса да се парадира с номер с 4 еднакви цифри ще заплащаме не 1000 лв., а 1500 лв. А за четири цифри по желание, които не се повтарят, ще се плаща по 300 лв., вместо досегашните 30 лв. и 50 лв.  ", "date": "2018.05.11", "title": "Задават се опашки в КАТ заради новата система за таксите (ВИДЕО) "}
{"url": "http://epicenter.bg/article/Sofiyska-gradska-prokuratura-povdigna-obvinenie-na-kvestorite-na-KTB-/154039/3/0", "text": "На 10 май 2018 г., Софийска градска прокуратура (СГП) привлече към наказателна отговорност двама квестори на КТБ за умишлена безстопанственост в особено големи размери, представляваща особено тежък случай. Това съобщиха от пресцентъра на държавното обвинение.  Станислав Л. и Елена К. са обвинени, затова, че в периода 20.08.2014г. до 06.11.2014г в гр. София, действайки в качеството на длъжностни лица по смисъла на чл. 93, т. 1, б. Б от НК – квестори при „Корпоративна търговска банка“ АД, в съучастие, умишлено, при условията на продължавано престъпление, не са положили достатъчно грижи за стопанисването и запазването на повереното им имущество, и от това последвали значителни щети в размер на 1 070 383,83 лв. за Фонд за гарантиране на влоговете в банките (ФГВБ).  Двамата обвиняеми умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към Фонд за гарантиране на влоговете в банките (ФГВБ).  Тези им действия са в нарушение на чл. 5, ал. 1 от Закон за гарантиране на влоговете в банките, според който „Не се изплащат гарантираните размери на влоговете в банката на: 1. Лицата, на които са били предоставени привилегировани лихвени условия в отклонение от обявените от банката условия, които тя е длъжна да прилага към своите вложители“.  Спрямо двамата обвиняеми е взета мярка за неотклонение „подписка“.  Ако бъдат признати за виновни, Станислав Л. и Елена К. могат да получат наказание лишаване от свобода от 3 до 12 години, като съдът може да постанови и лишаване от право да заемат определена обществена или държавна длъжност и право да упражняват определена професия или дейност.  ", "date": "2018.05.11", "title": "Софийска градска прокуратура повдигна обвинение на квесторите на КТБ "}
{"url": "http://epicenter.bg/article/Koy-dopusna-prez-apteki-fantomi-da-se-tochat-darzhavni-pari---VIDEO--/154040/3/0", "text": "Над 1,1 милиона лева са източени от Здравната каса в Пловдив. Това обявиха от прокуратурата. Двама души на ръководни позиции бяха арестувани с подкуп от 50 000 лева. В престъпната схема са участвали собственик на верига аптеки и социално слаб мъж, на чието име са се водили фиктивни аптеки. Мозъкът на схемата, според прокуратурата, е бизнесменът Николай Александров, предаде Нова тв.  „На този етап не е установено дали има замесени лица на централно ниво. Обвиняемите длъжностни лица са се възползвали от несъвършенства в софтуера”, заяви в „Здравей, България окръжният прокурор на Пловдив Румен Попов.  Ще бъдат предприети мерки за това да се разкрие дали се е случвало и по отношение на други пациенти. Има такива данни, но не става въпрос за такива суми, поясни прокурорът.  „Някои от лекарствата струват между 25 и 35 000 лева. Двама пациенти за месец са 70 000 лева. Сумата от 89 000 лева беше по рецепти само от четирима души”, каза още Румен Попов.  \"Случващото е изключително нагло на фона на постоянното обясняване, че няма пари и затова няма лекарства. Очевидно схемата е добре измислена, смазана и работеща. Абсолютно е възможно тя да се случва и на други места. Надявам се прокуратурата да стигне докрай. На централно ниво Здравната каса има софтуери, инвестират се милиони и такива неща би трябвало да се засичат”, коментира Станимир Хасърджиев от Националната пациентска организация.  „Голямата загадка е как така се дублират имена. Това показва, че всичко е тръгнало вътре от Здравната каса. Няма как външен човек да знае, че съществува такава пробойна в системата”, заяви от своя страна Николай Костов, собственик на верига аптеки.  „Това е много сериозен сигнал за пробив в контролната система на Здравната каса. Най-вероятно и по другите регионални каси се случва подобно нещо. Аз отдавна предвиждах подобна схема, като си мислех, че е възможно да има фиктивни пациенти. По системата могат да се раздават подкупи и да се създават съвсем истински клиенти, които всъщност не са болни”, допълни Костов.  ", "date": "2018.05.11", "title": "Кой допусна през аптеки-фантоми да се точат държавни пари? (ВИДЕО) "}
{"url": "http://epicenter.bg/article/Ohranitel-mente-v-Montana-svi-krotko-450-000-lv--ot-hipermarket/154041/3/0", "text": "Неизвестен престъпник е отмъкнал не с оръжие, а с измама огромна парична сума от хипермаркет в Монтана, съобщиха от Областната дирекция на МВР в Монтана, предаде Канал 3. Преоблечен като охранител бандитът влязъл в магазина и прибрал съвсем доброволно дадените му от персонала около 450 000 лева, казаха осведомени източници.   Жестокото ужилване е станало между 8.50 часа и 9.50 часа сутринта в четвъртък в магазин на голяма международна верига в покрайнините на областния град. В хипермаркета влязъл мъж с униформа и знаци на охранител, представил се за служител на фирмата, която извършва инкасо, и поискал сумата от седмичния оборот.   Касиерката М. Р. /37 г./ чинно предала на униформения торбите с пачките и той спокойно напуснал магазина. Малко по-късно станало ясно, че гардът няма нищо общо с истинската инкасо фирма и магазинът е станал жертва на обир.   Според запознати задигнатата сума е около 450 000 лева. След подадения сигнал районът веднага е бил отцепен и започнало издирване на апаша. Служители на МВР проверяват записите на камери в магазина, района и целия град за откриване на престъпника.   Най-вероятно измамникът е имал съучастници, а ударът е подготвян дълго и грижливо, смятат криминалисти. Със сигурност бандитите са проучили фирмата, която извършва инкасо, униформите й, деня и часа на прибиране на сумите, твърдят опитни полицаи. Това е най-големия обир на територията на област Монтана от години насам  ", "date": "2018.05.11", "title": "Охранител-менте в Монтана сви кротко 450 000 лв. от хипермаркет"}
{"url": "http://epicenter.bg/article/Tezhka-katastrofa-v-Sofiya/154055/3/0", "text": "Тежка катастрофа между два леки автомобила е станала малко след 12 ч. днес в района Околовръстен път и бул. \"Цар Борис III\", съобщиха от МВР, предаде bTV.   По първоначална информация трима души са ранени при инцидента – млада жена и двама мъже. Откарани са в различни болници.  Катастрофата е предизвикана от млад шофьор, който е излизал от бул. „Цар Борис III” и е ударил идващ насреща автомобил.  Районът беше отцепен от полицията и това предизвика задръствания.  ", "date": "2018.05.11", "title": "Тежка катастрофа в София"}
{"url": "http://epicenter.bg/article/Ministar-Radev-za-izbyagalite-zatvornitsi--Tarsim-gi--To-e-kato-na-mach---vazhno-e-da-rabotish-sartsato-/154056/3/0", "text": "Продължава издирването на двамата бегълци от Софийския затвор, каза вътрешният министър Валентин Радев в кулоарите на парламента. На 3 април посред бял ден от Централния софийски затвор избягаха двама рецидивисти - Радослав Ангелов Колев, осъден на 26 години за убийство, и Владимир Пелов Стефанов, осъден на 30 години за грабеж, отвличане и опит за убийство на двама служители на МВР. Оттогава няма вест за тях. \"Търсим ги!\", каза на представителите на медиите МВР-шефа. Запитан каква е реакцията на премиера, добави: \"Премиерът Борисов реагира като на футболен мач - не е важно дали играем добре, а сърцато!\" \"Лошата новина ще бъде, ако те все още са в държавата или пък навънка, и направят нещо, на което са способни. Важното е да ги хванем, да не направят някоя и друга беля през това време\", убеден е Валентин Радев. Министър Радев припомни, че всеки понеделник му докладват оперативната обстановка в страната, включително как върви издирването на двамата бегълци, както и търсенето на убиеца на бизнесмена Петър Христов. Всяка сряда преди началото на правителството заседание същото се докладва на премиера Борисов.  \"Всеки напредък, ако потърсим някакъв, има напредък... Всеки понеделник професионалното ръководство отговаря пред мен и премиера докъде са стигнали, работим усърдно. Постоянно на педал сме и се опитваме да стигнем на финала, да ги намерим\", поясни Валентин Радев.   Журналистите го попитаха и дали вече са известни родителите на децата, които изрисуваха телата си със свастики. \"Издирваме родителите на децата на стадиона със свастиките\", каза Валентин Радев. И обясни: \"Те са малки и явно някой им е казал да го направят. Сега в парламентарна зала ми задават въпроси, които не касаят министерството. Задавате ми въпроси за мачове. Попитайте клубовете и БФС. Ние сме били лошите. Неприятен случай е да се посяга на властта. Човекът има фрактура на дясната подбедрица.\"   Министърът коментира и друг случай - на полицая с изтеклия бадж. \"Според мен това е нагласено. Една обществена поръчка е забавена преди мен по обективни причини и баджът му е трябвало да бъде сменен. Защо не са залепени стикерите, които трябва да бъдат след тези промени?! Това важи за голяма част от служителите. Нямам представа колко полицаи и служители са \"невалидни\", но много скоро ще разбера и ще съобщя. Това е поръчка от 2015-2016 година\", каза още Валентин Радев.", "date": "2018.05.11", "title": "Министър Радев за избягалите затворници: Търсим ги! То е като на мач - важно е да работиш сърцато!"}
{"url": "http://epicenter.bg/article/Tokov-udar-ubi-8-godishno-momchentse/154072/3/0", "text": "  Токов удар е причинил смъртта на 8-годишно момченце от с. Български извор. Това съобщиха от МВР, предаде  Novini.bg .   Сигнал за инцидента в РУ- Тетевен е постъпил около 21.45 часа вчера.    По данни родителите детето е влязло да се мие в банята. По първоначална информация, хващайки дръжките на смесителя, монтиран върху бойлера, момчето е било ударено от ток. Бойлерът е бил комбиниран на твърдо гориво и електрическо захранване.    По случая е образувано досъдебно производство и работата продължава.   Назначени са технически експертизи.  ", "date": "2018.05.11", "title": "Токов удар уби 8-годишно момченце"}
{"url": "http://epicenter.bg/article/Rumanski-tir-vlachi-balgarski-opel--zadrasti-dvizhenieto-okolo--quot-Dunav-most-quot--v-Ruse--VIDEO--/154074/3/0", "text": "Катастрофа между лек автомобил и румънски тир блокира движението около Дунав мост тази сутрин. Инцидентът е станал под жп моста на пътя за Силистра, информира БГНЕС.  Автомобил „Опел“ с русенска регистрация, в който са пътували мъж и жена, се е движил към Мартен. Той е бил засечен и ударен от румънския камион, който е пътувал в същата посока.  По думите на жената от леката кола, шофьорът на тира ги е притискал още от кръговото на Дунав мост и малко преди стеснението, където става тапата, ги е ударил отзад и е влачил колата 20-ина метра.  При инцидента няма пострадали хора, а щетите са главно по лекия автомобил.  Заради катастрофата се образуваха огромни задръствания и в двете посоки. Причините за инцидента се изясняват.  ", "date": "2018.05.11", "title": "Румънски тир влачи български опел, задръсти движението около \"Дунав мост\" в Русе (ВИДЕО) "}
{"url": "http://epicenter.bg/article/72-chasa-arest-za-koloezdacha--blasnal-dete-v-Sofiya-/154082/3/0", "text": "24-годишният Борислав Миланов, който блъсна с колело дете на година и осем месеца в Южния парк в София, остава за 72 часа в ареста. Той е обвинен в нанасяне на телесна повреда по непредпазливост, предаде бТВ.  Миланов се предаде днес сам в столичното 4-то РПУ, след като родителите на детето разпространиха вчера негова снимка.  Пред разследващите обяснил, че е избягал от мястото на инцидента, защото се почувствал застрашен.  Майката на малката Теа, която беше прегазена в Южния парк, дойде в полицията, за да разпознае беглеца. След удара Борислав не се извинил и не казал, че съжалява. А заплахи срещу него не е имало, твърди Боряна.  Борислав Миланов има три присъди за последните три години, съобщиха от прокуратурата. Веднъж за притежание на наркотици - амфетамини и марихуана, и два пъти за шофиране без книжка.  Родителите на Теа са категорични, че ще го съдят. След удара кракът на детето е счупен на няколко места и тя ще остане в болница още два дни.  ", "date": "2018.05.11", "title": "72 часа арест за колоездача, блъснал дете в София "}
{"url": "http://epicenter.bg/article/Politsiyata-izdirva-67-godishnata-Stanka-Toncheva-Andreeva--koyato-e-v-neizvestnost-ot-10-may-/154084/3/0", "text": "Столичното Шесто РУ издирва 67-годишната Станка Тончева Андреева от Ямбол, която е в неизвестност от 10 май. Това съобщиха от пресцентъра на МВР.  Жената за последно е забелязана около 16.00 часа на 10 май пред УМБАЛСМ „Пирогов“.  67-годишната жена е висока около 160 см, с кафяви очи и прошарена коса. Била е облечена с кафяво сако, червена фанела, кафеникава пола и носела кафява кожена дамска чанта.  Умоляват се всички, който могат да дадат информация за издирваната, да се обадят на тел.112, 02/9821760, тел. 02/9821755, тел.02/9821791 или в най близкото поделение на МВР.  ", "date": "2018.05.11", "title": "Полицията издирва 67-годишната Станка Тончева Андреева, която е в неизвестност от 10 май "}
{"url": "http://epicenter.bg/article/Ninova--Narodat-mozheshe-da-zhivee-po-dobre--ako-byahte-prieli-31-zakonoproekta-na-BSP--/154037/2/0", "text": "Българският народ можеше да живее по-добре за тази една година от управлението на правителството на Борисов, ако вие, управляващите, бяхте приели 31 законопроекта на \"БСП за България\". Това заяви председателят на БСП Корнелия Нинова в декларация от името на парламентарната група на \"БСП за България\".  \"Мина една година от правителството на Борисов и миналата седмица дадохме оценка на работата му. Хората най-добре могат да преценят как живеят\", заяви Нинова, докато на електронното табло в пленарната зала вървеше мултимедийно представяне на проектите и мерките, предложени от БСП.  Българите можеха да живеят по-добре, защото тези 31 законопроекта на БСП олицетворяваха различна политика, категорична бе Нинова от парламентарната трибуна. Тя отбеляза, че не са били приети мерките, предложени от социалистите за подобряване положението на децата и младите семейства, заради страшната демографска криза, обхванала страната.  38 200 деца можеха да бъдат подпомогнати, ако бяхте увеличили месечното парично обезщетение, подчерта лидерът на социалистите.  Държавата щеше да прояви грижа към 40 000 деца и да им помогне за тръгването на училище. Социално слабите - предложихме да се разшири двойно обхватът на енергийните помощи с още 250 000 домакинства, подчерта Нинова.  Тя припомни и за предложението да БСП за повишаване на пенсиите - то щеше да струва на държавата 810 млн. лева, но можеха да бъдат подпомогнати всички пенисонери, заяви председателят на БСП.  Предложихме да бъдат подпомогнати българското образование, наука и култура - да увеличим бюджета за висше образование и наука с 95 млн. лева, припомни още Корнелия Нинова.  Културният чек, който предлагахме - всеки млад човек да получи чек на стойност 200 лева - щеше да струва на държавата 8 млн. лева, но всеки млад българин щеше да отиде на театър, изложба или в библиотеката, подчерта председателят на социалистическата партия.  Ако бяхте приели нашите предложения, в българските хипермаркети щеше да се продава българска храна. Щяхме да имаме действащ закон срещу корупцията, а не както сега - да приемате поправка след поправка, категорична бе Нинова.  България щеше да има ефективен закон за борба с корупцията, „маловажните престъпления“ щяха да са отпаднали, порочната практика фирми да се прехвърлят на социално слаби щеше да бъде прекратена, подчерта Корнелия Нинова.  \"31 законопроекта, които изразяват различна политика. И тази година можеше да е различна\", бе изводът на лидера на БСП Корнелия Нинова.  \"Искам да разбия 4 мита, да не кажа лъжи. Първо – БСП са креслива опозиция, която не предлага нищо. Видяхте - 31 законопроекта! Второ – десните събират пари, плащат дълговете, а левите само харчат готови пари. Ето как става това. Кой трупа дългове? 2009 г. – 9 милиарда дълг. 2017 – след осем години власт на ГЕРБ – близо 25 милиарда дълг. Кой трупа дългове с такава скорост и в такива размери?! Как се харчат пари? 1,911 млрд. щяха да бъдат похарчени за политики, с които щяхме да помогнем на 600 милиона българи. А вие какво направихте? Със 120 постановления, по десет пъти на месец Борисов раздаде 1,7 млрд. лв.!\", заяви Корнелия Нинова.  \"Следващия мит: БСП предлага тези неща само когато е в опозиция. Фактите – по начина, по който предлагаме преизчисляване на пенсиите сега, това е направено през 2008 г., когато управлявахме. Детските – това, което предлагаме сега, е направено през 2007 г. Политиките за социално слабите, които предлагаме, – през 2006. са реализирали. Облекчените лихви за учене – направили сме го през 2006 г.! Четвърти мит: Няма алтернатива на ГЕРБ, те са единствени и незаменими. Видя се – има алтернатива, ето го в законодателства. Вместо ББР да помага на Гинка Върбакова да купи ЧЕЗ, щеше да помага на малките фирми. Вместо геноцид спрямо българските пенсионери, те щяха да имат преизчислени пенсии\", категорична бе лидерът на опозицията.  \"Наша задача – на БСП, е да дадем избор на народа си. А народът да прецени какво избира. Вярвам в сърцето и разума на българския народ\", заяви в обобщение Корнелия Нинова.                      ", "date": "2018.05.11", "title": "Нинова към ГЕРБ: Народът можеше да живее по-добре, ако бяхте приели 31 законопроекта на БСП! "}
{"url": "http://epicenter.bg/article/Georgi-Parvanov--Knigata-na-Dzhuzepe-Konsolo-obezsilva-argumentite-na--balgarskata-sleda-/154078/2/0", "text": "Книгата на Джузепе Консоло обезсилва окончателно всички аргументи на привържениците на „българската следа“ в атентата срещу папа Йоан Павел II. Това заяви по време на официалното представяне на печатното издание „Атентатът срещу папата. Истинската история“ в СУ „Св. Климент Охридски“ президентът на Р България (2002-2012) Георги Първанов.   „Книгата е изключително интересна, написана увлекателно, аргументирана, притежава свой характерен стил. Тя е силна с това, че фактите са събрани обхватно, но още по-силна я прави нейния дълбок, безпощадно точен анализ не само на самия съдебен процес, но и на това, бих казал, безпощадно време, в което той се състоя. Затова изразявам своята признателност към професор Консоло, не само за неговия висок професионализъм, но и за мъжеството и силния характер, за тази непоколебима решителност, която той имаше по време на процеса срещу Сергей Антонов.   По време на представянето на книгата Първанов припомни и детайли от посещението на папа Йоан Павел II в България. „Помня много добре, че проведохме един много динамичен разговор. По време на него той каза една фраза, която аз тогава си позволих да оглася, нарушавайки донякъде канона на дипломатическия протокол. Тезата на папата беше буквално, че това обвинение срещу българите е една инсинуация, една несправедливост, една неистина“.", "date": "2018.05.11", "title": "Георги Първанов: Книгата на Джузепе Консоло обезсилва аргументите на „българската следа“"}
{"url": "http://epicenter.bg/article/Korneliya-Ninova--Podkrepyame-iskaniyata-i-protesta-na-balgarskite-prevozvachi-/154079/2/0", "text": "Лидерът на БСП Корнелия Нинова и зам.-председателят на ПГ на \"БСП за България\" Георги Свиленски се срещнаха с представители на българските превозвачи, съобщиха от пресцентъра на \"Позитано\" 20. Те обсъдиха приетото днес в парламента решение, по инициатива на левицата, с което се задължава Министерският съвет да защити родните превозвачи от готвените законодателни промени по пакет \"Мобилност\" на ЕК.  От своя страна превозвачите изразиха съмнение, че изпълнителната власт ще изпълни това решение и, че няма време, тъй като на 15 май се внася в комисиите на европарламента, а на 24 май ще бъде гласувано. Зам.-председателят на Националното сдружение на българските превозвачи Красимир Лалов потвърди решението им да протестират по време на Срещата на върха между ЕС и Западните Балкани, която ще се проведе на 16 и 17 май в София. \"Твърдо заставаме зад исканията ви и подкрепяме протеста ви\", заяви Корнелия Нинова. Тя допълни, че още в сряда в парламента от БСП ще поискат МС да обясни как изпълнява решението на Народното събрание, което бе взето единодушно от всички групи.", "date": "2018.05.11", "title": "Корнелия Нинова: Подкрепяме исканията и протеста на българските превозвачи "}
{"url": "http://epicenter.bg/article/Kmetat-na-Blagoevgrad--Da-zapazim-nahodkite--no-i-da-prodalzhi-stroezhat-na--quot-Struma-quot-/154080/2/0", "text": "„ Категоричен съм, че трябва да се вземе най-балансираното, най-разумното, най-отговорното решение, с което да се запазят находките и да продължи изграждането на автомагистрала \"Струма\". Никой не говори за конфронтация между двете неща. И двата обекта са важни за нас\". Това заяви днес на извънредната сесия на Общинския съвет в Благоевград кметът Атанас Камбитов, цитиран от БТА.   Заседанието бе свикано по предложение на общински съветници за провеждането на референдум, който да реши бъдещето на историческия обект. Местният парламент обаче не прие искането, като отхвърли и предложението за свикване на Общо събрание, на което гражданите да изразят своето мнение.   \"Решение няма. От една седмица чувам всякакви \"експертни\" мнения, крайно време е всеки да си върши работата. Има назначена комисия, ще изчакаме експертите да си кажат мнението. Но чувам какви ли не небивалици и, честно казано, се дава гласност на хора, които нито разбират, а в някои случаи става въпрос за откровени манипулации. Задължително трябва да запазим находките, задължително трябва да продължи строителството на АМ \"Струма\", каза Камбитов.   Според него решаването на този казус не е от компетенциите на местната власт. Затова е необходимо да се изчака решението на експертната комисия, а не да се хвърлят в пространството крайни мнения, които водят до липсата на компромисно решение. Той за пореден път предупреди, че в момента рискът за пренасочването на финансовите средства при забавянето на строежа на автомагистрала \"Струма\" е по-голям от вероятността да продължи финансирането на магистралата.  ", "date": "2018.05.11", "title": "Кметът на Благоевград: Да запазим находките, но и да продължи строежът на \"Струма\""}
{"url": "http://epicenter.bg/article/Mladezhko-obedinenie-v-BSP-izbira-nov-predsedatel-i-rakovodni-organi/154081/2/0", "text": "Младежко обединение в БСП ще проведе ІV-та си национална отчетно-изборна конференция в събота и неделя на 12 и 13 май, съобщиха от \"Позитано\" 20. На нея младите социалисти ще изберат своя нов лидер и ръководни органи за мандат от две години. В надпреварата за поста – председател на Младежко обединение в БСП участват двадесет и трима младежи от цяла България.  Официални гости на форума ще са лидерът на левицата Корнелия Нинова, която ще поздрави младите хора в 14:30 ч., в зала \"Рубин\" на хотел Рамада; народни представители от ПГ „БСП за България”, членове на Националния съвет и Изпълнително бюро на БСП, Калоян Паргов- председател на ГС на БСП – София, председатели на Районни съвети, представители от фондация „Фридрих Еберт”, Национален политически институт „Димитър Благоев” и Институт по социология „Иван Хаджийски”, Национален младежки форум, Национално представителство на студентските съвети.  Младежко обединение в БСП възниква през 2009 г. Идеята в основата на учредяването ѝ е да се предостави възможност за обединение на младите хора, които споделят принципите на левите политики в България. Първият председател на Младежко обединение в БСП е Явор Гечев. Вероника Делибалтова бе председател на обединението два поредни мандата след Гечев.  През изминалите девет години Младежко обединение в БСП е отстоявало левите политики с редица инициативи и предложения за законопроекти, свързани най-вече с образованието и реализацията на младите хора в България.", "date": "2018.05.11", "title": "Младежко обединение в БСП избира нов председател и ръководни органи"}
{"url": "http://epicenter.bg/article/Zapochna-deloto-na-Betina-Zhoteva-sreshtu-Aleksandar-Simov-/154086/2/0", "text": "Медиен сблъсък се премести в съда. Започна делото на члена на СЕМ Бетина Жотева срещу Александър Симов. Депутатът от БСП се отрече от личния си профил в социалните мрежи и от авторството си на материали в печатни и онлайн издания. Това стана по време на първото съдебно заседание по делото, заведено срещу него от Жотева, предава Канал 3.  Бетина Жотева съди Александър Симов за обида, която той ѝ нанесъл с коментарите си по нейн адрес.  Според депутата от БСП всички негови материали, публикувани в различни интернет сайтове, агенции и печатни издания, всъщност не са негови и той е бил подписан като автор, без действително да е такъв.  \"Аз търся справедливост. Не може депутати да използват най-високата трибуна в държавата за обиди и лична вендета”, заяви Жотева.  В отговор на обвиненията ѝ, адвокатите на Симов твърдят, че журналистът и политик не е говорил или писал нищо лошо по адрес на Бетина Жотева.  Заради разграничаването на Симов от личния му профил в социалните мрежи, съдията поиска официална информация от ГДБОП, дали депутатът е подавал сигнал, че профилът му е откраднат.  Тази информация, както и сведенията от медиите относно авторството на Александър Симов, което той отрича, трябва да бъде предоставена на следващото съдебно заседание през юни.  ", "date": "2018.05.11", "title": "Започна делото на Бетина Жотева срещу Александър Симов "}
{"url": "http://epicenter.bg/article/NSI--Srednata-prodalzhitelnost-na-zhivota-v-Balgariya-e-74-godini-i-devet-mesetsa/154090/2/0", "text": "Средната продължителност на живота в България е 74 години и девет месеца. За периода 2015-2017 г. тя се е увеличила с малко повече от един месец в сравнение с предходния период, обяви Националният статистически институт, цитиран от БНР. Жените у нас живеят средно с близо седем години по-дълго от мъжете.  Средната продължителност на живота на мъжете у нас е 71 години и четири месеца, докато на жените е 78 години и половина. За последните десет години и за двата пола тя се е повишила с близо две години, сочат още данните. Хората в градовете живеят с почти три години повече от тези в селата.  България заедно с Латвия и Литва е сред страните с най-ниска средна продължителност на живота в ЕС. На другия полюс са Испания и Италия, където тя е 83 години и половина.  Националната статистика пресмята и очакваната продължителност на живота на хората, които са навършили 65 години. У нас тя е 16 години и един месец, като за десетгодишен период се е повишила с близо година.", "date": "2018.05.11", "title": "НСИ: Средната продължителност на живота в България е 74 години и девет месеца"}
{"url": "http://epicenter.bg/article/Valentin-Kasabov--Udryame-mafiyata-po-Yuzhnoto-Chernomorie-i-tarikatite-ot-hazarta-/154092/2/0", "text": "Депутатите от \"Обединени патриоти\" внесоха в парламента три от обещаните от вицепремиера Валери Симеонов четири законопроекта, съобщи БНР. Освен пушенето на закрити места и рекламата на хазартни игри, проектопромените засягат и преместваемите търговски обекти. Предвижда се такъв обект да не може да бъде по-голям от 15 квадратни метра. Ако тази промяна бъде приета, ще трябва да бъдат съборени всички дискотеки по морския бряг, разположени на по 300-400 квадратни метра площ, уточни заместник-председателят на групата \"Обединени патриоти\" Валентин Касабов. \"Ще очакваме изключително големи промени в социалната сфера. Слагаме в началото удар към мафията по Южното Черноморие и трябва да се справим с тарикатите от хазартния бизнес\", заяви той.  Законодателните инициативи на вицепремиера Симеонов бяха обсъдени в четвъртък с парламентарните групи на ГЕРБ и БСП. И от двете партии декларираха подкрепа за ограничаването на рекламата на хазартни игри, но не и да бъде отново разрешено пушене на закрити обществени места.", "date": "2018.05.11", "title": "Валентин Касабов: Удряме мафията по Южното Черноморие и тарикатите от хазарта!"}
{"url": "http://epicenter.bg/article/Shestoklasnitsi-iskat-da-sa-inzheneri-sled-urok-po-karierno-orientirane/154093/2/0", "text": "Кой измисля рецептите, как минава един ден на инженер-технолога в хранително-вкусовата промишленост, къде е по-интересно – в училище или на работа, имате ли униформи и коя е любимата ви част от деня– това бяха само част от въпросите на учениците от шестите класове на столичното 23-то училище „Фредерик Жолио-Кюри”, където стартира Програмата за кариерно ориентиране на учениците.   Тя е съвместна инициатива на Комисията по образованието и науката в 44-то Народно събрание и Съвета на жените в бизнеса в България. Целта на Програмата е да представи пред децата различни професии чрез успешни млади хора от бизнеса, каза Милена Дамянова, председател на комисията и основен инициатор на идеята. Тя гостува на училището заедно с народните представители Галя Захариева, Венка Стоянова, Борислав Борисов и Елена Аксиева, както и експерти от Комисията по образование и представители на Съвета на жените в бизнеса.  Две млади дами разказаха за избора си да работят като инженер-технолог в хранително-вкусовата промишленост и споделиха пред децата как минава един техен ден. Най-важното е да обичате това, което правите и да учите много, каза инж. Тихомира Генева. Тя разказа на децата, че здравословното хранене е в основата на нейната професия в тази сфера на промишлеността. И сподели, че най-много обича онзи момент от своята професия, в който създаденият от нея нов вкус се хареса от нейните колеги, а след това и от клиентите на пазара. По-трудно е на работа, защото всеки ден учиш нещо ново, каза младата инженерка на шестокласниците. „Ученето е за цял живот и нашите гости ви показаха защо са нужни уроците и после, когато излезете от училище“, подчерта директорът на училището Нина Чанева.   В 23-то училище от близо 15 години имат програми за предприемачество. В края на урока по професия повечето от шестокласниците споделиха, че са готови за кариера в областта на хранителната индустрия. Кое е най-важното, за да си добър в работата си, попитаха дамите от Съвета на жените в бизнеса децата и получиха отговор от децата: Продуктът да е толкова добър, че хората да го харесват и да си обичаш работата.  Програмата за кариерно ориентиране ще продължи в цялата страна и включването в нея за представянето на отделни професии от успели специалисти е изцяло на доброволен принцип.", "date": "2018.05.11", "title": "Шестокласници искат да са инженери след урок по кариерно ориентиране"}
{"url": "http://epicenter.bg/article/Hashim-Tachi--Uverih-moya-priyatel-Boyko-Borisov--che-sme-gotovi-za-mir-sas-Sarbiya-/154094/2/0", "text": "„Уверих моя приятел Бойко Борисов, че Косово е готово да затвори страницата със сблъсъци със Сърбия“. Това написа в собствения си профил във Фейсбук косовският президент Хашим Тачи и уточни, че разговорът с българския премиер е проведен по телефона, предаде БГНЕС.  „В този контекст за Косово и Сърбия е важно да постигнат обвързващ правен договор за нормализация и помирение. Уверих моя добър приятел, че ние в Косово сме готови да затворим страницата със сблъсъци със Сърбия и да имаме мир“, написа още Тачи.  Косовският президент отбеляза, че разговорът с българския премиер е проведен в навечерието на срещата ЕС-Западни Балкани, която ще се проведе на 17 май в София. Според него „сегашният период е време за мир и сътрудничество и, че гражданите на Косово са европейци и тяхното поведение трябва да бъде точно такова“.  Тачи подчертава, че по време на разговора е говорил за значението и отличната възможност, която дава срещата на върха в София „да обясни европейския път за Косово и всички останали страни от Западните Балкани“.  „Основното условие за членство в ЕС преди изпълнение на критериите от Копенхаген, разбира се, се отнася до затварянето на всички открити въпроси между отделните държави в региона, които ще се присъединят към ЕС“, каза още той.  Коментарът на Тачи е придружен със снимка от визитата на Борисов в Прищина преди около две седмици.  ", "date": "2018.05.11", "title": "Хашим Тачи: Уверих моя приятел Бойко Борисов, че сме готови за мир със Сърбия "}
