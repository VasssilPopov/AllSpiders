{"url": "http://epicenter.bg/article/Rumen-Hristov--60-70-hil--glasa--koito-poluchihme-na-izborite--ne-sa-malko-/185227/2/48", "text": "Приносът на СДС на тези избори е ясен, основната заслуга е на ГЕРБ, но 60-70 хил. гласа, които получихме не са малко. Разчитаме много и на местните избори, където имаме най-много кметове и 100-120 хил. гласа през годините. Това заяви в предаването \"Офанзива\" с Любен Онянов на Канал 3 лидерът на СДС Румен Христов  Логично, но много рано е да предлагаме кметове, които да са подкрепени от ГЕРБ. Явяването с ГЕРБ е логично, но имаме решение, което дава право да влизаме в коалиции, които биха могли да ни дадат по-добър резултат, допълни Христов.   ", "date": "2019.06.08", "title": "Румен Христов: 60-70 хил. гласа, които получихме на изборите, не са малко "}
{"url": "http://epicenter.bg/article/Stanishev/185191/2/0", "text": "Президентът на ПЕС Сергей Станишев критикува остро ръководството на БСП преди началото на заседанието на Националния съвет на партията. Станишев нарече оставката на Нинова от лидерския пост на социалистите театрална и не заяви, че липсва диалог между ръководството и партията.   \"Очаквам театралността с оставката на Корнелия Нинова да продължи и на конгреса с емоционални изказвания\", саза пред медиите преди да влезе на \"Позитано\" 20 Станишев. Пленумът е закрит за журналисти.   Станишев каза още, че това, което е видял като разбор на евроизборите не е анализ. И подчерта, че ако не бъде направен истински анализ, останалото е опит за замитане на съществуващи проблеми под килима. \"Това, което видях, не е анализ, отчита дейности, без задълбоченост и отговори на въпросите защо за втори път след 2017 г. губим почти спечелени избори\", смята Станишев. Трябва да видим направени ли са верните изводи и способни ли сме да променим това, което ни е попречило, за да спечелим, допълни той.  Той разкритикува и кампанията. \"Изборите не се печелят за месец, отношението на хората се печели с години. Когато 2 месеца обясняваш колко вредни са слънчевите лъчи, не може да очакваш на 26 май хората да отидат на плаж и да отидат да гласуват. Няма как това да стане\", каза Станишев. Според него евроскептичната реторика на БСП е една от причините хората да не отидат да гласуват, а това обслужило ГЕРБ. Сбъркани фокуси, послания и слаба организация на кампанията, няма разговор за бъдещето, критикува още Станишев. Според него е трябвало да се говори не за грешките, а какво искаш ти да промениш и как ще го направиш. Нямаше екипност на листата, което не е по вина на кандидатите, продължи Станишев.   Според президента на ПЕС изборите са загубени и заради насилствено наложеното вътрешно разделение в партията, а също и заради много лоша преценка на ситуацията. Станишев даде пример с напускането на парламента - в началото това бил добър ход, но след първата седмица имало вече по-скоро негативен ефект.   Журналистите зададоха на Станишев въпрос, свързан с изразени от други социалисти съмнения, че конгресът на 16 юни може и да не приеме оставката на Нинова. Такава позиция, например, изрази Георги Гьоков на влизане за заседанието. Очаквам такива усилия, те са видими, отговори Станишев.   Президентът на ПЕС призова да се възстанови накърненото колективно начало в начина на функциониране на БСП. \"Партията ни е силна точно, защото е сбор от колективен разум и колективно мислене. А напоследък тежко липсва диалог между ръководството и партията. Ние не можем да бъдем ГЕРБ, вождистка партия\", отново, както и на пленум преди изборите, предупреди Станишев.   Той бе помолен да коментира и избора на Петър Витанов за ръководител на червената група евродепутати. \"Това е продължение на поредица от политически нелогични решения, наложени от Нинова\", каза Сергей Станишев.  ", "date": "2019.06.08", "title": "Станишев преди пленума: Оставката на Нинова е театрална! Липсва диалог между ръководство и партия!"}
{"url": "http://epicenter.bg/article/BSP-prizna--Ne-uspyahme-da-prevarnem-evrovota-vav-vot-na-nedoverie-sreshtu-kabineta-na-Borisov/185193/2/0", "text": "  Това е оценката, застъпена в политическия доклад на НС на БСП, който ще бъде предмет на дискусия на днешния партиен пленум, научи Епицентър.бг. Според авторите му, „Избирателите не видяха в европейските избори инструмент за въздействие върху вътрешно-политическата обстановка в страната”.  Не успяхме да превърнем изборите от „европейски” в „национални” – като своеобразен „вот на недоверие” срещу правителството на Бойко Борисов\".     Ръководството на партията признава, че е липсвал \"инструментариум за работа и мобилизация на избиратели извън твърдото ядро на партията\". Отчита се,  че в последните две седмици преди евровота е имало спад в мобилизацията на избирателитте на БСП , а ръководството не е предприело \"ефективно медийно противодействие на активизиралия се министър-председател\".   Докладът посочва, че в страната има \"страх, особено в по-малките населени места – страхът от административен и икономически натиск оказваше влияние върху присъствието на симпатизанти, които по принцип споделят идеите на БСП\".   Изводът, който правят в БСП, че партията все още не може да разчита на сериозна активност сред българската общност извън страната и ако искаме да променим тази тенденция, е необходима систематична и целенасочена работа със съществуващите структури на БСП, както и усилия за изграждане на нови партийни организации и трайни контакти с представителите на българската диаспора\".   Докладът прави отчет за представянето на партийните структури по места, на проведените срещи и дискусии в хода на кампаниата, за трудностите на членовете на РИК и на СИК в изборния ден и прави извода, че напрежението при подреждане на листата е оказало влияние върху хода на предизборната кампания.   Това, което видях в него не е анализ, това е отчетничество на някакви дейности във връзка с кампанията, без истински отговори на въпроси, които вълнуват всички - защо за втори път след 2017 година избори, за които имаше всички предпоставки да бъдат спечелени от БСП, бяха загубени? Ако не се намерят отговори, това означава замитане на проблема под килима, каза още той.    на партията на 16 юни, който трябва да приеме правилата и реда за провеждането на прекия избор за нов предсседател на БСП.    Това обаче може да стане само на висшия партиен форум.   О   Това означава, че ще се стигне до дебат за промени в устава, касаещи  избора на председателя на партията. , затова вкараха такава точка в дневния ред на заседанието днес. По предварителен план такава точка не бе предвидена за днес.  При предсрочно прекратяване на мандата на председателя, те предлагат конгресът да избере негов заместник, който да изкара мандата му. След което да се проведе прекия вътрешно-партиен избор, който вече е заложен в устава.  Ангел Найденов определи   Той е неуместен и необоснован и няма да доведе кой знае до какъв престиж и място на делегацията ни в ЕП, допълни Найденов.    ", "date": "2019.06.08", "title": "БСП призна: Не успяхме да превърнем евровота във вот на недоверие срещу кабинета на Борисов"}
{"url": "http://epicenter.bg/article/Kaloyan-Pargov--Ne-gledam-kam-predsedatelskoto-myasto-v-BSP--a-kam-mestniya-vot-/185197/2/48", "text": "Не гледам към председателското място в БСП, а гледам към местния вот. Това заяви председателят на Градския съвет на БСП - София и член на Изпълнителното бюро на партията Калоян Паргов пред журналисти преди Националния съвет на партията, предава Агенция \"Фокус\".  По думите му местните избори са основата за бъдеща национална власт.   \"Ако не постигнем съществен резултат на местните избори, не можем да мечтаем за национална власт\".  \"Ако сега държавата се грижи за политическата система, с намаляване на субсидиите, означава да хвърлим системата в частно-правни ръце.\" Така Паргов коментира предложението на управляващите за намаляване на партийната субсидия.  \"Крайното залитане в такъв популизъм е по-скоро опасно за политическата система. Ако сега държавата се грижи за тази система по определен ред и правила, дали субсидията ще е 1 лв. или 0 лв., означава да я хвърлим в частно-правни ръце\", каза още Калоян Паргов.  ", "date": "2019.06.08", "title": "Калоян Паргов: Не гледам към председателското място в БСП, а към местния вот "}
{"url": "http://epicenter.bg/article/Burgas--V-Morskata-gradina-se-provede-Ruska-kulinarna-vecher-na-otkrito-/185202/2/98", "text": "В Морската градина се проведе Руска кулинарна вечер на открито. Това съобщиха от пресцентъра на Общината. Жители и гости на града можеха да опитат традиционни национални ястия и напитки от руската кухня, докато се наслаждаваха на богатата и разнообразна музикална програма, включваща впечатляващите изпълнения на известния танцов ансамбъл „Эллинг“ от побратименият на Бургас град Ярославъл.  Сред участниците в музикалната програма бяха талантливите ученици от ГПЧЕ „Васил Левски“, Младежки театър „Кръгозор“ с ръководител Елена Ференц, както и атрактивната българо-руска джаз-рок банда „Алкохол Джаз Оркестър“ (Alcohol Jazz Orchestra).  Освен всичко това, бургазлии гледаха кулинарни демонстрации на приготвяне на традиционни и емблематични за руската кухня ястия като традиционната супа „борш“, пелмени, пирожки, салата „Винегрет“, пряники, палачинки и руски бонбони.  Приготвените порции ястия бяха предложени за дегустация с талонче срещу дарена сума на входа на зоната за кулинарни демонстрации. Събраните средства ще бъдат предоставени с благотворителна цел за закупуване на уреди за детска площадка на деца със специални нужди, възпитаници на училище „Отец Паисий“. Кампанията е съвместна инициатива на Ротари клубовете в Бургас.  Всички посетители имаха възможността да пробват напълно безплатно традиционните руски напитки квас и чай.  Освен кулинарните специалитети и дегустации, бургазлии и гостите на града се включиха в игра-викторина с колело, представящо многообразието на руската култура, изложба на руски предмети, сглобяване на пъзели, изобразяващи едни от най-популярните руски творци.  Събитието бе част от инициативата „Дни на руската култура“ и от програмата на фестивала „Заедно в Бургас“, която обещава още много изненади до края на лятото за бургазлии.  ", "date": "2019.06.08", "title": "Бургас: В Морската градина се проведе Руска кулинарна вечер на открито "}
{"url": "http://epicenter.bg/article/Iliyana-Yotova--Znameto-na-omrazata-i-razedinenieto-ne-e-po-visoko-ot-znameto-na-mira-/185203/2/0", "text": "„Днес знамето на омразата и разединението иска да се вее по-високо от знамето на мира, но ние няма да му позволим. Най-лесно е да се отрича, да се мрази и разрушава, сила се изисква да се съгради. Децата и тяхното бъдеще са подвластни само на една идеология – обединение за тяхното добруване“. Това заяви вицепрезидентът Илияна Йотова на официалното отбелязване пред монумент „Камбаните“ на 40-ата годишнина от първата Международна детска асамблея „Знаме на мира“, съобщиха от прессекретариата на държавния глава. Вицепрезидентът е патрон на честванията.  В приветствието си Илияна Йотова посочи, че преди 40 години, много преди да бъде член на Европейския съюз, България стана посланик на неговия девиз „Единни в многообразието“, като го разпространи по света. България даде възможност на хиляди деца от цялото земно кълбо да творят заедно, да се опознават, да създават приятелства.  „Българската столица се превърна в дом на надеждите и на мечтите на децата. 40 години по-късно вече порасналите участници от цял свят в сърцето си България. За много от тях асамблеята начерта пътя на развитие“, подчерта вицепрезидентът.  „Людмила Живкова прозря, че няма нищо по-значимо от инвестицията в децата и в чувството за единство, че децата са най-добрите посланици. Такива хора с визия днес са дефицит“, изтъкна Илияна Йотова. Вицепрезидентът отбеляза, че идеята ѝ продължава да живее чрез дейността на дъщеря ѝ Евгения Живкова и нейната фондация, която е един от добрите примери как можем да работим заедно за децата. „За да сте още по-успешни, е необходима и по-голяма подкрепа от държавата и обществото“, подчерта Илияна Йотова.  „Тук, в този уникален паметник хиляди деца вградиха своята вяра в доброто, в един мирен свят, който дава криле на всички, свят без стени, свят на подадените ръце. Тяхното послание се отнася и за днешния ден“, заяви вицепрезидентът. Илияна Йотова предложи веднъж в годината в България да се организира голямо събитие, на което да творят заедно деца на българи, живеещи в чужбина.  Към децата Илияна Йотова се обърна с думите: „Вие сте строителите на съвременния свят и задачата ви не е никак лесна. Но съм убедена във вашата отговорност и сили да постигнете хармонията на камбанния звън. Мисията ни като родители е да бъдем неотлъчно до вас и да ви подкрепяме.\"  Вицепрезидентът връчи отличия „Академия Бъдещето на България“ на гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г.  ", "date": "2019.06.08", "title": "Илияна Йотова: Знамето на омразата и разединението не е по-високо от знамето на мира "}
{"url": "http://epicenter.bg/article/Parvo-ofitsialno-zasedanie-na-mezhdupravitelstvenata-komisiya-Balgariya---Severna-Makedoniya-/185204/2/0", "text": "Съвместната междуправителствена комисия между България и Северна Македония се събира на първо заседание в понеделник в МВнР по покана на вицепремиера и министър на външните работи Екатерина Захариева. Комисията е създадена според Договора за приятелство, добросъседство и сътрудничество с Република Северна Македония, припомнят от МВнР.  Съпредседатели са външните министри на двете държави Екатерина Захариева и Никола Димитров.  На заседанието ще да бъде направен преглед на прилагането на подписания на 1 август 2017 г. Договор за приятелство, добросъседство и сътрудничество между България и Северна Македония. Екатерина Захариева ще приеме Никола Димитров на разговор на четири очи в МВнР, след което ще се състоят пленарни разговори на Съвместната междуправителствена комисия.  Вчера българските и македонските учени постигнаха съгласие за античната история и постигнаха сериозен напредък за Средновековието. Препоръките на двете правителства за периода на античността, който се изучава от българските ученици в пети клас, а от македонските в шести, са приети от Смесената българо-македонска експертна комисия, която проведе двудневно заседание в Скопие. Предстои решение на ниво министри.  ", "date": "2019.06.08", "title": "Първо официално заседание на междуправителствената комисия България - Северна Македония "}
{"url": "http://epicenter.bg/article/Plenumat-na-BSP-s-kritika-kam-Elena-Yoncheva---prekalila-s-kritikite-kam-Borisov/185205/2/0", "text": "Елена Йончева, водачът на евролистата на БСП, е отнесла доста критики от пленума на БСП за поведението си по време на предизборната кампания, научи Епицентър.бг. Според част от вътрешната опозиция, левицата е загубира евроизборите, заради \"предозиране на критиките към Борисов\" по време на кампанията, научи  Било отчетено като грешка това, че в цялата кампания Йончева е говорила само за корупция и се фиксирала върху личността на премиера. В своите послания Йончева се е разминала с „основни ценности, изразяващи, идейната същност на партията” и това е придобило съществено значение в  рамките на кампанията, били част от изводите на пленума, които са залегнали и в доклада на Идейната комисия към НС на БСП.   В изказване Юрий Асланов посочил, че след като решението на ръководството на БСП било да се проведде позитивна европейска кампания, в действителност партията направила негативна кампания и това отблъснало периферията, а в същото време ГЕРБ са успели да активират разколебаните.   Сергей Станише също смята, че евроскептимната реторика на БСП е е дано т причините хората да не отидат да гласуват. Според него е трябвало да се говори за бъдещето, не за грешките,  а за това какво искаш ти да промениш и как да го направиш.   Йончева не присъства на пленума. В интервю по БТВ вчера тя отхвърли критиките, че е водила  негативна кампания. Обясни, че е изнасяла само факти, които според нея, хората трябвало да знаят. Йончева върна топката в градината на БСП като заяви, че на БСП и предстои много работа, за да спечели доверието на гласоподавателите. \"БСП трябва да намери сили в себе се и да докаже, че може да управлява\", подчерта избраната за евродепутат от листата на БСП.    На пленума се чули гласове, според които с отхвърлянето на Истанбулската конвенция БСП се е отклонила от лявата идеология на партията, а ръководството тласкало партията към консерватизъм. Критика срещу линията на \"левия консерватизъм\" има и в доклада на Идейната комисия към НС на БСП.  Отбелязва се, че „левият консерватизъм” не се връзва с Програмата на БСП, с \"Визия за България\" и с европейска Платформа \"Визия за Европа. Според критиците на Нинова идеята за \"левия консерватизъм\" внесла объркване сред електората на партията по отношение на ценностите, които изповядва левицата.       ", "date": "2019.06.08", "title": "Пленумът на БСП с критика към Елена Йончева - прекалила с атаките си срещу Борисов"}
{"url": "http://epicenter.bg/article/Zloveshta-bila-gledkata-na-razkasaniya-i-ubit-ot-5-te-kucheta-kane-korso-v-selo-Vlado-Trichkov-/185174/3/0", "text": "39-годишният Митко, който беше разкъсан и убит от 5 кучета кане корсо в село Владо Тричков, е бил толкова обезобразен, че успели да го разпознаят единствено по дрехите.   Първоначално съдебните медици решили, че тялото е престояло два дни заради по-топлото време, но впоследствие свидетели потвърдили, че са видели в четвъртък сутринта починалия, съобщава „Телеграф“.     Митко живеел с майка си, за която се грижел в крайна бедност. Двамата преживявали от пенсията от 300 лева на възрастната жена. Пенсионерката била след прекаран инсулт и не можела да се движи. Затова синът ѝ всяка сутрин слизал до магазинчето в селото, за да ѝ купи банани и вафли, защото много обичала сладко, и кафе.     Пътят му минавал покрай имота на Йордан Карагьозов – кучкар от София, развъждащ четириноги от породата кане корсо.   Виковете за помощ на Митко не били чути, тъй като районът не е много населен.   Около 16.30 ч. съседка забелязала тялото му в дерето. Гледката била зловеща – мъжът лежал само по слипове, тъй като животните му свалили и разкъсали дрехите, единият крак бил откъснат от глезена надолу. Ръката също била на няколко метра от тялото. Лицето било обезобразено, а гръдният кош разкъсан.     „В началото виждаш човек без долни дрехи и в това състояние се чудиш какво се е случило“, каза мъж, участвал в огледа.     Разследващите се свързали със собственика на животните, който пристигнал на мястото и бил арестуван.   „Държеше се нагло. Като пристигна не попита има ли ранен, как е човекът, а първите му думи бяха: „Има ли застреляно куче“, разказа очевидец.     Съседите на Йордан вдигнали ръце от него заради четириногите му. Той купил 3-етажна къща до тях, извадил цялото обзавеждане отвътре и я превърнал в развъдник. „През няколко месеца се появяваше нова реколта“, разказа Гинка Петрова.     През миналата есен животните разкъсали кучето на комшията Милен. Те завлекли животното в двора на Йордан и буквално го обезглавили. Карагьозов го извадил през нощта в чувал и го изхвърлил от имота си, обясниха още съседите. Те предполагат, че част от животните са участвали в боеве, тъй като ги виждали с рани по тях. Това, което се случи, всички в селото го очаквахме, но силно се надявахме подобно нещо никога да не се случи. Собственикът им твърдеше, че кучетата му са кротки и че не нападат. Каза ни, че ние сме тези, които трябвало да бъдем по-внимателни. Това заяви в ефира на bTV една от съседките на Йордан Карагьозов, чиито 5 кучета убиха вчера 39-годишен мъж в село Владо Тричков.  Според думите на жената къщата на мъжа се е била превърнала в развъдник за кучета.  ,,Те денонощно лаеха, защото постоянно ги оставаше гладни. Може би зарази това убиха момчето, защото са били гладни'', допълни тя.  Семо Георгиев, друг съсед на Карагьозов, също разкри опасенията си, които изпитвал спрямо кучетата.  ,,Тази порода сякаш е заразена, аз самият се страхувах, защото са близко до нас. Иначе за този човек Йордан Карагьозов мога да кажа, че когато дойде в селото през 2016 г. се отнасяше добре към нас, обаче когато пристигнаха и тези кучета и почнаха да се размножават, той се промени. Като му се направеше забележка и с него повече не можеше да се говори'', обясни мъжът.  ", "date": "2019.06.08", "title": "Зловеща била гледката на разкъсания и убит от 5-те кучета кане корсо в село Владо Тричков,"}
{"url": "http://epicenter.bg/article/Predotvraten-e-opit-za-teroristichen-akt-v-Balgariya/185177/3/0", "text": "В Пловдив е бил предотвратен терористичен акт, предаде БТВ, като се позова на свои източници. По случая е задържан непълнолетен.  По непотвърдена информация задържаният се е радикализирал, като е посещавал ислямистки сайтове.  Повече информация ще бъде дадена на извънредна пресконференция по-късно днес, съобщиха от Главна прокуратура.  От ДАНС са имали информация, че има повишен риск от терористични нападения в Европа. България обаче е отсъствала от списъка с потенциалните мишени. Това каза в предаването \"Тази събота\" министърът на финансите Владислав Горанов.  Той бе поканен за разговор по вътрешни теми, когато излезе информацията за предотвратения терористичен акт.  \"В кабинета тази тема не е обсъждана... Да не създаваме паника сред хората. Специално коментарът тогава на колегите от ДАНС беше, че в този списък няма данни за България. Това беше преди около седмица\", каза Владислав Горанов.   Това е 16-годишен ученик от Пловдив, в чийто дом са открити различни компоненти на несглобена бомба. Източници от МВР съобщиха пред БНР, че не са известни причините, поради които младежът се е поддал на радикализация.   Ученикът е българин, в момента с него работят психолози на МВР, които се опитват да изясняват мотивите му.   16-годишният ученик до момента не е влизал в полезрението на службите. Той е от добро семейство и учи в добро пловдивско училище, няма данни да е имал и връзки или контакти с представители на ислямистки среди, разказаха пред \"Хоризонт\" източници от МВР.   Предполага се, че неговото радикализиране е станало чрез влизане в сайтове със специализирано съдържание в интернет. При ареста на младежа и при обиските са намерени отделни компоненти, които се предполага, че могат да бъдат използвани при сглобяването на взривно устройство. Такова сглобено и вече готово за употреба не е било открито.  По информация на \"Хоризонт\" младежът в момента е на свобода.  Това е станало в ранния следобед, когато е било внесено искането на прокуратурата за постоянния му арест. Защото е непълнолетен, съдът го е освободил и му е наложил мярка за неотклонение. Тя е описана така -под надзора на представител на комисията за борба с противообществени прояви, подробностите за мотивите на съда на този етап не могат да бъдат оповестени, тъй като е почивен ден, но стана ясно, че около 17 часа той е бил освободен.  В 13 часа пък днес е насрочена пресконференция на заместник-главния прокурор Иван Гешев. Според предвалителна информация разследването е свързано с глава първа от НК и е за подготовка на тероризъм.  Разследването по случая продължава. Ще се работи и по версиите за съучастници на младото момче.  ", "date": "2019.06.08", "title": "Мълния!  Предотвратен е опит за терористичен акт в България"}
{"url": "http://epicenter.bg/article/Boyan-Chukov--Nachinat--po-koyto-praznuvat-desanta-v-Normandiya--e-klasichesko-pomagalo-po-hibridna-voyna/185192/11/33", "text": "\"Начинът, по който се празнува годишнината от съюзническата операция в Нормандия, е класическо нагледно учебно помагало за хибридна война. По-конкретно става въпрос за нейното историческо измерение, което се свежда до пренаписване на историята.\" Това написа във Фейсбук Боян Чуков, външнополитически съветник в две правителства, анализатор и експерт по международна сигурност.  \"Целта е поразяване на съзнанието на младите поколения. По-старите поколения пределно ясно знаят, че сегашната трактовка на нормандската операция е откровена лъжа. На всички грамотни хора, които имат елементарна съвест, е ясно, че освобождението на Европа от нацистите не започва с десанта на съюзниците по бреговете на Нормандия. Това не е била съюзническа операция. Това е преди всичко военна операция на Британската империя, подкрепена от американския експедиционен корпус\", смята анализаторът.  \"Нормандският десант е имал за основна цел стремително да достигне до Берлин и да предотврати цялостното завладяване на Германия от Червената армия. Французите не посрещат с отворени обятия съюзниците. Робер Жоспен, баща на бившия френски премиер от социалистическата партия Лионел Жоспен, осъжда в уводна статия в своя вестник военните действия на съюзниците на френска територия. Французите дават 20 000 жертви в резултат на англосаксонските бомбардировки, извършени с цел диверсия\", припомня експертът.  \"Едва ли е случайно, че френският национален герой генерал Шарл дьо Гол е отказвал да участва в каквото и да е честване на тази злочестна операция. Бившият британски премиер Тони Блеър по време на 60-та годишнина от нормандската операция твърдеше, че Обединеното Кралство е влязло във войната за спасяването на евреите от „Шоа“ (катастрофа)\", коментира още Чуков.  \"За сведение, унищожаването на евреите започва в Европа след Ванзейската конфереция през 1942 г. Формализирането на волята на нацистите за „Окончателното решение на еврейския въпрос“ – програма за геноцид над еврейското население на Европа, за която понастоящем се използва терминът „Холокост“ – е взето на 20 януари 1942 г. край езерото Ванзее във вила Марлир\", пише още той.  \"Десантът в Нормандия (известен още като Денят „Д“ или операция „Нептун“) е военна операция на Великобритания, САЩ и Канада срещу Третия райх в самия край на Втората световна война и започва на 6 юни 1944 г. По това време изходът от Втората световна война е предизвестен. Как ще завърши войната става пределно ясно след гигантското танково сражение между руснаци и германци през месец юли на 1943 г. при град Курск\", припомня историческите събития Боян Чуков.  \"Още тогава в Берлин започват да се готвят за окончателното поражение от руснаците. Още оттогава започва подготовката за евакуирането на нацисткия елит в Латинска Америка. Между Ванзейската конференция и Денят „Д“ са изминали две години. Между поражението на германците при Курск и нормандския десант е изминала една година\", коментира анализаторът.  \"Накрая, да повторим определението за хибридна война: „Хибридната война е безпределната същност на международните некинетични сблъсъци с геополитическа проекция“. Пренаписването на историята е съществена част от психо-историческата война, която е важен раздел на хибридната война\", обобщава експертът по международна сигурност.  ", "date": "2019.06.08", "title": "Боян Чуков: Начинът, по който празнуват десанта в Нормандия, е класическо помагало по хибридна война"}
{"url": "http://epicenter.bg/article/-quot-Doyche-vele-quot--Serialat--quot-Chernobil-quot----zashto-v-Germaniya-go-narekoha--quot-Vzriv-ot-lazhi-quot--/185199/11/33", "text": "  Американският сериал \"Чернобил\" успя да бие всички рекорди: той е с най-висок рейтинг в историята. В Германия обаче \"Чернобил\" не предизвика такива възторжени реакции, както в САЩ и в постсъветското пространство. Защо?  Тази седмица в САЩ, Великобритания и Украйна приключи излъчването на минисериала \"Чернобил\". В тези страни филмът на американската телевизия HBO привлече огромен интерес и породи разпалени дискусии в социалните мрежи. В Русия възторгът след първите епизоди отстъпи място на скептицизма, но и там се водят разгорещени дискусии - и то не само сред кинокритиците.    В Германия обаче почти никой не говори за филма. Което е доста странно, като се има предвид, че, първо, катастрофата от Чернобил не само даде важен тласък на младата тогава Зелена партия, която десет години по-късно дори влезе във властта, но и наистина промени из основи нагласите в страната. Бавария бе сред най-засегнатите региони: и до днес там има заразени почви.  Второ, днес в Германия Зелените отново са във възход, а според някои проучвания дори изпреварват всички останали партии, като този път стремглавото им изкачване се дължи на опасенията, породени от глобалното затопляне.  В Германия, където един блогър предизвика широк обществен дебат със своята критика срещу управляващите заради техния провал в екополитиката, където всеки петък хиляди ученици излизат да протестират в защита на природата, където след катастрофата във Фукушима бе взето историческото решение за отказ от ядрената енергия, филмът за Чернобил изненадващо не се превърна в събитие.  Възможно е това да се дължи на факта, че сериалът бе излъчен от платената телевизия Sky, чиято аудитория е ограничена. Или пък причината се крие в това, че \"Чернобил\" не предизвика вълна от положителни реакции в пресата, макар че всички големи издания писаха за сериала. Като цяло оценката гласеше, че това е един добър, но твърде драматичен филм.  Една от най-критичните рецензии публикува \"Зюддойче Цайтунг\", където журналистката Марлене Вайс, физик по образование, определя \"Чернобил\" като една \"по-скоро несполучлива екшън-драма\". На сайта на вестника статията на Вайс е озаглавена \"Прекалено много драма за сметка на истината\", докато в печатното издание заглавието гласи \"Взрив от лъжи\". Това може да се тълкува не само като препратка към лъжите след аварията в Чернобил, но и като критика към самия сериал. Вайс обвинява създателите на филма, че са се престарали.  Така например журналистката определя като пресилено предположението, че освобождаването на радиоактивна пара, каквито опасения имаше в първите дни след аварията, може да унищожи напълно Киев и Минск и да направи половин Европа непригодна за живот. Вайс смята, че създателите на сериала са заложили на преувеличенията, за да постигнат максимално висока степен на драматичност.  \"Франкфуртер Алгемайне Цайтунг\" излезе с доста по-благосклонна рецензия, но авторът все пак намира \"слабото място\" на сериала: в него най-голямата опасност произтича от изотопа на уран-235, макар други изотопи - на цезий-137 и на йод-131 - да са били основните замърсители около атомната централа след инцидента. Още по-неудачно, според автора на рецензията, е решението на създателите на филма да покажат катастрофата с хеликоптера във втория ден след аварията, докато в действителност той се разбива в района на централата много по-късно - чак през октомври 1986 година.    Една от най-подробните рецензии за сериала публикува берлинският \"Велт ам Зонтаг\". Според автора, филмът се занимава не толкова с причините за катастрофата, колкото с последствията и реакцията на различни нива. Изданието хвали сериала най-вече заради \"контраста между красотата и ужаса\", давайки пример със сцената, в която деца най-спокойно си играят, докато над тях се сипе радиоактивна пепел.  С положителна рецензия излезе и списание „Шпигел“, но само на сайта си. В печатното издание така и не се намери място за темата. Единственото, за което изданието критикува сериала, е хиперболизираният образ на съветските апаратчици. Това със сигурност е повлияно от американското кино от времената на Студената война, пише авторът на рецензията и добавя, че целта на създателите на сериала е била не толкова да реконструират историческите събития, колкото да породят нов дебат по темата.  Ако действително е имало такъв замисъл, в Германия целта не е постигната. Поне засега.  ", "date": "2019.06.08", "title": "\"Дойче веле\": Сериалът \"Чернобил\" - защо в Германия го нарекоха \"Взрив от лъжи\"? "}
{"url": "http://epicenter.bg/article/SASht-i-Meksiko-postignaha-sporazumenie-za-imigratsiyata-/185180/7/0", "text": "Американският президент Доналд Тръмп заяви, че САЩ и Мексико са постигнали споразумение по имиграционните въпроси, и планираното за понеделник въвеждане на мита е преустановено, предават ТАСС и Агенция \"Фокус\".  „Аз съм радостен да ви съобщя, че САЩ постигнаха…споразумение с Мексико. Планираното за понеделник въвеждане на американски мита (за стоки от Мексико) за момента е преустановено, за неопределен период“, написа Тръмп в Twitter.  По думите на президента на САЩ, властите в Мексико са поели задължение предприемат по-строга имиграционна политика.  „Мексико, от своя страна, се съгласи да предприеме решителни мерки, за да спре потока от имигранти през страната, към нашата южна граница. Това се прави, за да бъде значително намалена нелегалната имиграция от Мексико към САЩ“, заяви Тръмп.  Според договореностите, сега тези, които пресекат границата в търсене на убежище, ще бъдат отпратени обратно в Мексико, където „ще могат да очакват разглеждане на своите молби за предоставяне на убежище“. На мексиканска територия ще им бъдат предоставени работни места, медицински и образователни услуги.  САЩ и Мексико поемат задължения са засилят двустранното сътрудничество, включвайки обмен на информация и координиране на действията за борба с незаконната имиграция.  ", "date": "2019.06.08", "title": "САЩ и Мексико постигнаха споразумение за имиграцията "}
{"url": "http://epicenter.bg/article/Tornado-v-Germaniya--12-dushi-sa-raneni-/185188/7/0", "text": "Дванадесет души бяха ранени, един от които сериозно, при преминаване на торнадо в германския град Лангенберг в провинция Северен Рейн-Вестфалия, предаде ДПА, цитирана от БНР.  Пострадалите били затиснати от шатра, която била вдигната във въздуха от стихията.  Вчера ветрове със скорост от близо 130 километра в час преобърнаха спасителна лодка в Атлантическия океан край западното крайбрежие на Франция. Загинаха трима от общо седемте членове на екипажа.  ", "date": "2019.06.08", "title": "Торнадо в Германия, 12 души са ранени "}
{"url": "http://epicenter.bg/article/Erdogan-kumuva-na-svatbata-na-Mesut-Yozil-i-Amine-Gyulshe-/185207/10/0", "text": "Германският футболист от турски произход Месут Йозил и турската манекенка и актриса Амине Гюлше се ожениха снощи, а официални свидетели на брака станаха турският президент Реджеп Ердоган и съпругата му Емине, съобщава местната преса.  На тържеството, което се състоя в луксозен хотел на брега на Босфора, присъстваха много видни личности от турското висше общество,  Отбелязва се, че Ердоган е пожелал на младоженците дълъг и щастлив брачен живот.  Йозил и съпругата му, Мис Турция за 2014 г, са направили щедро дарение за турската благотворителна организация \"Червен полумесец\", което отива за подпомагане на бежанци и пострадали от войните в Близкия Изток.  С дарението от организацията са организирали вечеря за около 15 000 сирийски бежанци, а оперативният мениджър на \"Червения полумесец\" за Сирия Фатих Кьокчан благоради на младоженците за щедростта и милосърдието им, отбелязва \"Хюриет\".  Йозил, който играе за английския Арсенал, напусна националния отбор на Германия през 2018 г., като се оплака от расова дискриминация в страната.  ", "date": "2019.06.08", "title": "Ердоган кумува на сватбата на Месут Йозил и Амине Гюлше "}
{"url": "http://epicenter.bg/article/10-TIR-a-tehnika--dekori-i-kostyumi-za-pishtniya-kontsert-na-Filip-Kirkorov-v-NDK-/185214/10/0", "text": "Независимо дали хората знаят руски език или не, няма значение, защото аз пея за любов. Това каза при кацането си на българска земя руската звезда Филип Киркоров, която след няколко часа ще изнесе грандиозен концерт в Зала 1 на НДК, предаде БГНЕС.  Киркоров обеща шоу, каквото досега не е правено у нас. За целта пристига с 10 ТИР-а техника, декори и костюми.  “Само аз сменям 10 костюма по време на шоуто”, разкри руската звезда с български корен.  Той каза, че шоуто му „Цветът на настроението“ е част от тазгодишното му турне, което на 10 юни ще зарадва феновете му в Пловдив, на 12 юни в Бургас, на 14 юни във Варна и на 17-ти в Русе.  „Преди 12 часа свърши руското грами при нас. Аз бях номиниран в пет категории, три от които спечелих – за най-добра песен на годината – „Цветът на настроението“, дует на годината и певец на годината“, похвали се Киркоров и каза, че всяко идване в България е голямо събитие за него, защото чувства страната ни като свой втори дом. Певецът каза, че заради това е взел решението си именно тук да прави първо премиерите на новите си парчета извън Русия.  Световноизвестният изпълнител изказа своето притеснение от факта, че цензурата се завръща в Русия и част от песните му са били спирани от излъчване, но според него това има обратен ефект, защото хората ги търсят в мрежата и по този начин те стават още по-популярни.  „Удряй своите хора да не ходят напред, за да се страхуват чуждите. Така беше преди. Минаха почти 30 години оттогава и все още има корумпирани хора, които са живи и се опитват да спъват творчеството. Дори една весела песен като Ibiza беше критикувана, след това „Цветът на настроението“, защото си мислеха, че дете пие шампанско, а това не беше така. Свалиха песента от радиото“, каза той и с огорчение добави, че отново се е върнало времето на цензурата.  Изпълнителят припомни, че популярността си в Русия дължи на песните на Тончо Русев, който вече не е сред живите. Това стана и повод да каже, че за първи път откакто прави концерти у нас не може да обещае, че тази вечер ще изпълни песен на български. Киркоров уточни, че това решение ще вземе в последния момент и в зависимост от емоциите, които го владеят на сцената.  ", "date": "2019.06.08", "title": "10 ТИР-а техника, декори и костюми за пищния концерт на Филип Киркоров в НДК "}
{"url": "http://epicenter.bg/article/Razsledvasht-zhurnalist-e-arestuvan-v-Rusiya-po-obvineniya-v-targoviya-s-narkotitsi-/185189/7/97", "text": "Русия е задържала разследващ журналист за престъпления, свързани с наркотици, което предизвика протести в петък, като поддръжници твърдят, че обвиненията са били измислени и той е заради работата си като журналист, предават AFP и Агенция \"Фокус\".  „Медуза“, независима рускоезична медия, заяви, че един от нейните репортери, Иван Голунов, е бил задържан в центъра на Москва в четвъртък и полицията е започнала разследване по обвинения, че е произвеждал и разпространявал наркотици.  Говорител на полицията не посочи името на заподозрения, но каза, че 36-годишен мъж е бил задържан с пет опаковки с мефедрон – вид дизайнерска дрога.  Поддръжниците на Голунов твърдят, че наркотиците са му били подхвърлени.  Журналистът е изправен пред евентуална присъда от 10 до 20 години затвор, ако бъде осъден, според главния редактор на „Медуза“ Иван Колпаков.  \"Имаме причини да смятаме, че Голунов е преследван заради журналистическата му работа,\" казаха в изявление Колпаков и главният директор на „Медуза“ Галина Тимченко.  В своята работа Голунов разследва всичко - от руската сенчеста погребална индустрия до корупцията в кметството на Москва.  ", "date": "2019.06.08", "title": "Разследващ журналист е арестуван в Русия по обвинения в търговия с наркотици "}
{"url": "http://epicenter.bg/article/Na--quot-Pozitano-quot--20-otnovo-shte-zasedava-Natsionalniya-savet-na-BSP/185171/2/0", "text": "Пореден тежък пленум на Националния съвет на БСП ще се проведе днес на \"Позитано\"20. Очаква се разгорещена дускусия. Пленумът трябва да приеме правила за пряк избор на председател на БСП след оставката на Корнелия Нинова и да даде оценка за евровота.   Дневният ред на заседанието включва доклад за резултатите от проведните евроизбори и задачите пред БСП свързани с предстоящите местни избори. Пред членовете на Националния съвет доклад ще изнесе Валери Жаблянов във връзка с идейното развитие на БСП, политическата линия във проекта \"Визия за България\" и нейната реализация в хода на предизборната кампания .    Пленумът ще изработи позиция и във връзка с искането на ГЕРБ за намаляване на партийната субсидия на 1 лев.    ", "date": "2019.06.08", "title": "Тежък пленум на \"Позитано\" 20 ще анализира резултатите от евровота"}
{"url": "http://epicenter.bg/article/Rosen-Karadimov--V-BSP-ima-kontrolirana-ot-GERB-opozitsiya/185172/2/0", "text": "\r\n \r\n \r\n 21:56 | 07 Юни 2019 г. \r\n \r\n Снимка: Канал 3 \r\n", "date": "2019.06.08", "title": "Карадимов: В БСП имаше контролирана от ГЕРБ опозиция, която носеше стабилност на управлението"}
{"url": "http://epicenter.bg/article/Lyato-e--Temperaturite-shte-stignat-34-gradusa--No-mozhe-i-da-prevali/185173/2/0", "text": "Главно в североизточните райони на страната в следобедните часове ще се развие купеста облачност и на места там ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 30°.   В планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.  ", "date": "2019.06.08", "title": "Лято е! Температурите ще стигнат 34 градуса. Но може и да превали"}
{"url": "http://epicenter.bg/article/Kandidatstudentski-izpiti-po-chetiri-predmeta-v-SU--quot-Sv--Kliment-Ohridski-quot-/185175/2/0", "text": "С изпити по български език и литература, по биология, физика и по италиански език днес продължава втората кандидатстудентска сесия за учебната 2019/2020 година в Софийския университет \"Св. Климент Охридски\". Това съобщи пресцентърът на висшето училище.  Кандидатстудентският изпит по български език и литература започва в 9.00 часа. Той проверява и оценява знанията и уменията като резултат от обучението по български език и литература в средното училище - четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст и създаване на аргументативен тип текст - есе.  Изпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100. Създаването на аргументативен текст по даден проблем - есе, е задължителен компонент от изпита и при отказ от писането на есе, точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение или сентенция от литературен или нелитературен източник. Текстът трябва да е в обем до три страници, а изпитът е 4 часа.  Кандидатстудентският изпит по биология е от 14.00 часа и продължава четири и половина астрономически часа. Състои от два компонента - компонент 1 се оценява с числова оценка по шестобалната система. Тази числова оценка се използва за балообразуваща за всички, кандидатстващи с изпит по биология в СУ. Компонент 2 е задължителен само за кандидатите за специалността \"Медицина\" в Софийския университет.  Компонент 1 \"Тест\" е задължителен за всички кандидат-студенти, полагащи изпит по биология. Тестът се състои от 60 задачи върху материал от осми, девети и десети клас със следните формати - множествен избор с няколко алтернативи, но с един верен отговор и структуриран отговор. Задачите показват фактически знания по биология и основни логически и аналитични умения.  Компонент 2 е за развиване на тема от учебния материал от осми, девети и десети клас, която ще бъде изтеглена в деня на изпита. Този компонент е за кандидат-студенти, които ще кандидатстват за специалността \"Медицина\". До участие в балообразуването и класирането за специалността \"Медицина\" се допускат само кандидат-студентите, получили резултат \"Да\" на този компонент. Изпитът по физика също е от 14.00 часа и продължава четири часа. Той се състои от тест и от задача върху материала по физика за средните училища. Задачата цели да провери умението на кандидатите да прилагат знанията си за решаване на конкретен физически проблем. Тестът е от 20 въпроса - от всички дялове на физиката. Целта е проверка на познаването на физичните величини и закони. На изпита може да се използват калкулатори. Не се разрешава ползването на електронни бележници, на портативни компютри и на калкулаторите към мобилните апарати.  Изпитът по италиански език е от 14.00 часа и е върху изучавания в средното общообразователно училище лексико-граматичен материал, разширен до активното владеене на около 4000 думи и изрази. Това предполага допълнителни занимания и четене на оригинална литература. Изпитът се състои от диктовка, преразказ на прочетен текст, превод от италиански на български език и езиков тест.", "date": "2019.06.08", "title": "Кандидатстудентски изпити по четири предмета в СУ \"Св. Климент Охридски\""}
{"url": "http://epicenter.bg/article/Sofiya-Prayd-izdiga-politicheski-iskaniya-za-ravni-pred-zakona-prava-na-LGBT-horata/185176/2/0", "text": "Шествието за защита на правата на ЛГБТ обществото София Прайд ще се проведе днес в столицата.  Парадът започва в 16 ч пред Паметника на съветската армия в Княжеската градина с музикална програма, а в 19:30 ще тръгне и самото шествие. У нас събитието се провежда за дванадесета поредна година, като обикновено е съпътствано и от контрадемонстрация. Такава се очаква и днес.  Тазгодишното мото на парада е \"Не давай власт на омразата!\"  \"Слагайте короните, перуките, броката, токчетата, кубинките, кецовете и каквото друго намерите за добре и елате да станете част от многохилядното шествие от хора, които споделят обща идея и кауза — че да бъдеш лесбийка, гей, би, транс, интерсекс, куиър, хетеро, асексуален, пансексуален, джендъркуиър или каквато и да е друга идентичност, е неотделима част от теб, която трябва да бъде прегърната, защото многообразието е прекрасно! Не забравяйте да вземете със себе си гаджето, мама, татко, кучето и всеки друг, който ви обича и подкрепя!\", призовават организаторите.  Прайдът издига политически искания за равни пред закона права на ЛГБТ хората. Целта му е и да се пребори с омразата и стигмата - отхвърляне от семейство и приятели, насилие поради омраза, тормоз в училище, дискриминация на работното място и в сферата на образованието, липсата на законодателна уредба на отношенията в семействата на ЛГБТИ хората и др., обясняват още организаторите на събитието.  Гост-изпълнители в музикалната програма са победителката в миналогодишната Евровизия - Нета от Израел, фолкзвездата Галена, Ерол от група \"Уикеда\", Мила Роберт, Рут Колева и дует IVA.  Прайдът се подкрепя от посланиците на над 20 държави.", "date": "2019.06.08", "title": "София Прайд издига политически искания за равни пред закона права на ЛГБТ хората"}
{"url": "http://epicenter.bg/article/Angel-Dzhambazki--Badeshteto-na-malkata-koalitsiya-zavisi-ot-povedenieto-na-Siderov/185178/2/0", "text": "При всички случаи партийната субсидия трябва да бъде намалена, друг е въпросът дали ще бъде намалена с 1 лев. Според мен трябва да има таван на субсидиите, защото все пак трябва да има възможност за развитие на политическа дейност. Това сподели в сутрешния блок на Нова телевизия зам.-председателят на ВМРО и евродепутат Ангел Джамбазки по повод размера на партийната субсидия.  ,,Беше политическа грешка, че не обсъдихме този въпрос веднага след референдума'', призна той и заяви, че не е редно партиите да държат пари на влог.  ,,Трябва да има и по-строга отчетност как се харчат тези пари, трябва да има документи и фактури за всичко. Така че ние сме длъжни да дискутираме внимателно този въпрос, защото в противен случай, ако не го направим, на следващите избори ще гласуват още по-малко хора'', коментира Джамбазки.  Евродепутатът отрече обвиненията на Сидеров, че по време на кампанията за европейските избори ВМРО е разполагала с бюджет от порядъка на 6-8 милиона лева.  ,,Това е фантастика и невъзможна сума! За 6 или 8 милиона ще направиш кампания за президент на Съединените щати. Всичко е в границите на закона при нас'', каза Ангел Джамбазки.  По думите му враждата с лидера на ''Атака'' Волен Сидеров се дължи най-вероятно на ниските резултати, които получи партията му на изборите.  ,,Да, Сидеров технически е партньор на тази коалиция, но нейното бъдеще зависи от неговото поведение. Може и да се разделим, но би било безотговорно да развалим това споразумение заради лични взаимоотношения. В крайна сметка си има правила в групата на Обединените патриоти, които се следват'', допълни в заключение зам.-председателят на ВМРО.", "date": "2019.06.08", "title": "Ангел Джамбазки: Бъдещето на малката коалиция зависи от поведението на Сидеров"}
{"url": "http://epicenter.bg/article/Goranov--S-premiera-pretsenihme-da-ne-podavam-ostavka--Greshkata-sas-subsidiite-e-tehnicheska/185179/2/0", "text": "Предложението за намаляване на партийните субсидии цели да се преосмисли моделът на финансиране на политическите партии, заяви министърът на финансите Владислав Горанов в предаването „Тази събота“ по bTV.  Горанов призова БСП, които в бюджетната комисия се въздържаха от гласуване на предложение, да кажат колко според тях трябва да е субсидията, ако 1 лев на получен глас им се струва малко.  Попитан дали предложението на ГЕРБ за драстично орязване на субсидията не е популистко, Горанов препрати към инициирания от екипа на Слави Трифонов референдум: \"Какво значи популизъм? Имаше референдум, на който участваха стотици хиляди български граждани, милиони.\" Според министъра най-естествената реакция е отново да се отвори този дебат.  На въпрос защо се е стигнало да надписване на субсидиите, Горанов обясни, че различното в тълкуването на закона е начинът, по който се формира общата им маса и впоследствие как се разпределят.  Запитан дали ще подаде оставка, както поискаха от БСП, Горанов отговори: „Този разговор е между мен и премиера. В момента, в който анализирахме и проведохме разговор, преценихме, че не се налага“.  Той допълни, че БСП също тълкуват закона по този начин и няма как един финансов министър да понесе отговорност. Според него грешката е по-скоро техническа, отколкото политическа.", "date": "2019.06.08", "title": "Горанов: С премиера преценихме да не подавам оставка. Грешката със субсидиите е техническа"}
{"url": "http://epicenter.bg/article/Shestviya-v-tsyalata-strana-v-zashtita-na-traditsionnoto-semeystvo-/185182/2/0", "text": "Шествие в защита на традиционното семейство между мъж и жена ще се проведе в София и още няколко големи града в страната. Организатори са Националната асоциация \"Поход за семейството\" в партньорство с протестански църкви. В Бургас шествието се провежда за шеста поредна година. То ще премине по главната улица \"Александровска\" и ще бъде водено от мъже и жени в сватбени облекла, съобщава БНР.  В София, Пловдив, Варна, Русе и Бургас ще се проведе шествие за семейството. Навсякъде участниците ще приемат обща декларация за насърчаване на семейните двойки и против джендър образованието и джендър политиките. В различните градове ще има различни прояви, разказа Нели Тончева от организаторите.  \"Предвижда се рисуване от деца, певчески изпълнения, специално в Бургас ще има танц на семействата под звуците на духовата музика. Някъде ще се пуснат балони във въздуха с надпис \"Да, семейство от мъж и жена\". Някъде хората ще са облечени или в сватбени облекла или в цветови, розови тениски за жени и сини тениски за мъже\".  В Бургас шествието ще тръгне от площад \"Тройката\" до площада пред сградата на общината, където ще се извие голямо право хоро, в което се очаква да се включат жители и гости на града.  ", "date": "2019.06.08", "title": "Шествия в цялата страна в защита на традиционното семейство "}
{"url": "http://epicenter.bg/article/Iliyana-Yotova--Rezultatite-ot-evrovota-razrushiha-hegemoniyata-na-lyavoto-i-dyasnoto-v-EP-/185183/2/0", "text": "Сигурно е, че след евроизборите в края на май не можем да кажем, че гражданите на ЕС стоят отстрани и наблюдават онова, което става в Брюксел и Страсбург и не се интересуват от европейската тема. Това заяви пред БНР вицепрезидентът Илияна Йотова, която е и бивш евродепутат.  „За съжаление това не се отнася за нашата страна. Но това, че активността (средно за ЕС, бел. ред.) надмина 50% - през 2014 на евровота тя бе на санитарния минимум – може би най-слабият резултат от гледна точка на участие за целия период от създаването на Европейския парламент като изборен орган“, каза Йотова в предаването „Събота 150“ на програма „Хоризонт“.  „Дали това се дължи на засиленото участие на антиевропейските партии или че много европейски граждани решиха да не дадат в техни ръце европейския проект, е въпрос на сметки… Едно е сигурно, след тези избори имаме много съществени промени“, допълни тя.  Йотова подчерта, че за първи път от много години е разрушена хегемонията между лявото и дясното – социалдемократи и Европейската народна партия, които години наред определяха високите постове в Комисията, в ЕП, след това и председателя на Съвета, както и върховния представител за външна политика.  „Тази година имаме още едно предизвикателство, въпреки че, като че ли наблюдатели и политици не искат да го слагат в една кошница, но то е факт – смяната на председателското място на Европейската централна банка. Марио Драги е с изтекъл мандат и е много важно кой ще поеме и с каква политика поста му“, посочи вицепрезидентът.  Тя изтъкна като важно и почти удвоеното присъствие в ЕП на членове на либералния алианс, както и изключително силното представяне на зелените партии: „А антиевропейските партии няма да имат блокираща квота“.  „Промени ще има и след октомври, когато ще видим какво ще се случи с Брекзит“, когато се очаква британските евродепутати да напуснат ЕП, каза още Йотова.  Според нея темата миграция не се превърна в основна тема за евроизборите.  „Всички европейски граждани, включително и ние, ще бъдем много по-внимателни към онова, което се случва в Брюксел“,  ", "date": "2019.06.08", "title": "Илияна Йотова: Резултатите от евровота разрушиха хегемонията на лявото и дясното в ЕП "}
{"url": "http://epicenter.bg/article/Kandidat-studentite-po-BEL-v-SU-pishat-varhu-misal-na-Alber-Kamyu-/185184/2/0", "text": "Върху мисълта на френския писател-екзистенциалист Албер Камю „Човекът е единственото създание, което отказва да бъде, каквото е” ще трябва да разсъждават кандидат-студентите, които полагат изпит по БЕЛ в СУ „Св. Климент Охридски”, предаде БГНЕС.  1423-ма кандидат-студенти се явиха на изпита. Темата и вариантът на теста бяха изтеглени от зрелостници.  Изтеглена беше и контролна тема: „Нищо, което си струва да бъде научено, не може да бъде преподадено“ (Оскар Уайлд).  Заместник-ректорът на Софийския университет проф. Ренета Божанкова приветства кандидат-студентите и изрази надеждата си да се справят отлично с поставените задачи, да пишат спокойно, но и вдъхновено и да постигнат първата много голяма цел в живота си – да станат студенти в желаната от тях специалност в Софийския университет.  Председателят на изпитната комисия и заместник-декан на Факултета по славянски филологии проф. Гергана Дачева се присъедини към пожеланията за успех на всички.  С успешно издържан изпит по български език и литература кандидат-студентите могат да изберат следните специалности:  „Философия”, „Философия” (на английски език), „Психология“, „Социология“, „Публична администрация“, „Културология“, „Библиотечно-информационни науки“, „Публични информационни системи“, „Комуникационен мениджмънт“, „Педагогика“, „Социални дейности“, „Неформално образование“, „Славянска филология“, „Българска филология“, „Балканистика“, „Румънска филология“, „Арменистика и кавказология“, „Предучилищна и начална училищна педагогика“, „Социална педагогика“, „Специална педагогика“, „Логопедия“, „Физическо възпитание и спорт“.  С изпит по български език и литература и с изпит по история на България бъдещите студенти могат да кандидатстват в специалност „Право“.  С изпит по български език и литература и с изпит по английски, френски, немски или испански език може да се кандидатства за специалност „Европеистика“, а с изпит по български език и литература и с изпит по английски, френски, немски, испански, италиански или руски език – в специалност „Регионално развитие и политика“.  ", "date": "2019.06.08", "title": "Кандидат-студентите по БЕЛ в СУ пишат върху мисъл на Албер Камю "}
{"url": "http://epicenter.bg/article/Ideynata-komisiya-na-BSP-Svarzvaneto-na-evrovota-s-predsrochni-parlamentarni-izbori-beshe-greshka/185186/2/0", "text": "  . Това се казва силно негативен доклад на Идейната комисия към НС на БСП, раздаден на членовете на пленума на партията, научи Епицентър.бг.   Председател на комисията е Валери Жаблянов. В състава й влизат Георги Пирински, Велислава Дърева, Юрий Асланов, Захари Захариев, Светлана Шаренкова, Александър Симов, Ваня Добрева, Стоян Мирчев, Янаки Стоилов и др.    Дискусията по доклада е била снощи, в навечерието на днешния пленум и е протекла доста разгорещено.      „Поставените в предизборния дебат акценти върху необходимостта от предизвикване на предсрочни парламентарни избори, без ясно очертани действия на БСП след провеждането на европейските избори и при евентуалното им спечелване, предизвика колебание, несигурност и в крайна сметка резервирано отношение на избирателите, които биха могли да подкрепят БСП от така наречената \"периферия”, се казва в анализа.   Темата за предсрочните парламентарни избори заедно с темата за европейските избори е попречило кампанията на БСП да има ясен проевропейски фокус, е мнението на Идейната комисия към НС на БСП.   Според членовете на Комисията разразилите се скандали в управлението са предизвикалисилна и негативна обществена реакция, забележим спад в доверието към ГЕРБ,   Идейниците на БСП подлагат на критика и участието на кандидатите за евродепутати в предизборните дебати . Те не са успели да потвърдят тезата на БСП, че България се нуждае от същностна промяна в управлението и качеството на живота:„Не успяхме да направим връзка между факторите, водещи към социална промяна в ЕС, и непосредствените политически задачи пред БСП”.    – една теза, която председателят на БСП налага в синхрон с лидерите на Вишеградската четворка. Тези нови за БСП идейни ценности обаче не са били напълнени със съдържание и не са получили покритие на партийни форуми, смятат идейниците. „Левият консерватизъм” останал една заявка „за идейна новост в лявото пространство, като не беше ясно как се свързва с Програмата на БСП, с \"Визия за България\" и с нашата европейска Платформа \"Визия за Европа”, смятат членовете на комисията. Особено критични са те по отношение на последиците от прокарването на това понятие. „При очевидния факт, че понятието \"ляв консерватизъм\" не се появи в кампанията за европейски избори 2019 г. в платформите на други социалистически и социалдемократически партии остава неясно, защо трябваше да бъде заявявана публично пред българските социалисти. Това внесе допълнително объркване по отношение на ценностите и политиките заложени в Платформата на партията за европейските избори”.   : „БСП не успя да спечели европейските избори, така както си беше поставила за задача на Конгреса на партията и в решенията на другите партийни органи, а също така не успя в хода на кампанията да наложи своята Платформа и записаните в нея политики, като основа на предизборния политически дебат”.    с „основни ценности, изразяващи, идейната същност на партията” и това е придобило съществено значение в  рамките на кампанията.   В заключение Идейната комисия обобщава –   и приетите от него \"Основни насоки на кампанията\".    и си противоречи с изводите от основния доклад на ръководството на БСП за евроизборите. Много от констатациите в документа не отрязават в пълнота обществените нагласи и в този смисъл не дават верни изводи, смята Шаренкова.    Като една от основните грешки за загубата на евровота Асланов посочил, че след като решението на ръководстното на БСП било да се проведде позитивна европейска кампания, в действителност партията направила негативна кампания и това отблъснало периферията, а в същото време ГЕРБ са успели да активират разколебаните.  ", "date": "2019.06.08", "title": "Идейната комисия на БСП:Свързването на евровота с предсрочни парламентарни избори беше грешка"}
{"url": "http://epicenter.bg/article/Miroslav-Popov--Doskoro-problemat-s-migratsiyata-ne-se-razbirashe-adekvatno-/185187/2/0", "text": "Доскоро и в Западна Европа, и в България проблемът с миграцията не се разбираше адекватно. Това каза пред БНР анализаторът Мирослав Попов.  „Тези мигрантски потоци, които се устремиха към Европа, не бяха съвършено спонтанни. Те бяха дирижирани. Зад тези мигрантски потоци седи съвсем друго виждане за света – свят на хора, които не са свързани с никоя национална държава в нито един момент, отнесени от вихрите, накъдето ги подхванат. Мисля, че това вече се преодолява, макар и с огромната съпротива на обществени сили, които традиционно в България се третират като соросоиди. Наричам това ултраглобализъм. Той ненавижда национални държави, национални граници, не разбира проблема за националния суверенитет и идентичност. Датчаните казаха „Не“ на тази политика“, коментира още анализаторът в интервю за предаването „Хоризонт за вас“.  Запитан как левицата в Европа да си върне гласоподавателите, Попов коментира:    Концепцията на спечелилите леви партии в Дания – пазим социалната държава, но пазим и границите, се оказа печелившата, подчерта още Мирослав Попов и добави:   ", "date": "2019.06.08", "title": "Мирослав Попов: Доскоро проблемът с миграцията не се разбираше адекватно "}
{"url": "http://epicenter.bg/article/Kaloyan-Metodiev--Radikalnoto-namalyavane-na-partiynata-subsidiya-shte-bade-krachka-nazad-/185190/2/48", "text": "Намаляването на партийната субсидия ще бъде крачка назад. Това каза в интервю за обзорното предаване „Метроном“ на Радио „Фокус“ политологът д-р Калоян Методиев.  Според Методиев предложението на премиера Бойко Борисов се прави с цел, а не от ценностни подбуди – изместване на фокуса.  „Възникват два въпроса по отношение на мълниеносното решение на Бойко Борисов - защо точно сега и защо толкова радикално. Не мисля, че го прави от ценностни подбуди, а действа инстинктивно - да удари другите партии, които не са богати, но и да спечели на своя страна общественото мнение. Разви се и теорията, че се опитва да отклони общественото внимание от много тежките оценки, които получи през седмицата по отношение на корупцията в България от страна на ЕК и по отношение на членството на България в Шенген от страна на холандското правителство“, обясни политологът.  Калоян Методиев допълни, че ако Бойко Борисов иска да е принципен, трябва да намери решение и за парите, които изтичат в държавата по отношение на други черни дупки като НСО, енергетика, държавни корпорации, служебни коли.  „Важно в сюжета с въпросните субсидии, като е казал „А“, да каже и „Б“ за парите, които изтичат в държавата, която е на негово разпореждане, по отношение на други черни дупки като НСО, РВД, държавни корпорации, енергетика, служебни коли. В София има 15 линейки, а служебните коли са хиляди. В цяла Европа министрите на богатите и развити държави се возят с метрото. Ако Борисов иска да е принципен, нека се занимае и с тези въпроси“, каза още Калоян Методиев.  По думите му по отношение на партийната субсидия по-разумно и по-балансирано е предложението на ВМРО – 5 лева субсидия на глас, което ще ограничи влиянието на сенчестия бизнес и олигарси по отношение на политическите партии.  „Да не залитаме в крайности по отношение на финансирането, защото до известна степен се е осветлило, поне на големите партии, и това ще е крачка назад“, отбеляза той.   „В БСП има колизия между две тенденции. Едната е линията Нинова, която е за самостоятелно развитие, за правене на принципна политика с идеята, че трябва да се променят нещата в България. Тя говори много за съдебна реформа, за нови икономически модели. Има и една друга група в партията, те искат докопване до властта на всяка цена. Не е тайна, че са близки до ГЕРБ и искат голяма коалиция, под чието крило да се скрият. Това са героите, които са известни на България от софийската, пловдивската и варненска организация“, обясни политологът.  Калоян Методиев допълни, че в БСП има сблъсък на две ценностни идеи – за това как трябва да се прави политика и как трябва да се развива българската политика оттук нататък. От сблъсъка на двете линии в БСП до голяма степен зависи и конфигурацията в българската политика в близко бъдеще, уточни той.  „Този сблъсък продължава и в момента.    Този форум е интересен от тази гледна точка, сама по себе си , каза още политологът.   Оценките за това, което се случва в България от страна на управляващите и оценките, който й се дават отвън, се разминават диаметрално, коментира още д-р Методиев.  „Докладът на ЕК но казва това, което отдавна знаем, че в България има корупция на високите нива. Това, което беше интересно, е, че има сигнали за пране на пари от политици, които се прикриват от властите в България, че управлението на държавните фирми е непрозрачно, изтичат финанси там, че чуждестранните инвестиции в България намаляват заради ширещата се корупция. В общи линии, че трябва да се вземат мерки. В противен случай, което също е важно според мен и е акцент в този доклад, ще има предоговаряне на еврофондовете, ако няма мерки по отношение на корупцията по високите етажи на властта и по отношение управлението на държавните фирми, които са се превърнали до голяма степен в черни дупки. Въпросът е, че идва седмица след изборите. Ако този доклад беше дошъл седмица преди изборите, щеше да има по-различен ефект“, посочи политологът.  По думите на Калоян Методиев управляващите се опитват се да омекотят удара.  „Темата за успехите, лансирана от управляващите, и опитът да заметат корупционните скандали в държавата, нямаше да се получи и щеше да окаже негативен ефект върху тяхната кампания. Защото оценките за това, които се случи в България от страна на управляващите и оценките, който й се дават отвън, диаметрално се разминават. Оценките вътре са категорични. Управляващите имат проблем с корупцията, защото така и не искат да го приемат и да работят в тази посока, че корупция се бори от горе надолу. Това е златното правило в тази сфера – премиер, вицепремиер, министър. В тази посока вървят и в този ред. Две държави в ЕС спорят коя е на предпоследно място, защото България ясно е на последно място – това са Хърватия и Румъния. И тези две държави имат осъдени и вкарани в затвора министър-председатели, министри и т.н.“, обясни той.  По думите му управляващите носят отговорност за управлението на държавата, за начина на разходване на публичните средства, за всичко, което се случва по отношение на публичните финанси.  ", "date": "2019.06.08", "title": "Калоян Методиев: Ако в БСП искат да затънат в битки на прогерберски фракции, да детронират Нинова"}
{"url": "http://epicenter.bg/article/Zabraneniyat--Telegraf--s-prazna-parva-stranitsa-/185194/2/0", "text": "С празна бяла първа страница с щампа „забранен“ излиза днешният брой на „Телеграф“. Безпрецедентното решение на вестника е в знак на протест срещу постановлението, с което обвинителят от Софийска районна прокуратура Тодор Тодоров разпореди да бъде заличена от правния мир на страната марката на най-тиражния ежедневник у нас, предава Агенция \"Монитор\".  Абсурдното постановление е от края на май, но е получено в редакцията на „Телеграф“ в четвъртък, приложено към съобщение от Патентното ведомство. В него прокурорът Тодоров разпорежда на председателя на ведомството да заличи регистрираната още през 1999 г. търговска марка „Телеграф“, както и незабавно да уведоми държавното обвинение за предприетото действие.  Софийска градска прокуратура е изискала преписката на прокурор Тодор Тодоров, с която той безпрецедентно разпореди на Патентното ведомство да бъде заличена марката на най-големия ежедневник у нас – вестник „Телеграф“. Това съобщи снощи за „Монитор“ говорителят на Софийска районна прокуратура Невена Зартова.  „Днес Софийска градска прокуратура иззе преписката по случая за служебна проверка“, каза Зартова.  Реакцията на прокуратурата идва ден след като вестник „Телеграф“ съобщи за мракобесното посегателство срещу свободата на словото.  Преди месец главният редактор на „Телеграф“ Васил Захариев сезира органите на МВР за фалшив сайт с наименование www.telegraf.bg, в който се публикуват статии на български език, нямащи нищо общо с редакционната политика на вестника. Адресът на уебсайта се различава от този на вестника единството по буквата f вместо ph. Именно заради това е поискано извършването на проверка.  В четвъртък в редакцията на „Телеграф“ бе получено съобщение от Патентното ведомство с приложено прокурорско постановление, в което прокурор Тодор Тодоров разпорежда председателят на институцията да заличи търговската марка „Телеграф“, която е регистрирана през 1999 г. Основанието било, че марката „Телеграф“ /на български/ противоречала на закона, защото можела за заблуди потребителите в България с английския вестник The Telegraph.  ", "date": "2019.06.08", "title": "Забраненият „Телеграф“ с празна първа страница "}
{"url": "http://epicenter.bg/article/Parvan-Simeonov--Borisov-se-vrashta-v-GERB-i-predpriema-yarki-opiti-za-restartirane-na-partiyata-/185196/2/48", "text": "Бойко Борисов се връща в ГЕРБ и предприема ярки опити за рестартиране на партията. Това каза за седмичното обзорно предаване „Метроном“ на Радио „Фокус“ политологът Първан Симеонов, изпълнителен директор на „Галъп интернешънъл“.  Според него ходът на Борисов за партийните субсидии е популистки, като уточни обаче, че ГЕРБ ще получи позитиви от него.  Първан Симеонов обясни, че е по-добре партиите да имат ясно и прозрачно обществено финансиране и че то трябва да бъде оптимизирано, но не толкова рязко.  Той коментира кои ще бъдат губещите от подобно прибързано намаляване.  „Губещи ще бъдат всички, защото ще се намали възможността за прозрачно обществено финансиране. Най-вече губещите ще са нововлизащите малки формации, което донякъде може би ще ограничи демагогските, лично харизматични проекти. Това вероятно ще подейства оздравително, защото ще стабилизира системата, ще укрепнат съществуващите формации. Когато те укрепнат, обаче, няма да можем да отговорим на друго желание на хората, което постоянно виждаме – да се освежава системата. Новите партии по-трудно ще влизат при това положение. Не на последно място, ще го отнесат именно малките формации, които се борят за съществуването си и нямат възможност да вземат пари от различни икономически субекти“, обясни Първан Симеонов.  Според него обаче предложението за партийните субсидии не бива да се прави по подобен емоционален, конюнктурен и необмислен начин. Дебатът по темата ще бъде по-скоро предизборен предвид предстоящите местни избори, прогнозира политологът.   Лидерът на БСП Корнелия Нинова търси вот на доверие и разчита, че редовият социалист няма да намери по-добри опции от нея и е права, коментира още Първан Симеонов.  „Вътрешната опозиция в БСП няма да спре да действа, но тя е на път да нарани целия клон на социалистите. А на него седи и самата Корнелия Нинова. От друга страна, вътрешната опозиция в партията става много важна за местните избори, така че и Нинова трябва да намери някаква мярка, за да не заприличва прочистването в БСП на саморазправа“, обясни Първан Симеонов.  Той каза още, че разковничето на успешната политика е да се намери мярката в ситуацията в левицата.   При „Обединени патриоти“ се случи така, че двама се карат, а третият печели, малката коалиция ще загуби всичко, ако тази разпра продължи, заяви още Първан Симеонов.  „Коалицията „Обединени патриоти“ трябва да търси някакъв нов вариант на съществуване, защото очевидно балансите вътре са променени. Те ще изгубят, ако продължат играта на натриване на носовете. От едната страна се разказва, че имало схеми, купен вот, от друга – се мълчи, а от третата страна се забелязва натриване на носове. Ако искат да оцелеят и да запазят инерцията, и трите страни трябва да намерят по-положителен подход“, обясни Първан Симеонов.  Той отбеляза, че позитивът в цялата история в малката коалиция е за ВМРО, като уточни обаче, че партията може да го проиграе, ако продължи с изтъкването. Според него единственото важно нещо е как ще се представят трите формации на местните избори.  Дори и да се разпадне малката коалиция няма да окаже голямо влияние в електорален план, а по-важно е дали голямата коалиция няма да пострада от трусовете в „Обединени патриоти“, каза още той. Управляващият микс има интерес разпадните процеси да бъдат възпрени, добави политологът.   ", "date": "2019.06.08", "title": "Първан Симеонов: Борисов се връща в ГЕРБ и предприема ярки опити за рестартиране на партията "}
{"url": "http://epicenter.bg/article/Kandidat-za-premier-na-Velikobritaniya-prizna--che-upotrebyaval-kokain-kato-mlad-/185206/7/0", "text": "Кандидатът за лидер на торите и премиер на Великобритания Майкъл Гоув заяви, че „дълбоко съжалява“, че вземал кокаин преди повече от 20 години, предаде Би Би Си. Той призна пред „Дейли Мейл“, че употребявал дрогата на няколко „социални събития“, докато работел като журналист, предава БНР.  Екоминистърът Гоув (51 г.) заяви, че вярва, че тази „грешка“ не би трябвало да бъде използвана срещу в него в надпреварата за премиерския пост.  Членовете на партията трябва да гласуват за нов партиен лидер след оставката на Тереза Мей.  Гоув допълни, че депутатите са тези, които ще вземат решение, но каза: „Мисля, че всички политици са имали живот, преди да станат политици“.  Кандидатите за поста на Тереза Мей трябва обявят официално дали ще участват в надпреварата в понеделник.  В края на май съперникът на Гоув за поста Рори Стюарт – министър за международното развитие, вече се извини, че пушил опиум на сватба в Иран преди 15 години.  ", "date": "2019.06.08", "title": "Кандидат за премиер на Великобритания призна, че употребявал кокаин като млад "}
{"url": "http://epicenter.bg/article/Pravitelstvoto-na-Gartsiya-namali-danatsi-mesets-predi-izborite-/185208/7/51", "text": "На последното си заседание преди извънредните парламентарни избори парламентът в Атина прие промени в данъчното облагане, засягащи над 3 милиона гърци и чужденци, предава БНР.  Премиерът Алексис Ципрас подтвърди датата на изборите - 7 юли.  Депутатите в гръцкия парламент гласуваха отмяна на закон, който предвиждаше по-тежко данъчно облагане за милиони гърци, както и за българите, които работят и плащат данъци в Гърция.  Министерството на финансите в Атина посочва, че законодателната промяна засяга около 3 милиона и 400 хиляди данъкоплатци, които трябваше от началото на следващата година да платят около 650 евро по-висок данък.  Част от професиите, като например служителите по чистотата, бяха включени в категорията на рисковите професии и получават по-високо заплащане.  Поради силна реакция на опозицията правителството оттегли промени, които осигуряваха високи държавни постове на близки до властта лица - според обвиненията на всички опозиционни партии.  Политическото напрежение в Гърция расте непрекъснато, като последните проучвания на общественото мнение показват преднина на консерваторите от \"Нова Демокрация\" с над 10% пред СИРИЗА преди предсрочните избори, насрочени за 7 юли.  ", "date": "2019.06.08", "title": "Правителството на Гърция намали данъци месец преди изборите "}
{"url": "http://epicenter.bg/article/-Le-Figaro--Prodalzhava-sblizhavaneto-mezhdu-Rusiya-i-Kitay-/185209/7/0", "text": "„Дипломация на пандите срещу дипломация на възпоменанията за войната“, това алтернативно предложение демонстрира китайският президент Си Цзинпин, в хода на тридневното официално посещение в Русия, пише вестник „Le Figaro“, цитиран от Агенция \"Фокус\".  Разсърдил се на страните, събрали се на крайбрежието на Нормандия, Владимир Путин прие ръката, протегната от неговия китайски колега.  В отсъствието на западните лидери от Петербургския икономически форум, Путин и Си Цзинпин се срещнаха на вечеря. Руският лидер отбеляза с радост, че двустранните отношения с Пекин, са достигнали „безпрецедентно равнище“.  Руско-китайското сближаване се активизира, след украинската криза през 2014 година, в отговор на икономическите санкции на Запада. От този момент Си Цзинпин се е срещал с Путин почти 30 пъти.  Това сближаване се засилва благодарение на търговското и дипломатическо противопоставяне между Вашингтон и Пекин, инициирано от САЩ. Било за иранската ядрена сделка, от която се отказа Белия дом, или сирийския конфликт, Пекин и Москва гласуват в унисон в Съвета за сигурност на ООН.  Освен това, неотдавнашният арест на американския инвеститор Майкъл Клави, доведе до ускоряване на бягството на западни капитали от Русия и Пекин побърза да запълни тази ниша. През миналата година обема на двустранната търговия нарасна с 25% и достигна 108 милиарда долара.  ", "date": "2019.06.08", "title": "„Le Figaro“: Продължава сближаването между Русия и Китай "}
{"url": "http://epicenter.bg/article/Andrey-Babish--Chehiya-ne-planira-da-prieme-evroto-/185215/7/0", "text": "Чешкият премиер Андрей Бабиш заяви, че Прага свързва своя икономически ръст със запазването на националната си валута и не планира да приеме еврото, предаде ТАСС, цитирана от Агенция \"Фокус\".  „Чехия, за разлика от Словакия, не планира да приема еврото“, заяви Бабиш, който се намира на работно посещение в Словакия.  По неговите думи, отказът на Чехия от преминаване към еврото, е свързан „със сериозните проблеми, които изживява еврозоната“.  Според Бабиш, тези проблеми могат да бъдат преодолени, само в случай, че еврозоната бъде напусната от Италия и Гърция, които не реализират болезнените за населението, но необходими за оздравяване на собствените им икономики реформи.  Бабиш разкритикува плана за увеличаване на бюджета на ЕС, с който излезе Европейската комисия. Според чешкият премиер, това не трябва да се прави в момент, когато Великобритания напуска ЕС, в резултат на което съюзът ще се лиши от значителна част от бюджетните си приходи.  Премиерът на Чехия смята, че финансовото бреме, което Брюксел иска да възложи на оставащите 27 страни-членки на ЕС, може да се отрази негативно на социално-икономическата ситуация в тях.  ", "date": "2019.06.08", "title": "Андрей Бабиш: Чехия не планира да приеме еврото "}
{"url": "http://epicenter.bg/article/Frenskata-politsiya-e-izpolzvala-salzotvoren-gaz--za-da-razprasne--zhaltite-zhiletki--v-Monpelie-/185220/7/0", "text": "Френската полиция е използвала сълзотворен газ и водни оръдия, за да разпръсне участници в акция на „жълтите жилетки“ в град Монпелие, в южната част на Франция, предават РИА Новости и Агенция \"Фокус\", позовавайки се на местни медии.  В демонстрацията в Монпелие са участвали около две хиляди души. В хода на сблъсъците със силите на реда са пострадали двама души, а други двама демонстранти са били арестувани.  От полицията съобщиха, че някои от протестиращите са започнали да чупят витрини на магазини, да палят контейнери за смет и да рушат спирки на обществения транспорт.  ", "date": "2019.06.08", "title": "Френската полиция е използвала сълзотворен газ, за да разпръсне „жълтите жилетки“ в Монпелие "}
{"url": "http://epicenter.bg/article/Georgi-Markov--Ako-Orban-se-yavi-na-izbori-v-Balgariya-i-samo-pokazhe-nomera-na-byuletinata--vliza-v-NS-/185218/11/34", "text": "    Георги Марков: Здравейте. Много въпроси поставихте.  Георги Марков: Много интересни, много актуални.    Георги Марков: Не бих казал. В момента завършвам една малка книжка за Виктор Орбан. Написах я с много голяма любов, тъй като съм орбаноман още от 1989 година, когато той удари тази страхотна реч – беше младо момче с брадичка – за изгонване на съветските танкове, но орбаноманията ме тресе особено след 2010, когато той направи буквално Унгария друга и знаете – тръгна да прави не либерална демокрация, а християндемокрация. Орбан спечели – първо да кажем – удивителна победа, най-добрия резултат в Европа на тези евроизбори при една прилична и добра активност над 43% в Унгария – той спечели изумителните 52,3% от вота на унгарските избиратели.   И веднага социолозите сметнаха, че в същия ден, ако имаше и парламентарни избори – знаете, че там системата е смесена, от 199 депутата една част – 106 – се избират мажоритарно, той щеше да има, забележете – 81% от депутатите, около ¾ в парламента. Това се дължи на изключителната му политика през последните години. Орбан-икономиката е цветуща – имат 105 млрд. износ за миналата година. От 1 юли влизат всички тези екстри, които направиха за многодетните семейства: заеми от 33 000 евро, които се опрощават по 10 хиляди – за първо дете, по 10 хиляди за второ и по 10 хиляди за трето, пускат се в продажба седемместните автомобили за семействата с 4 деца, на които държавата помага с 8000 евро.  Това, което е интересно, е че точно ден преди деня за размисъла в петък той даде едно интервю във вестник „Билд”. То беше култово интервю, защото го излъчи Унгарската телевизия. Двама журналисти от германското издание бяха дошли в кабинета му, в него той като заглавие посочи „Аз подкрепям ЕНП за евроизборите“. Същевременно обаче в това интервю той категорично каза, че Унгария няма да подкрепи Манфред Вебер за шеф на Европейската комисия и уточни защо. Първо, каза: „Вебер не е баварски баварец. Той е брюкселски баварец, защото баварски баварец никога не би гласувал срещу Унгария“. Той има предвид гласуването не в ЕНП, а в Европарламента – онази идиотщина да се замразява страна членка на Европейския парламент затова, че си е избрала премиер, който се грижи за националния интерес.  Идва Вебер в Будапеща, опитва се да се придума с Орбан. Не се получи нищо повече от един обяд в новата резиденция на Виктор в Буда на терасата. И той се въртя, въртя из Унгария и си отиде. Никой не понечи да се срещне с него. Завъртя се покрай закрития Централно-европейски университет. Наистина, истински баварец не би гласувал срещу Унгария в Европарламента като се има предвид особено тази година – 30 години от демократичните промени. Точно юни месец падна първата тухла от Берлинската стена и тя не падна в Берлин, а както знаете – падна в Унгария, когато външният министър на Унгария Дюла Хорн и австрийският външен министър прерязаха телената мрежа, а по-късно на пикника в град Шопрон хиляди източногерманци преминаха в Австрия и с това беше ясно вече, че комунизмът си отива.  Вишеградската четворка имаше свое заседание и Орбан обяви веднага след изборите, че вишеградците ще имат единна позиция по отношения на избор на председател на Европейската комисия. Засега те – четирите страни: Полша, Чехия, Словакия, Унгария – независимо, че в Полша е консервативно правителството, в Унгария също, в Чехия – Бабиш е милионер либерал, а пък социалистите са в Словакия, те издигнаха словашкия социалист Шевчович за шеф на Европейската комисия.  Още във вторник, когато се събраха европейските лидери, внезапно се уреди среща на г-н Макрон, френският президент, с вишеградците и той сподели тяхното виждане, че и Вебер, и Тимерманс не са подходящи за председатели на Европейската комисия, че много проблеми има да решава Европа,а те са част от проблема, тъй като единият беше заместник-председател на Европейската комисия, имам предвид Тимерманс, а пък този Вебер – на парламентарната група на ЕНП. И никой от тях не можа да направи необходимото да се спре безумното решение на Меркел „Елате, ще се справим“ – да се наводни Европа с един милион емигранти. И видяхте резултатите от изборите във Франция, в Англия, видяхте ги в Италия.  Фарадж буквално ги уби в Англия. Льо Пен би Макрон – това „Движение прогресисти“ така и не се състоя, Салвини е с впечатляващ резултат в Италия, „Алтернатива за Германия“ направи двуцифрен резултат в Германия. И се получи една зелена вълна наляво и надясно – една радикална дясна вълна. Орбан още преди изборите казваше, че ако се наложи да напуска ЕНП, първият разговор, който ще води, ще е с поляците – те са в изключително близки отношения Полша и Унгария. Специално за вашето предаване ще кажа – винаги през тези последни три мандата, когато Орбан е избран за министър-председател на Унгария през 2010, 2014 и 2018, на другия ден той не отива в Брюксел, Москва или Вашингтон, а отива във Варшава, независимо кой е премиер. И когато Доналд Туск беше премиер, той отиваше там. Връзките са много големи между двете страни и особено между Качински и Орбан – на всеки 3 месеца те се срещат някъде, обядват си.  Тоест, ако приемем, че той ще напусне ЕНП, според мен ще води разговори с английските консерватори повече и с партията „Право и справедливост“ в Англия, отколкото с движенията на Салвини, с „Партията на свободата в Австрия“, с г-жа Льо Пен, с новите партии в Холандия, в Испания и т.н. Но той каза за ЕНП следното: „Кол ме е докарал в ЕНП, той ме е поканил, не виждам от тези тук хора, кой ще ме изгони, но ЕНП ще завие според мен наляво и ще се съюзи с ПЕС, което ще е ритуално самоубийство, аз в това нещо няма да участвам“. На 6-ти май известния унгарски консервативен вестник направи с мен много голямо интервю на цяла страница – беше и между другото 4 дни най-четеното, защото чужденец говори за проблемите на Европа и специално за Виктор Орбан. И аз там специално на въпроса какво бих – да го съветвам е много претенциозно, но какво бих искал, аз казах – „Аз искам той да напусне ЕНП, защото това не е ЕНП-то на Хелмут Кол, а това е ЕНП-то на Ангела Меркел”.  Знаете, че Орбан беше в Либералния интернационал до 2000 година, заместник-председател беше там. Под въздействие на Кол партията му от младежка стана гражданска, отиде в ЕНП по покана на германските християндемократи и Християн-социалния съюз на Бавария и беше 10 години заместник-председател на ЕНП. В момента ЕНП се социалдемократизира и неолибералчва и той няма място там, предвид че е тръгнал да прави Консервативна християндемокрация. А какво значи това? Национален суверенитет, национална идентичност, традиционно семейство – християнство, християнство 10 пъти. Вие виждате, че нито Манфред Вебер, нито Тимерманс въобще не си строшават езика да кажат думата християнство.  Орбан каза за тях „Тези двамата се различават – казва – само физически.“ И то е точно така. И двамата са много близки със Сорос и според мен дните на Орбан са преброени в ЕНП. Той казва: „Ще се водят разговори.“ Кой ще ги води разговорите – знаете, че при самозамразяването се изградиха две групи старейшини. В едната от Европейския съюз влиза Ромпой и мисля че Шусел – бившия канцлер на Австрия, от унгарска страна по-млади хора – да изгладят противоречията, но те противоречията са неизгладими, няма как. Орбан си води политика – дясна, християндемократическа, докато ЕНП все повече – вие сте толкова интелигентно радио и вие като водещ аз ви питам – вие виждате ли разлика между социалдемократите в Германия и християндемократите? Те са се гушнали няколко мандата, поради което и двете партии дадоха най-ниските си резултати от Втората световна война насам, особено тежко беше поразена на тези евроизбори партията на тези германски социалдемократи и стигна комичните 15%.  Знаете сега там Андреа Налес – шефката на партията – хвърли кърпата и сега не се знае младата генерация социалдемократи дали няма да се откаже от коалицията с г-жа Меркел и да я постави в абсурдното положение да търси съюз със „Зелените“. Така че бъдещето на Орбан в ЕНП не е решено, но по-скоро аз мисля, че той ще напусне. Ще има в рамките на европейската десница в Европарламента две формации. Едната ще е около Качински, Фараж, Орбан. Другата ще е около Салвини, Льо Пен, там слагам и Вилдерс в Холандия. Между другото „Партията на свободата“ в Австрия има изключително готин нов лидер – това е Норберт Хофер, той беше кандидат за президент. Взе 49,9% на президентските избори. Няма да има общ десен интернационал, но ще има общо гласуване и съгласуване на позиции по общите политики в Европарламента с внушително мнозинство от над 170 депутати.  Сега знаете, че ЕНП им дават към 180, но като извадите 13 на Орбан – той вкара още един депутат повече от 2014, те слизат под 170. Нещото, което е важно да се знае, след срещата с Макрон вишеградците казаха: „Край на господството и на командването на Германия и Франция. Ние няма да се подчиняваме. Те самите не се разбират вече по много въпроси, но това, което беше, свърши. Ние на диктат няма да се подчиняваме.“ Така че ще бъде много интересен изборът на председател на Европейската комисия, Макрон е срещу тези двамата, вишеградците са, ще се разточи работата поне до Коледа, защото виждате Ципрас отива на избори, след като тежко загуби.  В Австрия целият номер, който скроиха на Щрахе, се стовари на главата на горкия млад и талантлив политик Себастиан Курц, Австрия отива на избори септември, има служебно правителство. Зеленият президент, той беше член на Зелената партия, каза на новата министър-председателка на Австрия, която е доскорошен председател на Конституционния съд: „Няма да взимате важи политически решения. Вие сте служебно правителство да подготвите изборите”. Тоест Австрия няма да е готова със свое становище кой да е шеф на Европейската комисия и горкият Берлускони ще трябва сигурно да води Европарламента до Коледа, защото той май че е най-старият евродепутат. А те нещата са вързани, кой ще е на Европейската комисия, кой ще е Европарламента.  Георги Марков: Вижте, както и да го погледнем, се оказа най-талантливият и най-значимият политик, макар и на много малка страна. В момента Европа, виждате, името му непрекъснато се върти, с него се съобразяват всички лидери по простата причина, че той е легенда. Вие сигурно сте обърнали внимание, че в навечерието на изборите Жан-Клод Юнкер при посещение в Полша и в други страни каза: Орбан е за мен герой. Той си е герой, защото той е единственият, който има ярко антикомунистическо минало отпреди 10 ноември. Истински мъж, който не е женен за мъж, както люксембургския премиер, ами си е женен за жена, отгледала пет деца, има три внучета и е визионер на Европа. Защото вие, ако погледнете неговата реторика и действия 2014-2015 г., всички дойдоха на неговата позиция за мигрантите. Той предвиди последиците на тази миграция на „ножа“ и виждате, каква драма настъпва във Франция. Това е водеща страна в Европа, голяма демокрация. Хайде, да оставим „жълтите жилетки“.  Вижте тия черни жилетки, които се нахвърлиха на летището, международното в Париж и реват с всичка сила „Франция не е на французите“. И кой ще е следващият лозунг? Може би вън французите от Франция? Европейската комисия мълчи и аз не знам дали сте обърнали внимание, в петък говорих в парламента от името на парламентарната група.   Понеже госпожа Корнелия Нинова каза, че някакъв холандски външен министър ударил страшен шамар, Европейската комисия ударила страшен шамар на Борисов, аз реагирах и казах: „Вижте, ние сме суверенна страна. Холандският министър евала му правя за това, че е загрижен за българската демокрация, но аз като гражданин на Европа, който гласува, плаща данък, на брюкселските бюрократи – част от моя данък отива там и като български депутат съм загрижен два пъти повече за Холандия. Те първо да си погледнат собствените си страни, защото, слава Богу, не се е случило да се качи в трамвай терорист ислямист и да почне да стреля наред и да изтрепе хората.  И в България не се е случило съд да поиска човек, който има криминално досие, дълго от НДК до Съдебната палата, целия булевард „Витоша“, терорист, две седмици преди това е пуснат, за да извърши това покушение”. В Холандия на последните парламентарни избори тази пролет, това не се говори много, но е факт, влезе ислямска партия. Защо Европейската комисия и холандският външен министър не се е загрижил за Белгия, съседната Белгия? Че там също се регистрира ислямска партия, а няколко града забраниха по Коледа в християнска Европа да се празнува, Коледа и коледните празници се наричат зимни, а Дядо Коледа – Дядо Мраз като при комунизма, за да не се дразнят ислямистите.  Всичките тия неща Орбан ги каза 2014-2015 г., че елитите, неолибералните, елитите от 1968 г. си отиват и трябва да дойдат нови политици, и то разделителната линия е само и единствено това – християнска Европа или християнско-ислямска Европа. За госпожа Меркел „ислямът е вече част от Германия“. Но чуйте, какво каза, хвърляйки си оставката френският министър на вътрешните работи Жерар Колоб: „Ние сме две нации, християнска и ислямска, засега сме заедно, но не сме, г-н премиер, на девет планини от гражданска война”.  Това са големи проблеми и Макрон, на когото не съм фен, но е прав в едно: в Европа е натрупан огромен гняв. И целият въпрос е: защо се натрупа, кой го предизвика, кой е виновен. Досега всичко мина по мед и масло – до тези избори, всичко се замаза все едно нищо не е било.  Какви безобразия направи този Европарламент, включително с гласуването на Кьовеши да стане главен прокурор на Европа под въздействието на 226 депутати на Сорос. Да подкрепят магистрат, който е свален от собствения си Конституционен съд и уволнен от собствения си президент заради злоупотреба с власт и изпълняване на политически поръчки. Ненормално ли е?  В тия пет години Орбан е правият. С какво се запомнят тези пет години на Юнкер. Вика: Великобритания вън, мигрантите вътре. Че това е такъв шамар да напусне Великобритания. Швейцария си оттегли молбата за членство, а те тръгнали да замразяват Унгария и сега ще замразяват Полша и въобще тая реторика на наказания, замразявания, какво си позволяват! Ама ние ви даваме фондове, вие си давайте суверенитета. Това е свършена политика, това просто няма да бъде така. Очевидно е. И тука Макрон също е прав и получи подкрепа от Орбан: трябва да се ревизира Лисабонският договор. Очевидно една част от европейските страни ще държат на своята етническа хомогенност и на християнска същност. Другите ще си стават ислямско-християнски с всички рискове на миграцията на „ножа“, докато ислямът стане повече като население и тогава ще си правят партии и ще искат да управляват. Това са проблемите на Европа.  Георги Марков: Той отдавна е казал, през 2014-та година, още на тази прословута реч в Трансилвания, че няма алтернатива Европейският съюз, той е проевропейски настроен – сътрудничеството между европейските страни трябва да продължава, но трябва да се зачита, и това е изискването на вишеградците за бъдещия председател на Европейската комисия, две неща казват те: „Ще подкрепим човек, който свободно ще говори, че Европа е християнска и второ, човек, който зачита националните правителства. Тоест, ние не сме съгласни с повече изяждане на суверенитета. Европа на силни национални държави, съюз на силни национални държави. Кошмарът, – казва той, – Съединени европейски щати не се състоя, и няма да се състои. Това е разковничето, това е разликата.“  И човекът си прави политика. На 4 юни, вие знаете, е годишнината от сключения през 1920 Трианонски договор, когато 2/3 от Унгария – буквално чисто унгарска с етнически унгарци населена земя им е отнета, като Бургенланд, Трансилвания и т.н. Той казва: „Това беше ампутация“, направи 4 юни Ден на унгарското единство и на неделимостта на унгарската нация. И казва: „Ние сме 15 милиона унгарци. От тези 5 милиона зад граница вече 1 милион станаха унгарски граждани. Ще дойде нашето време. И това време ще бъде без прекрояване на граници Унгария да си стане 15-милионна.“ Затова казва: „Ние искаме деца, а не мигранти“ и т.н. Води национална политика без да е по-малко европеец от този люксембургеца, дето се оженил за мъж.  Георги Марков: Когато я дам да се отпечата, аз ще дам гласност. Тя, книга е силно казано, няма бла-бла в нея, няма излишни думи – само факти от политиката, от всичко, което Виктор е говорил през тези години и ще бъде много интересна за неговите фенове в България, които между другото, са многобройни. Ако Виктор Орбан се яви на избори в България и само каже „Здравейте” на унгарски и си покаже номера на бюлетината, той ще влезе в българския парламент, това го чувствам от социологическата агенция „Бул. Витошка“, по която се движа всеки ден.  Георги Марков: Той, да ви кажа, беше невъзможен и в Унгария. Според мен, от Лайош Кошут такъв мислител, политик от 1848 година и революционер Унгария не е имала. Той е без съмнение феномен. И ако погледнете и в другите страни, няма човек с такива лидерски качества, защото в крайна сметка политиката е реална дейност, и дали е добра или лоша, определя гласът народен и Божи, собственият му народ. Той 8 години беше в опозиция. Прояви огромно търпение, отказа при едни вълнения да взима властта с пуч, и три пъти наред унгарският народ го избира с внушително мнозинство, защото е успешен политик. Той е неприложим в България, макар че в много отношения нашето правителство взе про-Орбан политика, ако си спомняте, в крайна сметка България е една от страните, която отхвърли Истанбулската конвенция.  България е една от 10-те европейски страни, която отказа да подпише Глобалния пакт на ООН за миграция, в който водещата е щуротията, че миграцията е източник на просперитет на Европа до 2030 година. И накрая, ако си спомняте, че и нашето правителство каза, че ако се стигне до гласуване за лишаване на Унгария от правото на глас, ще гласува вето, но то вече Полша и Чехия го наложиха. Първо, в България за съжаление партиите не са като партията „Фидес“ в Унгария, никой не може да постигне такова мнозинство, нашата избирателната система е такава, че никоя партия не може да постигне обикновено квалифицирано мнозинство.  Орбан знаете, намали броя на депутатите, вкара християнството, първите думи са: „Боже, благослови унгарците“, като конституционен принцип, махна давността за престъпленията от комунизма. Тези неща у нас са немислими. Успя да развие икономика без да му пука и от Изток . От тук дойдоха и част от големите печалби. Ти да отидеш в Китай, и китайският не премиера Ли Къцян, а президентът Си да ти каже: „Ти си нашият представител за Централна Европа“, и да направи Китайската банка и китайският туристически център за Централна Европа в Будапеща, да финансира влака-стрела Будапеща-Белград, да направи китайски университет в Унгария, се изисква огромно доверие. Същата е историята и с Путин. Той каза на Виктор: „Ти си най-надеждният ни партньор, най-добрият ни партньор в Европа“ и затова текат, текат унгарски стоки там, текат унгарски лекарства, от това се печели. И това не пречи на инвестициите, защото в Унгария са: „Мерцедес“, „Ауди“, „Сузуки“, „Опел“, а сега влиза и „БМВ“ и „Еърбъс“ с огромен завод за правене на хеликоптери. Гъвкава политика, национален интерес и едно мото: „Унгария няма шеф“.  Георги Марков: Няма шеф, няма началник. Това е. ", "date": "2019.06.08", "title": "Георги Марков: Ако Орбан се яви на избори в България и само покаже номера на бюлетината, влиза в НС!"}
{"url": "http://epicenter.bg/article/Zadarzhan-e-shofyor-na-mikrobus-s-migranti--koyto-izbyaga-v-gorata-/185181/3/0", "text": "Задържан е шофьорът, който в късния следобед вчера изостави микробус на АМ \"Тракия\" и побягна, за да осуети полицейска проверка. Това съобщиха от пресцентъра на МВР.  В микробуса бяха намерени 17 нелегални мигранти, 12 от които непълнолетни. Те са предадени на служители от група \"Миграция\" към ОДМВР-София.  След установяване на самоличността му 41-годишният водач бе обявен за общодържавно издирване. Късно снощи той се е предал в поделение на МВР. Служители на ОДМВР - София продължават работата по изясняването на всички факти и обстоятелства по случая.  Образувано е досъдебно производство.  ", "date": "2019.06.08", "title": "Задържан е шофьор на микробус с мигранти, който избяга в гората "}
{"url": "http://epicenter.bg/article/Snaryad-s-vzrivatel-stresna-horata-v-selo-do-Sofiya--voennite-go-izzeha-/185185/3/0", "text": "Модулно формирование за овладяване и преодоляване на последиците от бедствия от поделението в Горна Баня иззе снощи, 7 юни, корозирал 76,2 мм осколъчен снаряд с взривател, намерен в частен двор в село Клисура, район Банкя, област София, съобщиха от министерството на отбраната.  Боеприпасът е бил открит при изкопни дейности в частен имот на ул. \"Балканска“ в селото, което е на около 20 км западно от София.  Модулът, в състав четирима военнослужещи с два броя техника, е разузнал и транспортирал снаряда до поделението. Той ще бъде унищожен в понеделник на полигона в Сливница.  До пристигането на модулното формирование, мястото, на което е открит боеприпасът, е било охранявано от органите на МВР.  ", "date": "2019.06.08", "title": "Снаряд с взривател стресна хората в село до София, военните го иззеха "}
{"url": "http://epicenter.bg/article/83-godishen-shofyor-predizvika-chelen-sblasak-v-tunel--quot-Vitinya-quot--petima-sa-raneni-/185198/3/0", "text": "Катастрофа в тунел \"Витиня\" затруднява движението по магистрала \"Хемус”, пострадали са петима души при сблъсъка. 83-годишен шофьор влиза в насрещното движение, а в него се блъска кола, в която са пътували две жени и двама мъже, предава Канал 3.  Шофьорът на автомобила, влязъл в насрещната лента, е с черепно-мозъчна травма. Двете жени от другия автомобил са с гръдни травми, но не тежки.  На мястото са изпратени три екипа на Бърза помощ от Елин Пелин, Ботевград и София, като първата линейка е пристигнала на десетата минута.  От образувалата се дълга колона заради инцидента, голяма част от колите са били блокирани в тунела. В резултат на това на три жени им е прилошало. Оказана им е медицинска помощ.  Движението временно е спряно. На място има полицейски екипи, които отклоняват движението на моторни превозни средства по обходни маршрути.  Движението в посока София се осъществява през I-1 Ботевград – София при км 36, информират от АПИ.  ", "date": "2019.06.08", "title": "83-годишен шофьор предизвика челен сблъсък в тунел \"Витиня\", петима са ранени "}
{"url": "http://epicenter.bg/article/Prokuror-Ivan-Geshev--16-godishnoto-momche-ot-Plovdiv-e-obekt-na-verbovka-ot--Islyamska-darzhava--/185201/3/0", "text": "При претърсването в помещенията в Пловдив на първо място е намерена т. нар. на жаргон \"тръбна бомба\", устройство, което много често се ползва при атентати в САЩ. Детето, съзнателно използвам този термин, според мен е суперинтелигентно. Това заяви на специален брифинг заместник-главният прокурор Иван Гешев за задържания в Пловдив ученик, подготвял самоубийствен бомбен атентат, предаде Канал 3.  \"Другото намерено е взривно устройство в процес на изготвяне, поставено в пластмасов съд, поставен в друг съд, между тях са поставени множество пирони, вероятно за максимален поразяващ ефект. Теглото на това вешество е 14,5 кг, използва се в някои от атентатите в Белгия и Франция, вкл. и в Сарафово. Според оценки на експерти за Сарафово там е ползвано около 2 кг, а тук - над 14 кг. Мисля да спра дотук\", разказа още Иван Гешев.  \"Това дете е обект на вербовка на \"Ислямска държава\", бе намерено знаме на \"Ислямска държава\", книги с тази тематика, които са достъпни и в България. Това е някакъв класически случай на вербуване и радикализиране на определено лице - в случая непълнолетно лице\", обясни още зам.-прокурорът.  Той наблегна, че в случая става дума за дете, което е жертва.  \"Преценихме, че обществото трябва да знае и да е запознато в разумни граници, че някои проблеми, които считаме за латентни и несъществуващи, са вече в България. Тези проблеми касаят всеки от нас като родители в тази страна, както и че в крайна сметка тези проблеми трябва да бъдат решавани и да им бъде противодействано от цялата държава. И да има някаква обществена реакция и дискусия\", коментира заместник-главният прокурор.  \"Става въпрос за дете, непълнолетен български гражданин на 16 г., в сряда се получи сигнал, устен, неофициален, от близки на това дете. Колегите от ДАНС веднага уведомиха Специализираната прокуратура, в рамките на часове се създаде организация. Става въпрос за ученик, дете, вече обвиняем, който се е радикализирал. За Пловдив отидоха екипи от спецпрокуратурата, съвместните действия бяха координирани с ОДМВР в Пловдив, с ДАНС, с групата за противодействия на бомбения тероризъм, беше извършено претърсване на две помещения\", разказа още Гешев.  \"Те са ползвани от детето - съзнателно използвам този термин, ученик от елитна пловдивска гимназия, от добро семейство с възможности, ученик, който според мен е суперинтелигентен. В тези помещения бяха намерени множество готови и в процес на изготвяне самоделни взривни устройства\", изтъкна Иван Гешев, който подчерта, че семейството на детето е оказало пълно съдействие.   Той поясни, че момчето е имало интереси към химията, и е създало взривното устройство само за около 7-8 дни. \"Едно до някаква степен объркано дете, обработвал го е професионалист\", каза Иван Гешев, като подчерта, че евентуално издирване на самоличността на детето, евентуални снимки и т. н., ще увредят най-напред на самото момче, а и на разследването.  Шефът на ОДМВР-Пловдив старши комисар Атанас Илков добави, че детето няма да бъде извеждано от неговата среда, ще продължи да ходи на училище. \"Включихме се непосредствено след сигнала с работата с детето, тази наша работа ще продължи и занапред.  То е под надзора на Детска педагогическа стая, от понеделник започваме интензивна работа с него, ще сме в непрекъснат контакт със семейството му, за да можем да го изведем от тази среда, за да заживее нормален, пълноценен живот. Няма да пестим ресурс в тази насока.  Детето ще си ходи на училище, няма да го извеждаме от средата, в която е било досега, ще набележим мерки, за да не се чувства изолирано. Нашето присъствие около него и семейството ще е постоянно, за да му помогнем и да го извадим от средата\", изтъкна старши комисар Атанас Илков.   ", "date": "2019.06.08", "title": "Иван Гешев: Момчето, вербувано от \"Ислямска държава\", е супер интелигентно, открит е 14,5 кг взрив "}
{"url": "http://epicenter.bg/article/Ivan-Geshev--Sazdavaneto-na-balgarski-anti-teroristichen-tsentar-e-na-finalnata-prava-/185210/3/0", "text": "Създаването на анти-терористичен център на България е на финалната си права след посещението ни при колегите в САЩ. Ако имаме разбиране от правителството и премиера, надяваме се да се случат в кратък период един дребни законодателни промени в закона за противодействие на тероризма и другото е техническа част, изпълнима в много кратък срок. Това разкри заместник-главният прокурор Иван Гешев на днешната пресконференция по повод задържането на радикализиран от ислямисти младеж от Пловдив, подготвял самоубийствен бомбен атентат, предаде Канал 3.  \"Взаимодействието в сряда между всички служби беше перфектно, разви се в рамките на 5-6 часа и пак ще кажа: българските граждани може да се гордеят със своите служби за сигурност, със следователите, с прокуратурата\", подчерта Иван Гешев.  \"Но ако си зариваме главата в пясъка, не значи, че ще ни подмине бурята. Този тип проблеми, които са вече реалност в България - не само опасността в мрежата да попаднеш на педофил или да ти продадат наркотици, има нова опасност, наречена промиване на мозъци, радикализация, за която родителите трябва да са нащрек\", предупреди Гешев.  \"Относно наказателно-правния аспект ще кажа, че основният проблем, който трябва да се реши в кратък срок, е взаимодействието между отделните служби, ангажирани в действието срещу тероризма, за да може службите да реагират за 5-6 часа, както в случая.  В конкретния случай ние се познаваме и имаме добри отношения. При друга ситуация резултатът може би щеше да е друг, затова под егидата на главния прокурор от няколко месеца с подкрепа на правителството се действа за въвеждане на добра практика, която видяхме при посещението си в САЩ.  Едни антитерористични центрове, които там са на различни места. Тези центрове би трябвало в реално време да събират цялата информация и в реално време всички служби трябва да имат представители, които да решават кризи, или да предотвратяват кризи.  В противен случай да се разчита на личния контакт е несигурна работа - днес го има, утре го няма. Тези отношения трябва да се поставят на законова основа, която не се влияе от отношенията между хората от отделните служби\", изтъкна зам.-главният прокурор.  По думите му подобен проблем не може да се реши от прокуратурата изцяло, \"защото ние се намесваме на някаква фаза. Недопускането на такива процеси е обект на работа в семейството, в училището и много други органи\".  Според Гешев, детето от Пловдив е трябвало да бъде изолирано и с него да работят психолози и психиатри. Един от прокурорите се пречупва по време на гледането на мярката, изправен пред личната история на семейството, което съдейства на разследването.  \"Съдът във вчерашния ден е преценил в закрито заседание, че детето следва да бъде с мярка надзор на Детска педагогическа стая. Според мен това е в някаква степен грешка. Пречупи се един от прокурорите, изправен пред личната трагедия на детето и семейството. Дали това беше правилно или неправилно - ще покаже времето. Смятаме, че работата с детето в изолирана среда е най-подходящото решение\", каза още Гешев.  ", "date": "2019.06.08", "title": "Иван Гешев: Създаването на български анти-терористичен център е на финалната права "}
{"url": "http://epicenter.bg/article/Vizhte-kakvo-otkriha-v-pomeshteniyata--izpolzvani-ot-uchenika-v-Plovdiv--SNIMKI--VIDEO--/185212/3/0", "text": "На брифинг в Съдебната палата беше оповестен случаят с непълнолетен 16 – годишен ученик от Пловдив. В сряда са сигнализирали негови близки, че се е радикализирал, съобщават от МВР.  Екипи на Спецпрокуратурата, ДАНС, групата за противодействие на бомбения тероризъм на СОБТ и ОДМВР-Пловдив са извършили претърсвания на два адреса. Намерени са множество самоделни взривни устройства в различен етап на подготвяне, вещества и компоненти.  Момчето е било обект на \"обработка\" от Ислямска държава - това е класически случай на вербоване и радикализиране през Интернет. Веществата, които е използвало, са общодостъпни, заяви заместник – главният прокурор Иван Гешев. В брифинга участваха още директорът на ОДМВР – Пловдив старши комисар Атанас Илков и заместник – председателят на ДАНС Николай Ненков.  Прокурор Гешев подчерта, че взаимодействието и координацията на отделните служби, ангажирани с противодействие на тероризма, е било перфектно.  Инспектори от Детска педагогическа стая при ОДМВР – Пловдив с дългогодишен опит са започнали работа с момчето от самото начало, те ще бъдат в постоянен контакт и с родителите, каза старши комисар Илков. Непълнолетният няма да бъде изведен от сегашната си среда, няма да се чувства изолиран и ще продължим да оказваме помощ в тази насока - добави той.  Работи се активно за цялостното изясняване на случая.  ", "date": "2019.06.08", "title": "Вижте какво откриха в помещенията, използвани от ученика в Пловдив (СНИМКИ, ВИДЕО) "}
{"url": "http://epicenter.bg/article/Ribar-izchezna-bezsledno-s-lodkata-si-v-yazovir-Ivaylovgrad--izdirvat-go-/185216/3/0", "text": "Сигнал за изчезнал рибар на язовир Ивайловград, в района на село Бориславци, е получен на тел 112 по обяд. 35-годишният мъж, който се издирва, снощи е влязъл с лодка в язовира и оттогава е в неизвестност.  Тази сутрин рибари са го търсили, но не са го открили, съобщава Би Ти Ви.  Към язовира пътува екип на пожарната.  ", "date": "2019.06.08", "title": "Рибар изчезна безследно с лодката си в язовир Ивайловград, издирват го "}
{"url": "http://epicenter.bg/article/Karakachanov--Ne-razlichnoto--a-traditsionno-semeystvo-ima-nuzhda-ot-podkrepa--/185211/2/0", "text": "\"Не различното, а традиционното семейство има нужда от подкрепа! Днес това семейство е подложено на удари. Това семейство е сочено с пръст като нещо мръсно от т.нар. „различни“. Стига толкова лицемерие. Това не помага на нашата Европа, която е на кръстопът. Нашата Европа, нашият континент е подложен на геноцид.\" Това написа във Фейсбук вицепремиерът, министър на отбраната и лидер на ВМРО Красимир Каракачанов.  Не различното, а традиционното семейство има нужда от подкрепа!  Днес това семейство е подложено на удари. Това семейство е сочено с пръст като нещо мръсно от т.нар. „различни“.  Стига толкова лицемерие. Това не помага на нашата Европа, която е на кръстопът. Нашата Европа, нашият континент е подложен на геноцид.  Отново стана време за прословутия „прайд“. Продължавам да не разбирам за какви права се протестира, при положение, че българското общество е едно от най-търпеливите и великодушни общества в Западния свят. Понякога сме даже излишно търпеливи.  Наистина не разбирам колко по-либерални тябва да бъдем, за да се харесаме на т.нар. ЛГБТ хора. И винаги съм смятал, че не е проблем самият либерализъм, големият проблем е лицемерието, което той носи. Това лицемерие ще убие красивите либерални идеи на поредица ревюлюции и велики умове.  Например, искам да знам дали тези 25 посланици, подкрепили т.нар. гей прайд у нас, биха подкрепили подобно мероприятие в Саудитска Арабия, например. Или Иран, с когото ЕС подписа търговско споразумение.  Искам също да знам кое е по-важно: купонът на малцина европейски гей-туристи в центъра на София днес, парадиращи със сексуалните си странности, или фактът, че цяла Европа е в безпътица и не знае накъде върви.  Искам още да попитам едни либерални български лидери, лицемерно изчакали да минат изборите, за да обявят своята подкрепа за гей-парада - дали те щяха имат този един евродепутат, който сега имат, с цената на лъжа и лицемерие.  Защо изобщо трябва да подкрепяме гей-туристи, а не подкрепим традиционното семейство от мъж и жена – което наистина е подложено на удари!? И у нас, и в цяла Европа.  Семейството трябва да е в центъра на нашата грижа. Защото семейството е носител на добродетели, семейството е носител на жизненост за България и за цяла Европа, и за целия свят. Особено днес, във времената на демографски колапс, когато и у нас стотици хиляди семейства имат репродуктивни проблеми!  Затова мисля, че мястото на всеки нормален български гражданин днес не е на гей парада, а е в 17:30 ч. пред Министерския съвет в столицата заедно с всички в Похода за семейството. Както и в другите градове на България, където се организират мероприятие в подкрепа на традиционното българско семейство.  Аз изразявам моята подкрепа на българското семейство – което се състои от мъж, жена и деца.  ", "date": "2019.06.08", "title": "Каракачанов: Не различното, а традиционното семейство има нужда от подкрепа! "}
{"url": "http://epicenter.bg/article/Rumen-Ovcharov-pred-plenuma--Iskate-glavata-na-Ninova--Az-tozi-film-sam-go-gledal-pred-1996-a/185213/2/0", "text": "  Пред членовете на Националния съвет на БСП, които вече пети час анализират причините за загубата на евровота и четат докладите на различните комисии към НС за представянето на левицата в кампанията, той заявил в прав текст:    Овчаров предупредил, че единственият печеливш от случващото се в момента в БСП, е Бойко Борисов.  предупредил Овчаров.    Овчаров припомнил - този филм с оставката на председателя на партията аз го гледах през 1996 година - на 21 декември в 8 ч. сутринта, когато тогавашният министър-председател Жан Виденов ни събра тогавашните министри на извънредно заседание и ни каза:  Аз си подавам оставката!   Овчаров не е допускал, че Виденов ще излезе пред конгреса с оставката си, без да знае кой ще е следващият председател на партията, без да каже кой ще е следващият министър-председател.  , подчертал бившият енергиен министър.    след загубата на президентските избори. В тази група тогава бе и Георги Пирински, който сега също иска оставката на председателя - този път на Нинова.   Та тогава на онзи конгрес ние свалихме Жан Виденов, припомнил Овчаров и продължил -     Овчаров предупредил, че ситуацията днес е доста по-сложна. , казал той.    които четат доклада - да видят драматичните доклади и задълбочени анализи, които Националният съвет е приел през 2014 г. след европейските избори, през 2009 г. след загубата на парламентарните избори, през 2015 след  местните избори и тогава да седнат всички да разсъждават що е то политически доклад и кое не е политически доклад.   , което е конгресно решение - Овчаров попитал: Кога разбрахте, че това е грешка и защо тогава не го разкртитикувахте, можехте да го махнете от целите на кампанията?   Той дал свой прочит и на напускането на парламента от групатта на БСП Да, странно действие, но нека тези, които критикуват този ход на ръководството, да кажат -  , подчертал Овчаров.   Той опонирал аргументирано и на онези, които критикуват линията на т.нар. \"ляв консерватизъм\".  не скрил възмущението си той.   Накрая Овчаров предупредил пленума -  защото той ще спечели и местните избори. И пояснил, че акцията с този 1 лев субсудия не е елементарен популизъм, това е лишаване на БСП от възможността да спечели избори.     Той посочил, че в доклада преобладава отчет на технически резултати,  липсвал политическият анализ.  Не била постигната поставената цел - победа на евроизборите и предизвикване на предсрочни парламентарни избори. И спрямо това трябва да се отчита дали представянето на евровота е успех или неуспех, а не къде БСП е подобрила резултата си в отделни общини, посочил той.   През 2017 г. не направихме анализ на резултатите - как така загубихме спечелени избори. Сега ситуацията се повтаря и този документ не ни върши работа, критикувал доклада на ръководството и Сергей Станишев. Избори не се печелят или губят за един месец кампания, а за години, казал лидера на ПЕС. Според него,  дълбочината на анализа е необходима не, за да вземаме главата на някого, а за да не повторим същите грешки.   Пленумът решил докладът за изборите да бъде доработен за конгреса, който е следващата неделя. Текстът му ще бъде допълнен от Велислава Дърева, Антон Кутев и Ана Пиринска, които са членове на Идейната комисия на БСП, оглавявана от Валери Жаблянов. Тя излезе пред пленума с острокритичен доклад за цялото представяне на БСП в кампанията. Поставянето на темата за предсрочните парламентарни избори заедно с темата за европейските избори е попречило кампанията на БСП да има ясен проевропейски фокус, е мнението на Идейната комисия към НС на БСП. И докладът на Идейната комисия ще бъде доработен, стана ясно след пленума.  ", "date": "2019.06.08", "title": "Овчаров пред пленума: Искате главата на Нинова! Аз този филм съм го гледал през 1996-а. Беше грешка!"}
{"url": "http://epicenter.bg/article/Zhalt-kod-za-dazhd-i-malnii-v-Tsentralna-Balgariya-/185217/2/0", "text": "Жълт код за обилни валежи с гръмотевици е обявен за утре в 13 области на Централна България. Очакваните количества дъжд са около 25 литра на квадратен метър. Има условия и за градушки, предава БНР.  В събота е предимно слънчево. В следобедните часове ще се развива купеста и купесто-дъждовна облачност и на места, главно в североизточните райони и планините, ще превали и прегърми. Ще духа слаб северозападен вятър. Максималните температури ще бъдат между 29° и 34°, в София - около 30°.  Привечер и през нощта краткотрайни интензивни валежи, придружени с гръмотевици, ще има в Централна България, а до сутринта ще превали и на места в източните райони.  В планините също е слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.  Слънчево е и по Черноморието, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° - 23°. Вълнението на морето ще бъде 1 - 2 бала.  ", "date": "2019.06.08", "title": "Жълт код за дъжд и мълнии в Централна България "}
{"url": "http://epicenter.bg/article/BSP-e--quot-za-quot--namalyavane-na-partiynata-subsidiya--no-ne-na-1-lev-za-glas/185219/2/0", "text": "Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас партийна субсидия. Това съобщиха от пресцентъра на партията.  Отчитайки и силните обществени настроения срещу партийното финансиране, Националният съвет на БСП възлага на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии.    ", "date": "2019.06.08", "title": "БСП е \"за\" намаляване на партийната субсидия, но не на 1 лев за глас"}
{"url": "http://epicenter.bg/article/Pri-zasileno-politseysko-prisastvie-zapochna--quot-Sofiya-prayd-quot--/185221/2/0", "text": "При засилено полицейско присъствие в столицата се провежда София Прайд. Днешното шествие е 12-то поред и преминава под мотото \"Не давай власт на омразата\". То тръгна от Княжевската градина, предава БНР  \"Гейовете искат равни права, искат да бъдат приемани, искат да празнуват това, което те са наистина, без да бъдат критикувани.\"  \"Въпреки различните харесвания на хоратя, те трябва да бъдат считани като равни.\", за част от призивите на участниците в шествието  \"Много хора с моята сексуална ориентация или като цяло хора, които не се вписват за приетото за нормално в България, всеки ден биват отлъчени от семействата си само заради хората, които обичат или заради половата си ориентация, което, според мен, е отвратително и смешно едновременно,\" каза пред микрофона на БНР друг участник.  Засилено е полицейското присъствие в района на Паметника на Съветската армия заради \"София прайд\". Полицейски патрули и коли на \"Жандармерията\" са разположени по протежение на ул.\"Гурко\" в близост до Националния стадион, а достъпът до парка става откъм бул.\"Цар Освободител\".  \"София прайд\" е в подкрепа на равнопоставеността на хората от ЛГБТИ общността. Събитието започна с музикална програма пред Паметника на съветската армия в Княжевската градина.  Организаторите отбелязват, че се навършват 50 години от бунтовете в бара Стоунуол Ин в Ню Йорк, който дава тласък на движението за правата на гей общността и се поставя началото на първите паради в САЩ.  Своята подкрепа за \"София прайд\" изразиха през седмицата десетки посланици и ръководители на представителства на международни организации в България.  Вчера пред \"Хоризонт\" Симеон Василев от фондация \"Глас\", който е един от организаторите на тазгодишния \"София прайд\", обясни:  \"Прайдът не е парадиране, то е едно шествие за мирни права, шествие за равни права. Много често чуваме, че ние искаме специални права, и че какви точно права искаме, но те наистина са много, те са правото на свиждане на болен човек в болница, заедно да изтеглим кредит, правото да имаме регистрирано партньорство, правото да наследим партньорите си, правото да имаме възможност да отглеждаме деца. Поради високите нива на ниския начин ние продължаваме да имаме необходимост от София прайд\".  ", "date": "2019.06.08", "title": "При засилено полицейско присъствие започна \"София прайд\" "}
{"url": "http://epicenter.bg/article/Gergov-za-Petar-Vitanov--Smeshno-e-toy-da-vodi-delegatsiyata-ni-v-EP--Toy-ne-znae-kade-e-Bryuksel-/185222/2/0", "text": "\r\n \"Смешно и парадоксално е Петър Витанов да води Делегацията на социалистите в Европейския парламент, защото не знае къде е Страсбург и Брюксел\". Това заяви пред журналисти на \"Позитано\" 20 лидерът на пловдивските леви Георги Гергов. \r\n   \r\n  \"Нямам нищо против момчето, но той е избран за ръководител на групата в Европарламента. Нали разбирате, че това е смешно и парадоксално? Този човек не знае къде е Страсбург и Брюксел, а ще води групата. Безтегловност. Тази група е група на парашутистите. Човекът за мен там е Станишев. Как си го виждате заседания на ПЕС и Петър Витанов да докладва становищата, но тази хиперактивност и патология ни води до загуби. Бойко Борисов си дава оставките, но ни би 12 пъти\", каза още в началото на пленума Георги Гергов. \r\n   \r\n  Ангел Найденов също разкритикува решението, с което Петър Витанов е определен за водач на Делегацията евродепутатите от БСП. Според него това е \"поредният конфронтационен ход както по отношение на една част от БСП, така и по отношение на Станишев\". Найденов подчерта, че  това е един неуместен и необоснован ход, който няма да донесе престиж и място на делегацията на БСП в Европейския парламент. \r\n   \r\n И Атанас Мерджанов оцени избора на Петър Витанов за водач на делегацията на социалистите в ЕП като поредната нелогична стъпка на ръководството на социалистите. Според него няма нищо по-нормално лидерът на ПЕС да бъде лидер на социалистите в Европейския парламент. \r\n   \r\n По отношение на избора на Петър Витанов за водач на делегацията на българските социалисти в Европейския парламент, самият Станишев заяви, че това е продължение на поредицата от политически нелогични решения, които бяха наложени от Корнелия Нинова. Той не е чул никакви мотиви и аругменти за решението Нинова. \r\n   \r\n \"Това е продължение на тенденциозност, поредица от нелогични политически действия, които бяха наложени от Корнелия Нинова. Всичко останало е един театър, аз очаквам той да продължи и на конгреса. С емоционални изказвания. Той сценарият вече е написан. Очаквате ли да не се констатира оставката от Конгреса - това е воля на конгреса аз очаквам такива усилия\", допълни Сергей Станишев.  \r\n   \r\n \"Какво значи да натовари това малко момче - Петьо, което не познава коридорите да води групата. Просто едно жалко, примитивно поведение на инат\", заяви Георги Божинов от БСП. \r\n   \r\n В защита на Нинова се изказал пред Националния съвет Румен Овчаров. \"Нали всички с вас сме наясно, че не става дума за никакви доклади, за никакви коалиционни политики, за никакви предсрочни нереалистични избори. Става дума, както се казваше в онзи филм - за кожата на един полицай. Става дума за главата на Корнелия Нинова. Аз този филм съм го гледал през 1996-а!\", казал той на съпартийците си  \r\n   \r\n Овчаров предупредил, че единственият печеливш от случващото се в момента в БСП, е Бойко Борисов. \"Защото той ще спечели и местните избори и ако искате да знаете, този един лев субсудия не е елементарен популизъм, то е лишаване на БСП от възможността да спечели избори\".  \r\n   \r\n   \r\n   \r\n \r\n \r\n \r\n", "date": "2019.06.08", "title": "Гергов за Петър Витанов: Смешно е той да води делегацията ни в ЕП. Той не знае къде е Брюксел!"}
{"url": "http://epicenter.bg/article/Toma-Bikov--BSP-sami-si-postaviha-kapan-za-partiynata-subsidiya-/185223/2/48", "text": "Това не е капан за БСП, това е една тема, която дойде покрай друга тема. БСП сами си поставиха капан с неясния законов текст от 2005 година, каза в предаването \"Офанзива\" по Канал 3 депутатът от ГЕРБ Тома Биков по повод предложението на управляващите партийната субсидия да се намали на 1 лев.  Със законовите промени ние прекратяваме тази практика. Ние можем да се оправим и с 1 лев субсидия – имаме достатъчно гласове, имаме и други начини за финансиране. А по отношение на обвиненията за кризисния пиар – не знам ние да сме в криза. Нашата цел не е пиар, заяви Биков.  Наясно сме с всички рискове при едно подобно решение. Въпросът е да предизвикаме един дебат и да видим кой за какво се бори. Омръзна ни да сме виновни за всичко. За да бъдем пределно ясни, ние казваме, че сме готови на това, а оттук нататък нека всички партии кажат своите позиции по темата, коментира депутатът от ГЕРБ.  По думите му преди евроизборите лидерът на БСП Корнелия Нинова и водачът на листата Елена Йончева са \"надували балона\", но на вота са се сблъскали с реалността и все още не могат да преодолеят изборната загуба.  ", "date": "2019.06.08", "title": "Тома Биков: БСП сами си поставиха капан за партийната субсидия "}
{"url": "http://epicenter.bg/article/Korneliya-Ninova--Kongresat-shte-vzeme-reshenie-za-pryak-izbor-na-nov-lider/185224/2/0", "text": "Това заяви председателят на БСП Корнелия Нинова след завършилия пленум на БСП.   Тя подчерта, че на най-висшия партиен форум ще бъде представен политическият доклад-оценка за евроизборите, който е одобрен от пленума. Възложено е на комисия от 17 души да го допълни с внесените предложения. Така тя обори появилите се информации в някои медеии, че е била бламирана от НС. Приет е докладът на Идейната комисия за това как \"Визия за Европа\" е била претворена в изборната кампания. Имало е оживена дискусия с много предложения и мнения. Комисия ще допълва и този доклад.   Председателят на партията ще се избира с пряк вот, подчерта няколко пъти Нинова.  заяви Нинова.     Ако на конгреса постъпи предложение за промяна в устава - трябва да се разглежда, каза тя. Председател на комисията по доклада-оценка на изборите е Валери Жаблянов, който ще го представи на конгреса. Нинова приема това за демократично и правилно решение. Докладът е плод на колективен труд.  Ако аз бях начело на тази комисия и аз да правя този доклад, щяха да бъдат оправдани някои съмнения за  еднолична партия, за намеса на лидера и т.н, каза Нинова..  обясни Нинова.    това демотивира парттията.   Във връзка с критиките за избора на Петър Витанов за ръководител на Делегацията на българските социалисти в ЕП, Нинова заяви, че не се е бъркала в този процес, това е избор на самите евродепутати, които са го определили с таен вот, не е политическо решение, не е решение и на ИБ на БСП.    Висок бе градусът и на днешния пленум на \"Позитано 20\". Социалистите обсъдиха подготовката за предстоящия конгрес на БСП и направиха анализ на изборните резултати. И по двете теми имаше точки на напрежение между ръководството и вътрешната опозиция.   Чуха се изключително силни думи като \"патологичност\" и \"жалки политически действия\" по отношение на лидера в оставка в БСП Корнелия Нинова. Тя отхвърли този начин на лепене на етикети Втората конфликтна точка се оказа циркулиращата от снощи хипотеза, че оставката на Корнелия Нинова няма да бъде потвърдена от конгреса. Подала съм оставка, конгресът решава, ще има пряк избор на нов лидер, няколко пъти подчерта председателят на БСП в оставка.. \r\n \r\n   \r\n Пленумът излезе с позицията за евросубсиите - да се намалят, но точно с колко,  да се прецени след широка дискусия.  \r\n   \r\n \r\n    ", "date": "2019.06.08", "title": "Нинова след пленума: Конгресът ще вземе решение за пряк избор на нов лидер на БСП"}
{"url": "http://epicenter.bg/article/Shestviya-v-stranata-v-zashtita-na-traditsionnoto-semeystvo--VIDEO-/185225/2/0", "text": "Два протеста в столицата се провеждат срещу \"София прайд\". И двата са съгласувани със Столичната община. Събитията се обявяват в защита на семейните ценности под надслов \"Да запазим децата от разврата\", предаде БНР.  Горещото време не отклони участниците в протеста в защита на традиционното семейство. На трибуна пред сградата на Народното събрание - бившия Партиен дом, се събраха кора, които издигнаха лозунги и сини и червени балони, за да подкрепят възпитанието на децата в традиционни семейства. Има жени, облечени в булчински рокли и мъже със сватбени костюми.  Ето какво казаха присъстващите:  \"Бихме искали българският народ да се осъзнае и да застане зад тези наши традиционни християнски ценности, така, че наистина децата да растат в нормални семейства, децата да имат своето място, да слушат родителите си. Родителите да имат правото да защитават своите деца и да ги възпитават.\"  \"Не сме хомофоби. Разграничаваме грешника от греха. Грешника обичаме, а греха мразим и не искаме тази мерзост да превзема България и да нанася допълнителни проклятия върху нашата любима нация.\"  Към шествието се присъедини и лидерът на ВМРО Красимир Каракачанов.  По-рано пред пилоните на Националния дворец на културата се събраха млади хора с черни фанелки, привърженици на \"Национална съпротива\".  В 18 часе те тръгнаха на протестното си шествие по предварително съгласуван маршрут по бул.\"Витоша\", бул.\"Княгиня Мария-Луиза\", \"Дондуков\", \"Цар Освободител\", ул.\"Раковска\", ул.\"Оборище\", до Паметника на незнайния воин с плакати \"Да запазим децата от разврата\". Шествията са охранявани от многобройна полиция, за да не се стигне до сливането им и сблъсъци.  В 17 часа започна събирането на \"Национална съпротива\" на пилоните пред НДК. Това са млади момчета, до 20 години, които не пожелаха да застанат пред микрофонана \"Хоризонт\" и които обявиха, че са демократи и че са излезли да пият бира. Обединяваше ги това, че са с черни фанелки и надписи \"Национална съпротива-България\".  Лидерът им Благовест Асенов каза, че вече 12 години протестират в деня на \"София прайд\", защото са привърженици на традиционните семейни ценности и се обявяват против хомосексуализма.  \"Хубаво е, че все повече хора ни подкрепят\".  В Бургас шествието се провежда за шеста поредна година. Близо 100 души, основно представители на протестански църкви, се включиха в защита на традиционното семейство. Те издигнаха плакати „Здраво семейство, здраво общество“, „Не на джендъридеологията“ и „Всяко дете заслужава мама и татко“. Шествието премина по главната улица „Александровска“ до площада пред сградата на община Бургас. Повечето двойки бяха облечени в сватбени рокли и костюми. Те се обявиха против парада“София прайд“:  \"Семейството е мъж и жена, това е Божествения модел. Това е, което трябва да знаят децата ни и в това да бъдат възпитавани.\"  \"За по-голям и по-добър морал в България. Членуваме в протестантска църква в Бургас.\"  \"Християнското семейство служи на Бога!\"  Шествия в защита на традиционното семейство между мъж и жена ще се проведе в още няколко големи града в страната - Пловдив, Варна и Русе. Организатори са Националната асоциация \"Поход за семейството\" в партньорство с протестански църкви.  Навсякъде участниците ще приемат обща декларация за насърчаване на семейните двойки и против джендър образованието и джендър политиките. В различните градове ще има различни прояви, каза Нели Тончева от организаторите:  \"Предвижда се рисуване от деца, певчески изпълнения, специално в Бургас ще има танц на семействата под звуците на духовата музика. Някъде ще се пуснат балони във въздуха с надпис \"Да, семейство от мъж и жена\". Някъде хората ще са облечени или в сватбени облекла или в цветови, розови тениски за жени и сини тениски за мъже\". ", "date": "2019.06.08", "title": "Шествия в страната в защита на традиционното семейство (ВИДЕО)"}
{"url": "http://epicenter.bg/article/Gen--Sabi-Sabev--Shte-bade-obsadena-nova-tsena-za-iztrebitelite-F16-blok-70-/185226/2/0", "text": "Цената за новите изтребители F16 блок 70 е завишена за конкретния договор, затова ще бъде обсъдена нова, която ще се предложи след 16-17 юни. Това каза бившият представител на България в НАТО ген. Съби Събев в предаването \"Офанзива\" по Kанал 3.  \"Ще направим паралел със Словакия. За 14 самолета, тяхната оферта от САЩ беше 2,91 млрд. долара. Американският конгрес ще утвърди тази сума, за да може в последствие страната предварително да плати над първоначалната сума, за допълнителни разходи по самолетите. Така че сумата най-вероятно ще е около 1,2 млрд. долара. Има възможност българската страна да намали тази цена\" уточни Събев.  Цената на базовия самолет без оборудване, без въоръжение не е повече от 65-70 млн. долара, но оръжейния пакет, допълнителното оборудване към него, радарът, като най-съвременен, ще бъде по-скъп.  В офертата например ще бъде предложен един радар в резерва. Така че пакетът, който е предложен, е съвсем балансиран.  Събев подчерта, че сумата, за която се говори, е без ДДС, което означава, че чисто възлиза на над 2 млрд. лева.  ", "date": "2019.06.08", "title": "Ген. Съби Събев: Ще бъде обсъдена нова цена за изтребителите F16 блок 70 "}
