{"url": "http://epicenter.bg/article/Mariya-Gabriel-i-Asim-Ademov-posetiha-Festivala--S-dah-na-hlyab-i-med--v-Targovishte-/182916/2/48", "text": "  „Тези избори са важни за България, за да продължи страната ни европейския си път на развитие. Път, който носи възможности и перспективи. Показали сме, че за нас всяко населено място е важно и знаем как да отстояваме националния интерес в рамките на общоевропейския”, каза в Търговище водачът на листата на ГЕРБ за европейските избори Мария Габриел. Това съобщиха от пресцентъра на партията.  Тя посети Фестивала „С дъх на хляб и мед”, който се провежда в рамките на 242-ото издание на Традиционния пролетен панаир в Търговище. Заедно с другия кандидат за евродепутат Асим Адемов, кмета на Търговище и областен координатор на ГЕРБ д-р Дарин Димитров и областния управител на Търговище Митко Стайков разгледаха местни хлебни изделия, мед и пчелни продукти, сготвени и произведени от самодейци от общинските читалища и пенсионерски клубове.  Кандидатите за евродепутати бяха посрещнати в Търговище изключително емоционално и при голям интерес. Самодейците демонстрираха и на място някои от рецептите, като направата на гюзлемета, палачинки и мекици. Те споделиха с Мария Габриел и Асим Адемов, че повечето от рецептите, които прилагат, са автентични за самия регион и са запазени от различни поколения през годините.  Представители от браншовия пчеларски съюз разказаха на кандидатите за евродепутати какви трудности срещат в сектора, от какво са доволни и какви количества продукция успяват да произведат за година.  В разговор за предстоящия евровот на 26 май кандидатите за европейски представители апелираха търговищенци да бъдат активни и да подкрепят с гласа си най-достойните за тях.  Кметът на Търговище показа на кандидатите за евродепутати някои от обектите в града, ремонтирани и реновирани по европейски проекти.  Представители на ГЕРБ-Търговище, младежката структура в града и ГЕРБ-Попово също засвидетелстваха подкрепата си за Мария Габриел и Асим Адемов.  „На 26 май ще ви подкрепим с бюлетина номер 12 за победа”, категорични бяха структурите на партията в Търговище.  ", "date": "2019.05.14", "title": "Мария Габриел и Асим Адемов посетиха Фестивала „С дъх на хляб и мед” в Търговище "}
{"url": "http://epicenter.bg/article/Elena-Yoncheva--Borisov-e-shef-na-shab--tova-e-narushenie/182792/2/48", "text": "Водачите на листите на ГЕРБ и на \"БСП за България\" т по Нова телевизия.   Те влязоха в спор, отговаряйки още на първия въпрос - за атаките към премиери и президента, че участват в предизборната кампания.  Затова социалистите искат да излезе в отпуск по време на кампанията.  Докато президентът, който ГЕРБ атакува, говори политически, а трябва да бъде обединител на нацията, смята Габриел.   Радев е бил на празник на града,      В отговор на въпроса защо искат да станат евродепутати, двете дами отговориха така:  Никога не съм прекъсвала връзките си с хората. Две неща ме отличават - дипломация и твърдост. Познавам отлично европейската политика и      \"  Ние сме член на ЕС от 12 години и за съжаление ни най-малко не сме се доближили до нивото на живот на другите държави членки на ЕС. Корупцията е основния проблем. Тук се наляха милиарди, а българските граждани продължават в живеят в бедност. Това сочи доклад на ЕК. Там ясно е написано, че над 40% от българите живеят на прага на бедността и сигналите за корупция са срещу висшите политици в България\", разкри Елена Йончева. Тя специално акцентира на доклада на Държавния департамент, според който 2/3 от сигналите за корупция у нас на висши политици не се разследват.     \"  В България се спазва върховенството на закона. Аз мога да говоря за други доклади - на Фич, на Мудис, в които рейтингът на България непрестанно се повишава и инвестиционният климат се определя като много добър. Нарушения има навсякъде в ЕС. К . Ясно е разписано в правилата на ЕС, че нарушителите ще връщат евросредствата. Категорично трябва да обявим, че     Тя обяви, че при нарушения плащат не хората, а нарушителят чрез т.нар. финансова корекция на проектите. \"Има ли потенциал да е по-добре? Да, с прозрачност. Ако имаше система ИСУН преди години, днес нямаше да има проблеми като с къщите, каза Габриел. ИСУН е националната система за наблюдение и управление на евросредствата у нас, в която има информация за проектите.  а трябвало да се дават и на малки производители. В Родопите например 70% от картофите според журналиста били внос. \"В   . В отговор Габриел каза, че 90 490 стопанства са получили плащания и има над 5 хил. млади стопани.     На въпроси за следващия Европейски парламент (ЕП) Елена Йончева каза:    А Мария Габриел отговори: \"Рано е да се говори за българския комисар. Важно е да не позволяваме антиевропейските и популистки партии да имат мнозинство в следващия европейски парламент.\"  . Мария Гарбиел поиска нулева толерантност към нелегалните мигранти, а Елена Йончева говори за проблемите с оградата по границата с Турция и поиска обща външна политика на ЕС, защото \"трябва да изнасяш мир, за да не внасяш бежанци\". Според кандидата на ГЕРБ чрез Фонда за убежища ще има възможност при належащи нужди да се помага на държавите за бежанците, както и с пари за оборудване.   \"Големият проблем на Европа е, че в момента тя няма обща външна политика и обща отбранителна сила. Ние трябва да разберем каква Европа искаме.  Има камери за наблюдение, но те не работят. Факт е, че през България има мигрантски поток\", посочи Йончева.     Според Мария Габриел като абсолютна ставка не е възможно да има единна европейска заплата, тъй като - ако си работодател и даваш заплата от 800 лева, а трябва да даваш 2000, ще затвориш. \"Искаме общ принцип за формирането на европейските заплати\", каза кандидатът на ГЕРБ. Според Йончева също трябва да има общ стандарт при определянето на минимална европейска пенсия и заплата, като минималната заплата да е 60% от средната.  . Тя цитира данни на Българската стопанска камара как 81% от обществените поръчки се правят за определени хора. \"Кой ще остане в България, след като трябва да е част от шайката, от голямата престъпна група ГЕРБ\", попита Йончева.    Първата била голямата екскурзия, при която стотици хора са прокудени, а втората - през 1991 г., заради което вече имало 2 млн. българи зад граница. \"Трябваха ни 25 години, за да преодолеем този удар на БСП. Миналата година броят на връщащите се е повече от заминаващите\", обяви още кандидатът на ГЕРБ.   \"Ние уважаваме избора на българските граждани. За нас е прекалено рано да се говори за следващия български еврокомисар и състав на ЕК. Нашата цел е да не се допускат популисти и хора, които искат да рушат ценностите на ЕС. Европейската обща отбрана е реалистична цел, но тя ще отнеме още време и не трябва да заблуждаваме хората. Най-важното е да се изгради обща европейска политика спрямо мигрантската криза. Всички европейски партньори признават, че българската граница се охранява най-добре. Нашата цел е това да продължи да се случва. В момента има нулева миграция в България. Трябва да бъдем коректни с фактите\", категорична беше Мария Габриел.    \"България е с най-ниско ниво на усвояване на еврофондовете. Съгласна съм, че в България безработицата спада.   заяви Йончева.  \"  Ясно е, че имаме още много работа, но нас не ни е страх от това. Не искам да влизам в ненужни спорове, но на всички е ясно кога имаше най-голямо напускане на България - по време на управленията на БСП\", отговори й Мария Габриел.  \"Готова съм да работя по всички теми. Но за мен най-големите проблеми са справедливоста, корупцията и демографската криза.   \"В тези твърдения няма абсолютно нищо вярно. Най-големият факт, който оборва тези твърдения е, че   Аз ще се боря срещу фалшивите новини. Ако нямаше свобода на словото и медиите всички скандали от последните два месеца нямаше как да се случат и да станат обществено достояние. Аз искам да благодаря на всички   Все пак тук трябва да дебатираме за европейските политики, защото предстоят европейски избори, а не национални\", даде пример Габриел.   Мария Габриел попита Йончева по кои теми ще работят в Европа, а тя й отговори, че е готова да работи с \"честни и почтени хора\" по наболели теми като справедливост, бедност и демографска криза, тъй като България се превръщала в демографска пустиня. Кандидатът на \"БСП за България\" отново цитира доклад - този път на Световната банка, според който 22% от БВП у нас се губи в резултат на корупция. Габриел я коригира и обяви, че вторият изнесен офис на банката с 400 работни места ще е у нас.  На въпрос на Мария Габриел Елена Йончева каза, че подкрепя кандидата на Партията на европейските социалисти (ПЕС) за председател на Европейската комисия Франс Тимерманс, понеже той сключил споразумение с Турция за бежанците. Кандидатът на ГЕРБ я коригира, че споразумението е сключено от комисаря за миграцията Димитрис Аврамопулос.  \"Аз се надявам в следващия европарламент да има една силна група от леви партии и следващият председател на ЕК да бъде ляв\", каза Йончева.  \"  Това е основният проблем.     в България и че властта и престъпността са едно и също нещо. След това попита Габриел за битката с фалшивите новини. Настоящият еврокомисар отговори, че се бори с тях, но има две червени линии, които не прекрачва - свободата на словото и достъпа до информация. После благодари на медиите в България, че с разкритията около имотните скандали са опровергали класациите и могат да помагат за изграждането на страната.   водачът на листата на партията на Борисов обяви: \"Нека не бъркаме изборите. Ние не сме тук за национални избори. Мога да защитавам националния интерес.    Попитана от Габриел, Йончева каза, че иска да е в бюджетната комисия в европарламента, за да се видят къде са евросредствата у нас. \"Корупцията е част от причините, заради които хората бягат\", допълни журналистът. Габриел каза, че с контрола на евросредствата се занимава друга комисия.   \"Имаме една България и Европа. Нека да устояваме позицията на България в ЕС. Европа да се усеща във всяко населено място у нас\", каза Габриел в заключителни думи. Тя обяви, че ще защитава влизането на България в Шенген и еврозоната, както и ще се бори срещу двойния стандарт в храните.  \"Но вие не ни приехте закона срещу двойния стандарт на храните в България\", репликира я Йончева. После допълни, че изборите са важни, тъй като в България 60% са функционално неграмотни.  Попитани какво харесват в другата, Йончева каза, че харесва брюкселското говорене у Габриел.  \"В г-жа Габриел харесвам много това брюкселско говорене, което не разбирам много, но звучи добре\", каза Йончева.   Кандидатът на ГЕРБ й отвърна: \"Говорите като за национални избори и като за лидер на БСП. Факти и аргументи трябват в дебатите, а не фалшиви новини.\" И допълни, че харесва, че и двете са жени. \"Единство и отговорност. Имаме една Европа и една България. Ние работим за интересите на България и ще ги отстояваме. Европа трябва да се усети във всяко едно кътче в България. Трябва да направим Европа глобален лидер. Много е важно да имаме един набор от теми, по които всички ще работим заедно. Говоря за Шенген, двойния стандарт при храните, еврозоната. За това призовавам всички бъдеще колеги в ЕП.   След края на разговора в студиото двете си стиснали ръцете и се запознали официално, съобщиха водещите по-късно. Оказва се, че Йончева и Габриел за пръв път се срещат.  ", "date": "2019.05.14", "title": "Елена Йончева: Борисов е шеф на предизборен щаб! Мария Габриел: Той не е бил на предизборно събитие!"}
{"url": "http://epicenter.bg/article/Izvanredno--Porozhanov-podade-ostavka--Borisov-ya-prie-/182805/2/0", "text": "Министърът на земеделието, храните и горите Румен Порожанов подаде оставка пред премиера Бойко Борисов. Това съобщиха от правителствената информационна служба. В мотивите за решението си Порожанов посочва, че не желае атаката срещу него да влияе на работата на правителството.  Оставката на министър Порожанов е приета от министър-председателя Бойко Борисов.    Припомняме, че преди пет дни след едночав разпит в  Специализираната прокуратурата Румен Порожанов заяви, че е декларирал готовност пред премиера Борисов да подаде оставка, ако той му я поиска. Порожанов бе разпитван  във връзка с разследването срещу бизнесмена Миню Стайков за злоупотреба с евросредства, когато той е оглавявал Държавен фонд \"Земеделие\".   \"В момента, в който премиерът прецени, че по някакъв начин политически влияя, от гледна точка на един или друг казус, ще подам оставка. По отношение на проверките - всяко едно нещо, аз нямам никакви притеснения от гледна точка на това какво е правено\", заяви той. Порожанов подчерта, че не се чувства отговорен за скандала, който в момента се вихри и около Миню Стайков, и около къщите за гости.   Скандалите около агроминистъра ескалираха с излизането на информация за имоти, купени на занижени цени. Порожанов декларира луксозен апартамент, по-голям с 8 квадрата от Цветановия на ул. Латинка – 247 кв.м за нищожните 54 016 лв. По време на сделката тази цена от 225,07 лв. на квадратен метър или 115, 07 евро на кв.м е пет пъти по-ниска от средната цена на жилищата в София, измерена от Националния статистически институт – 1017,10 лв. или 547,64 евро.   Два дни по-късно КПКОНПИ излезе със становище, че в имотната декларация на Порожанов  има несъотвествие. От анализа на изходния код на декларацията на Порожанов става ясно, че тя съдържа данни, че имотите и нивите му и на съпругата му са декларирани във вътрешната база данни на КПКОНПИ, но впоследствие информацията е заличена.   КПКОНПИ даде срок на Поржанов да приведе в съотвествие декларацията си.   До момента КПКОНПИ не е отстранила заличаването на данните, въпреки уверенията на министъра, че е поискал да бъде публикувано цялата информация за имотите, придобити и продадени от съпругата му през 2017 година.   Скандалит се върти около имоти на съпругата на Порожанов, който той опитал да прикрие. През 2017 г. Веска Порожанова (съпруга на земеделския министър - бел. ред.) е получила имоти от две дружества, в които е имала участие, но в които вече не фигурира - \"Частни инвестиционни проекти\" и \"Армар Корпорейшан Дженерал Техникал Ко-оперейшан\". От \"Армар\" Порожанова е взела два апартамента на бул. \"Черни връх\" с подземен гараж, а от \"Частни инвестиционни проекти\" - над 13 декара земеделска земя в Банкя, отбелязва в. \"Сега\".   От справката в имотния регистър става ясно, че сделките са сключвани в изпълнение на дълг, а от Земеделското министерство обясниха, че това представлява разпореждане с ликвидационни дялове в дружествата. Апартаментите от \"Армар\" са придобити на цена от 240 000 лв., като единият е продаден още през 2017 г. за 152 554 лв., а вторият - през 2018 г. за 247 412 лв. Материалният интерес по сделката със земеделската земя в Банкя е 2180 лв. Тези сделки не фигурират в годишната декларация на министър Румен Порожанов, а той е бил длъжен да ги обяви.   В декларациите има изрична графа, в която следва да се отбележи прехвърлянето на имоти през съответната година.   Съпругата на Порожанов изобщо не се появява и в останалите части на декларацията.   От Земеделското министерство твърдят, че сделките на Веска Порожанова от 2017 г. са били отразени в декларацията и не знаят защо те не фигурират в копието, качено на сайта на Антикорупционната комисия.      подаде оставка заради стартиралата проверка на Върховна касационна прокуратура по повод медийни публикации за злоупотреби със европейски средства. Манолев отрече обвиненията и обяви решението си да освободи поста като лично. Премиерът Бойко Борисов прие оставката му.     подаде оставка заради информация в медиите за неин апартамент. След разговор с премиера Бойко Борисов, Цачева се оттегли от поста, което решение премиерът прие. По искане на министър- председателя оставка подаде и зам.-министърът на младежта и спорта Ваня Колева. Според информация в медии Цачева и Колева са закупили апартаменти на по-ниски цени от пазарните. В скандала с имотите бяха замесени и председателят на ПГ на ГЕРБ Цветан Цветанов и депутата от ГЕРБ Вежди Рашидов. Антикорупционната комисия се самосезира, за да провери сделките за апартаментите им.     подаде оставка, след 26 дни протести на майките на деца с увреждания след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още същият ден, в който Симеонов подаде оставка, министър-председателят Бойко Борисов я прие.     подават оставки. С този свой акт тримата министри поемат отговорност за трагичната катастрофа край Своге на 25 август, отнела 20 живота. Вината на тримата министри се дължи на това, че не са взели мерки, за да предотвратят инцидента. Оттеглянето им е поискано от премиера по време на извънредното заседание на правителството.     подавa оставка. Като мотив за това той изтъква невъзможността да овладее създалото се напрежение във връзка с исканията на родителите с деца с увреждания. Оставката е приета от министър-председателя Бойко Борисов след разговор между двамата. Ден по-късно премиерът съобщава, че Петков остава на министерския пост, защото той се справя добре и майките на децата с увреждания го харесват. Борисов отбелязва, че в тази сфера следват палатков след палатков лагер.     обявява, че ще депозира своята оставка ден, след като става ясно, че чешката компания ЧЕЗ е взела решение да продаде бизнеса си у нас на българската компания „Инерком България“. В медиите се появява информация, че министър Петкова е кума на Гинка Върбакова, която ръководи фирмата, която иска да закупи бизнеса на ЧЕЗ, което министърът опровергава. В крайна сметка Петкова депозира своята оставка след разговор с премиера Борисов с мотива, че не иска да има каквито и да е съмнения при провеждането на сделката с продажбата на бизнеса на ЧЕЗ. В средата на март Коалиционният съвет не прие, че има основание за оставката на Теменужка Петкова и тя остана на поста енергиен министър.     подава оставка, която премиерът Бойко Борисов приема. Решението на Петров идва ден, след като е излъчено медийно разследване, уличаващо министъра, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство. ", "date": "2019.05.14", "title": "Извънредно! Порожанов подаде оставка, Борисов я прие "}
{"url": "http://epicenter.bg/article/Karakachanov-za-pregovorite-za-novi-iztrebiteli-F-16--Ako-tsenata-ne-ni-udovletvoryava--shte-kazhem-ne/182884/2/0", "text": " Това заяви пред БНР вицепремиерът и военен министър  Красимир Каракачанов по повод преговорите в САЩ за купуване на нови изтребители Ф-16 Block 70. Военният министър подчерта, че преговорите още не са приключили, въпреки, че част от екипа вече се завърна в България.   \"Представителите на ВВС останаха във Вашингтон да продължат разговорите.   Трябва да се съобразим с цената, с пакета услуги и сроковете за плащане\", заяви той.    За първи път вицепремиерът публично заяви, че българската страна има  сериозни проблеми около преговорите. Той на няколко пъти пред БНР допусна вариант да не се стигне до сделка със САЩ и \"Локхийд Мартин\".   \"  Няма да приемем всяка цена, която би ни била предложена. Не е коректно да назовавам конкретни параметри\", поясни Каракачанов.   Той отказа да каже какво е предложението на САЩ към момента. Но обясни, че България настоява да получи параметри каквито са договорили други страни и даде пример със Словакия. \"Когато търсиш на-доброто, трябва да си готов и на по-дълги преговори, за да постигнеш по-добра цена.  \", мотивира се той.  Само преди няколко месеца представители на американската компания \"Локхийд Мартин\", която произвежда F-16, коментираха в София, че очакват цената за България да е близка до офертите за другите страни.   \"Не е коректно да назовавам конкретни параметри.   Няма ултимативно положение да приемем всякаква цена. Може да се отклоним от цената, но в приемливи граници\", допълни Каракачанов.   Изявлението Каракачанов показва, че преговорите със САЩ могат да се разтеглят във времето,  Изборът на САЩ и \"Локхийд Мартин\" бе остро атакуван от БСП и президента Румен Радев, а евентуална сделка трябва да мине отново през НС. За да я прокара ГЕРБ отново ще трябва да разчита на ДПС. През април премиерът Бойко Борисов каза, че има амбиция да приключи преговорите със САЩ за закупуването на изтребители F-16 Block 70 до края на юли, но в същото време не изключва вероятността двете страни да се разминат.   На 12 април в Дубровник, където бе за форума \"16+1\", премиерът   Премиерът обеща изтребителите да бъдат закупени веднага, щом сделката стане факт. \"Те искат най-висока цена, ние искаме най-ниска. Те искат максимално далече във времето, ние искаме веднага и на базата на това,  \", каза тогава Борисов.   В края на януари парламентът даде мандат на правителството да преговаря със САЩ за новите изтребители.   \"   заяви тогава Корнелия Нинова, председател на БСП.   В   България трябва да отчете променената среда за сигурност на фона на напрежението в Черно море и съседни на нас страни.   подчерта той.    ", "date": "2019.05.14", "title": "Красимир Каракачанов: Правителството не може да договори изгодни цена за Ф-16 "}
{"url": "http://epicenter.bg/article/Petar-Vitanov--BSP-e-edinstvenata--koyato-mozhe-da-promeni-koruptsionniya-model-na-upravlenie/182896/2/48", "text": "  \"Да върнем достойнството на българските граждани. ГЕРБ откраднаха нашата европейска перспектива, изгониха вашите деца, съсипаха българското здравеопазване и образование, пенсионерите са оставени на произвола на съдбата.\" Това заяви кандидатът за евродепутат от \"БСП за България\" Петър Витанов на срещи с жители на селата Борино, Буйново и Виево, обл. Смолян.   Той добави, че не Европейският съюз е наш противник, а тези които злоупотребяват с европейските фондове, като си строят къщи за гости, пътища за никъде, стадиони в обезлюдени села. \"БСП е единствената партия, която може да промени този корупционен модел на управление\", категоричен бе Витанов. Кандидатът за евродепутат заяви още, че левицата е единствената, която е излязла пред българските граждани със своя програма за управление на България и европейското развитие на страната ни - \"Визия за България\" и \"Визия за Европа\". \"Гласувайте с №18, за да върнем държавността и справедливостта в България\", призова той.  ", "date": "2019.05.14", "title": "Петър Витанов: БСП е единствената, която може да промени корупционния модел на управление"}
{"url": "http://epicenter.bg/article/TsIK-ne-vidya-narushenie-na-prezidenta-Radev-/182897/2/48", "text": "Централната избирателна комисия не видя нарушение в думите на президента Румен Радев по време на празника на Асеновград преди няколко дни, заради които тя бе сезирана от ГЕРБ. За нарушение на президента гласуваха четирима членове на ЦИК, а \"против\" - 15 души,    Управляващите твърдяха, че държавният глава се е включил в предизборната кампания в полза на БСП и е ползвал неправомерно държавен транспорт, докато е извършвал агитацията,  .  Повечето членове на комисията обаче не се съгласиха с твърденията на ГЕРБ. В доклада по казуса се посочваше, че президентът не е деполитизиран държавен орган, може да бъде член на партия или коалиция, да изразява становища по държавни, обществени и политически въпроси, и да издава актове със съществени политически последици.  „Животът не спира и в предизборния период. Не можем да забраним да се изразяват становища и позиции“, коментира член на ЦИК.  Не се възприе и обвинението за държавния транспорт. Мнозинството в комисията се съгласи, че президентът задължително се ползва с всички видове охрана, както се посочва в Закона за НСО. В този смисъл, той няма как да не ползва колите на охранителната служба, където и да отиде.   Припомняме, че вчера документите по жалбата депозираха депутатът от ГЕРБ Тома Биков и координаторът на ГЕРБ - София Цветомир Паунов. Паунов нарече \"нерегламентирано и абсолютно безцеремонно участието на президента Радев в предизборната кампания в полза на БСП\".  \"Президентът Радев да запази радиомълчание по отношение на сделките с евентуални инвеститори, тъй като той не може да води инвеститори в страната, но може да ги пъди\", изтъкна пред медиите Това Биков, след като документите бяха внесени.  \"Надяваме се президентът да посъветва съпругата си да не атакува големи стратегически компании, които в определени моменти биха могли да бъдат и големи стратегически инвеститори в България, заяви Биков по повод гневната реакция на Десислава Радев срещу \"Луфтханза\", заради отменен полет.  \"Не разбираме, след като президентът говори за офшорни сметки, защо не спомена, че водачът на листата на БПС за България г-жа Йончева е политик, който получи обвинение от прокуратурата, защото е подозирана в пране на пари точно през офшорни сметки, каза още депутатът от ГЕРБ и поясни: \"Абсолютно доказано е, че в продължение на години Йончева е получавала заплата от 12 500 лева през офшорки\".  От изявленията на Паунов и Биков стана ясно, че изказването на президента Радев в Асеноврад, в което той заяви, че огромната корупция в държавата в следствие от безконтролното управление на премиера Борисов, е предизвикало недоволството на управляващите. \"Все едно ръководителят на футболния съюз през три дни да говори колко зле играе \"Левски\", каза Тома Биков по адрес на критиката на държавния глава към управлението.  А Паунов попита къде се намира предизборният щаб на БСП, да не би да е на \"Дондуков\" 1, защото синхронът \"Радев - Нинова\" е голям. Координаторът на ГЕРБ - София обърна внимание, че кандидатът за евродепутат от БСП Иво Христов, бивш шеф на кабинета на държавния глава, продължава да бъде председател на Стратегическия съвет на Румен Радев. Именно Иво Христов пише опорните точки и на Радев, и на Нинова, стана ясно от думите на Паунов.  Недопустимо е човекът, който олицетворява единството на нацията, да прави политическа пропаганда, посочи още Паунов. Според него \"внушенията на Радев\" са \"в синхрон с Корнелия Нинова\".  ", "date": "2019.05.14", "title": "ЦИК не видя нарушение на президента Радев "}
{"url": "http://epicenter.bg/article/Nikolay-Dikov--GERB--Evropa-raboti-za-Stara-Zagora--/182901/2/48", "text": "  Нашата работа е да създадем повече предпоставки, повече условия за инвестиции, по-голяма конкурентоспособност, а това от своя страна да доведе до повишаване на минималната и средна работна заплата. Това заяви кандидатът за евродепутат Николай Диков днес при посещението си в две от предприятията в Стара Загора, развиващи своята дейност в хранителната и промишлената индустрия, съобщиха от пресцентъра на ГЕРБ.  „Европа работи за Стара Загора! Искам бизнесът да се чувства спокоен да инвестира тук“, допълни още той.  „Откакто се помня, гръбнакът на Стара Загора е малкият и среден бизнес – всеки един от нас има близки около себе си, които заедно със семействата си са изградили фирма, предприятие, магазин. Европа подкрепя вложените от тях труд, време и средства чрез механизмите за инвестиции и повишаване уменията на работещите в тях“, коментира кандидатът за евродепутат.  В същото време градът ни е с най-ниските данъци за бизнеса като такса сгради и такса смет. Общината запазва тази тенденция, която е в ползва за развитието на региона, подчерта той.  Николай Диков посочи също, че в Стара Загора има много добра бизнес среда и ниска безработица.  „Създаването на индустриална зона „Загоре“ заедно с държавата е добър стимул за развитие. Ние търсим производства с висока добавена стойност, търсещи специалисти и предлагащи високи заплати. Стара Загора има потенциал“, категоричен бе кандидатът за евродепутат.  Общинският ръководител на ГЕРБ и зам.-председател на Народното събрание Емил Христов също се включи в срещите днес.   ", "date": "2019.05.14", "title": "Николай Диков, ГЕРБ: Европа работи за Стара Загора! "}
{"url": "http://epicenter.bg/article/Rumen-Radev--Obshtestvoto-tryabva-da-poluchi-garantsii-za-prozrachen-izbor-na-sledvashtiya-glaven-prokuror/182902/2/0", "text": "Президентът Румен Радев прие на „Дондуков“ 2 председателя на Върховния касационен съд Лозан Панов. Това съобщиха от прессекретариата на държавния глава.   Разговорът е част от поредица срещи, които държавният глава инициира с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.  На разговора днес президентът посочи, че обществото трябва да получи гаранции и да бъде убедено в прозрачността на процедурата и спазването на критериите при избора на новия главен прокурор и в неговата независимост. Отбелязано беше, че доверието на обществото към правосъдието зависи не само от органите на съдебната власт, но и от усилията на другите институции, имащи отношение към правосъдната система. Бяха обсъдени правомощията и отговорността на „тримата големи“ в съдебната власт, ходът на правосъдната реформа, независимостта на съдебната система и ефективността на Механизма за сътрудничество и проверка.  Утре президентът Румен Радев ще проведе две срещи – с министъра на правосъдието Данаил Кирилов и с главния инспектор в Инспектората към Висшия съдебен съвет Теодора Точкова.   ", "date": "2019.05.14", "title": "Румен Радев: Обществото трябва да получи гаранции за прозрачен избор на следващия главен прокурор"}
{"url": "http://epicenter.bg/article/Apelativniyat-spetssad-reshava-dali-da-ostavi-v-aresta-Vetko-Arabadzhiev/182794/3/0", "text": "Апелативният спецсъд решава дали да остави в ареста Ветко Арабаджиев. Срещу бизнесмена са повдигнати обвинения за ръководене на организирана престъпна група за пране на пари и данъчни престъпления. Арабаджиев беше екстрадиран от Испания у нас в началото на месеца.  Преди седмица, спецсъдът остави Ветко Арабаджиев в ареста. В мотивите си магистратите посочиха, че има опасност да се укрие или да извърши друго престъпление. Съдът прецени още, че ако е на свобода, той може да манипулира доказателствата или да повлияе на свидетели в процеса.  От прокуратурата разкриха, че в един от 26-те телефона, намерени у него и съпругата му при задържането им, е имало разпределение на свидетелите като разпитани и неразпитани. Според съда от събраните до момента доказателства може да се направи обосновано предположение, че през 2013 година Ветко Арабаджиев е участвал в престъпна група с цел данъчни престъпления и пране на пари. В този период участниците в групата са регистрирали дружества на социално слаби и наркозависими хора, с което се целяло укриване на данъци.  Семейство Арабаджиеви бяха обявени за издирване с европейска заповед за арест през август 2018 г. А при спецакцията тогава разследващите откриха 10 милиона лева, в различна валута в хотел Маринела в столицата.  Испанските власти задържаха Ветко и Маринела Арабаджиеви на 7 март тази година в градчето Кабрера де Мар в близост до Барселона. Двамата са обитавали имот, собственост на българина Георги Семерджиев. Така половин година след като започна международното му издирване, Арабаджиев беше екстрадиран у нас.  Засега обаче няма решение от испанските власти за екстрадицията на съпругата му - Маринела. Причината - производството за нея все още не е приключило. По делото е обвинен и синът на Арабаджиеви - Вълчо. Наскоро той беше пуснат от ареста под гаранция от половин милион лева. ", "date": "2019.05.14", "title": "Апелативният спецсъд решава дали да остави в ареста Ветко Арабаджиев"}
{"url": "http://epicenter.bg/article/-quot-Folksvagen-Grup-quot--obyavyava-kade-na-Balkanite-shte-izgrazhda-noviya-si-zavod/182796/4/0", "text": "Очаква се днес германският автомобилен гигант \"Фолксваген Груп\" да обяви решението си къде на Балканите ще изгражда новия си завод. За инвестицията се конкурират България, Сърбия, Турция и Румъния. Концернът търси място за новия си завод в региона още от миналата година, напомня БНР.  Според информация на \"Хоризонт\" на финалната права в надпреварата за инвестицията на стойност милиард и половина евро остават Турция и България, изпреварили конкурентните предимства Румъния и Сърбия.  Заводът трябва да заработи през 2022 г. и да създаде 5000 работни места. Предвижда се той да произвежда автомобили от различни марки под шапката на групата \"Фолксваген\". Терените, които са оглеждани у нас, са Индустриална зона \"Раковски\" и производствената площадка на \"Кремиковци\".  Сред изискванията на инвеститора е най-вече подходящата инфраструктура: индустриален ток, газопреносна мрежа и железопътен транспорт. Политическите спорове в последните дни обаче за приноса към инвестицията могат да компрометират страната ни и да повлияят на решението, коментираха за БНР експерти.", "date": "2019.05.14", "title": "\"Фолксваген Груп\" обявява къде на Балканите ще изгражда новия си завод"}
{"url": "http://epicenter.bg/article/Prof--Iskra-Baeva--Razocharovanite-ot-prehoda-idealizirat-vremeto-na-Todor-Zhivkov-/182842/11/0", "text": "  – За съжаление, вече едва ли можем да говорим за „народна памет“ в онзи смисъл на думата, който ни е останал от миналото – нещо, запомнено и предавано от уста на уста, докато се превърне в убеждение на повечето българи. Този сравнително бавен, но създаващ твърди убеждения процес, днес е заменен от пропагандни медийни клишета, които ни заливат от всички страни – от многобройните телевизии, радиостанциите, вестниците, а за младите българи от социалните мрежи. Това означава, че в бъдеще едва ли ще можем да говорим за народна памет, а за моментни сензации. И като имам предвид как политиката господства в медиите, по-вероятно е в историята да остане Цветан Цветанов, само дето не е ясно с каква оценка. Справедливо би било тя да е със силно критична, но и това не е сигурно. Моят голям упрек към Цветанов е за неговата роля в срива на обществения морал – направи го с арогантните си обяснения за апартаментите си и за това, че няма кой да го накаже. Докато дядо Добри от Байлово е символ на мълчаливото служене на доброто, но той едва ли ще бъде последван в нашите прекалено материални и егоистични времена.    – Вече казах, че живеем в материални и егоистични времена, така че трудно мога да си представя, че България може, поне в близко бъдеще, да си върне облика на държава на духа. За мен е тъжна тази еволюция на демократизираща се България. Предполагам, че по-възрастните българи, каквито са и читателите на този вестник, добре си спомнят времето на социализма, когато господстваше диалектическият материализъм. При това положение много от нас очакваха, че след промените материализмът ще бъде заменен от едно по-духовно общество, в което полетът на духа ще има по-голяма тежест от войнстващата еснафщина, която ни заливаше – за нея е достатъчно да си припомним сатиричния филм „Вилна зона“ на Едуард Захариев по сценарий на Георги Мишев. Не зная какво мисли днес Георги Мишев за сегашното общество, но на мен ми се струва, че в надпреварата за вещи изчезна и онзи идеализъм, на който тогава ни възпитаваха в училище – в необходимостта да жертваме личния си интерес в името на по-високите обществен цели. Това изчезна от училището и настъпи времето не просто на личния интерес, а на грубото налагане на по-богатите и по-силните над по-бедните и по-слабите. Погледнете българските „бизнесмени“, които непрекъснато се оплакват от липсата на квалифицирана работна ръка, но не си и помислят да я задържат с по-привлекателни условия на труд или заплати. Предпочитат да си внесат работници от по-изостаналите страни само защото ще се съгласят на по-ниски заплати. За каква държава на духа можем да говорим при това положение? Живеем по-скоро в държавата на безогледната надпревара за по-големи печалби.    – За логично, логично е, но не е съвсем вярно. Идеализирането на времето на Живков е резултат от огромното разочарование на значителна част от българите от резултатите на прехода. Особено при интелигенцията и образованата средна класа – това са социалните групи, които най-живо се интересуват от културния облик на страната и от качеството на духовния живот в нея. А едва ли трябва да убеждавам някого, че т.нар. пазарна икономика, наложена в годините на прехода като основен разпоредител не само в икономиката, но и в цялото общество, удари много тежко културните институции – кина, театри, книжарници, галерии, оркестри, опери. Една след друга те фалираха или едва кретаха, докато в края на краищата не тръгнаха по пътя на „комерсиализацията“, за да се спасят. Сега пак имаме културни институции, но в тях толкова широко навлезе бизнесът, така се подчиниха на масовия вкус за сметка на „високата“ култура, че трудно изпълняват истинските си функции – да възпитават в духовни цености. Ярък пример за тази еволюция ни дава театърът, който все повече прилича на забавление, а не на носител на послания, какъвто беше. Достатъчно е да си спомним знакови постановки от миналото като „Човекоядката“ на Иван Радоев или „Последната нощ на Сократ“ на Стефан Цанев, за популярността на пиесата „Образ и падобие“ на Йордан Радичков (макар и само публикувана), за да стане ясно за какво става дума. Тогава търсехме скрит политически смисъл във всеки текст, а днес търсим просто мисъл и често не я намираме. Но дали можем да говорим за златен век при Живков, когато цензурата беше навсякъде? Едва ли. Това, което липсва днес, е материалната сигурност на творците, за да могат да мислят не само как да се харесат на публиката, а и какво ще оставят за бъдещето.    – Този въпрос може да получи кратък и дълъг отговор. Ако предпочета краткия, както приляга на вестник, ще кажа: Преход от държавен социализъм от съветски тип към първоначален капитализъм, характеризиращ се с криминално натрупване на капитал, безогледна експлоатация и дива конкуренция. Надеждата ми е в това, че този първоначален период завършва и можем да се надяваме на очовечаване на нашия капитализъм по подобие на западноевропейския. Но при всички случаи ще си остане капитализъм.    – Отговорът до голяма степен се съдържа във въпроса – разбира се, че не можем, защото тази политическа класа се провали напълно, а както ни показват никнещите като гъби след дъжд непрекъснати скандали – и зрелищно. Откровено казано, не вярвам, че можем да накараме тези хора да заработят за националното оцеляване, защото вече са добили рутина в използването на властта за лични цели и дори не разбират защо хората са възмутени. Бих предложила всеобхватна операция „чисти ръце“, ако бях сигурна, че ще помогне. Но зависимостта на съдебната ни система от силните на деня е такава, че надеждите са малко. Достатъчно е само едно свидетелство: възгласът на адвоката на Десислава Иванчева, че ако бяха убили Ваклин, вероятно щяха да им дадат по-малки присъди. То показва за какво става дума: за пълно господство на мафията. За мен основният проблем е общественият морал. Ако не започнем да възстановяваме моралните устои на обществото, нищо добро не ни чака. И не можем да очакаме моралното оздравяване да започне отгоре. То трябва да започне отдолу, от възпитанието на децата – ако от малки ги научим какво е редно и какво не, има надежда за бъдещето на обществото ни.    – Даже не мисля, че държавата следва някаква съзнателна политика по отношение на селата и малките градове. Всичко е подчинено на политическия интерес, зад който се крие финансовият. Ето тук може да се даде за пример политиката от епохата на социлизма – например програмата „Странджа – Сакар“. При всичките си неуспехи, тя поне се опита да съживи тази погранична област и да ангажира младите. От такива действия имаме нужда днес, но за тях е необходим държавен ангажимент.    – И този въпрос има ясен и еднозначен отговор. Няма как да ми хареса цензурата и влагането на преднамерени идеологически постановки в учебните програми, които са много далеч от реалния исторически процес. Подобно нещо помним отпреди 1989 г. и след като тогава се борихме срещу него, няма как сега да си мълчим. Става дума за постановки, с които политици се опитват да пренапишат историята на Българското възраждане, на Третото българско царство, на социалистическата епоха и на прехода. Най-схематично нещата изглеждат така: за османското владичество и за царството да се смекчат, за социализма да се ожесточат, а за прехода – да се говори само хубаво. Това не само не отговаря на реалностите, но и създава погрешна представа у младите хора за миналото, което може да има последици в настоящето.    – Недостатъците на висшето образование са като в цялото ни общество – дълбока морална криза и комерсиализация. Не мисля, че със забрани можем да спрем младежите да заминават. Това може да стане само ако тук те получат перспективи за професионално и научно развитие. Защото почти никой не напуска родината си без болка в сърцето.    – Няма нищо лошо в това начинаещите учители да получават високи заплати, проблемът е в ниското заплащане на университетските преподаватели, което удря по престижа им. Но живеем в общество, където парите решават всичко, а образованието е подчинено на пазара . И ако има търсене на млади учители, а и много университетски преподаватели, икономическата сметка излиза така. Само че в тази сметка не влизат обществените ценности, които не бива да зависят от пазара. Докато финансови министри като Симеон Дянков и Владислав Горанов питат какви са пазарните печалби от науката, включително и от фундаменталната, ще съществуват и такива аномалии. Но подценяването на образованието, науката и културата никога не е завършвало добре за което и да било общество. Нашето няма да направи изключение.      ", "date": "2019.05.14", "title": "Проф. Искра Баева: Политиците ни придобиха рутина в използването на властта за лични цели!"}
{"url": "http://epicenter.bg/article/V-Stolichna-biblioteka-shte-bade-predstavena--Kniga-za-Nikola-Radev--/182874/6/0", "text": "Издателство „Славена” - Варна Ви кани на 15 май 2019 г. от 18:00 ч. в зала „Надежда” на Столична библиотека на представяне на новата си книга, посветена на най-стойностния български маринист Никола Радев, в чийто творби с воeнноморски теми и сюжети за пръв път в националната ни маринистика главни герои са обикновени матроси, а не морски офицери и командири. Водещ: литературният критик Никола Иванов Вход – свободен.", "date": "2019.05.14", "title": "В Столична библиотека ще бъде представена „Книга за Никола Радев” "}
{"url": "http://epicenter.bg/article/Donald-Tramp-shte-se-sreshtne-s-ruskiya-i-kitayskiya-prezident-v-Osaka/182789/7/0", "text": "Президентът на САЩ Доналд Тръмп има намерение да се срещне с руския президент Владимир Путин на срещата на Г-20 в Япония, предаде РИА Новости, цитирана от \"Фокус\". Държавният глава на САЩ има намерение да разговаря и с китайския президент Си Дзинпин на срещата в Осака.  „Президентът Доналд Тръмп заяви, че ще се срещне с президента на Русия Путин и с китайския президент Си Дзинпин на срещата на Г-20 в Япония“, съобщиха от пресслужбата на Белия дом. Срещата на Г-20 ще се състои на 28-29 юни в Осака. Това ще бъде първият подобен форум в Япония, допълва агенцията.  ", "date": "2019.05.14", "title": "Доналд Тръмп ще се срещне с руския и китайския президент в Осака"}
{"url": "http://epicenter.bg/article/Izslushvat-Kubrat-Pulev-po-kazusa--Dzheni-Sushi--tazi-vecher/182800/8/0", "text": "Тази вечер е изслушването на Кубрат Пулев по казуса \"Джени Суши\". Заседанието на Спортната комисия на Калифорния започва в 20.00 ч. българско време в емблематичния хотел \"Милениум Балтимор\" в Лос Анджелис, съобщи bTV.   Обжалването на Пулев по повод временно отнетия му лиценз е точка 4 в дневния ред на сесията.   Преди месец репортерката Дженифър Равало, известна като Кралицата на голото суши, обвини Кобрата в сексуален тормоз и поиска боксовият му лиценз да бъде отнет на територията на щатите.   Причина за това стана превърналата се в хит целувка на Пулев в края на интервюто му с Джени Суши минути след победата над Богдан Дину в Калифорния на 23 март.   Под точка 5 от заседанието Комисията ще разгледа и жалбата на румънския боксьор, който иска победата на българина да бъде анулирана заради умишлени непозволени удари зад главата.  ", "date": "2019.05.14", "title": "Изслушват Кубрат Пулев по казуса „Джени Суши” тази вечер"}
{"url": "http://epicenter.bg/article/Nominiraha-prints-Uilyam-za--quot-Bashta-na-godinata-quot-/182813/10/99", "text": "Херцогът на Кембридж, британският принц Уилям, и актьорът Дани Дайър ще се състезават за приза \"баща на годината\" в категорията на татковците-знаменитости. \r\n \r\n Принц Уилям е горд татко на три деца - 5-годишния принц Джордж, 4-годишната принцеса Шарлот и принц Луи, който е на годинка. Той ще премери сили с актьора от сериал \"Ийстендърс\" Дани Дайър, който също е родител на три деца - 23-годишната актриса Дани, 12-годишната Съни и 5-годишния Арти.   Сред номинираните фигурират и други любимци на британците - Деклан Донъли, Джо Уикс, Саймън Томас, Джеф Брейзиър, Крис Рамзи и др. Наградата \"Баща на годината\" се присъжда от компанията за търговия на дребно \"Клас Олсън\".   Източник: Дир.бг", "date": "2019.05.14", "title": "Номинираха принц Уилям за \"Баща на годината\""}
{"url": "http://epicenter.bg/article/Prints-Hari-smenya-pelenite-na-malkiya-Archi/182815/10/0", "text": "Всеки родител е наясно, че присъствието на бебе в къщата осигурява не само радост, но и със сигурност е гаранция за купища наакани памперси.  Мнозина от феновете на британското кралско семейство вероятно се питат кой в от новоизпечените родители в лицето на Меган Маркъл и принц Хари сменя пелените на малкия Арчи.  Сега вече има отговор на този въпрос – това е Хари, той е човекът, който от раждането на бебето старателно върши тази работа, както и доста други неща, подобаващи на един добър баща. Благодарение на усилията на принца Меган ще може по-бързо да се върне към обществените задължения, които е поела, твърди в. „Сън\", цитира \"Монитор\".", "date": "2019.05.14", "title": "Принц Хари сменя пелените на малкия Арчи"}
{"url": "http://epicenter.bg/article/Bivshiyat-saprug-na-Megan-Markal-se-ozheni/182819/10/100", "text": "Броени дни след като херцогинята на Съсекс Меган се сдоби със син, бившият й съпруг - американският продуцент Тревър Енгелсън, се ожени за избраницата си Трейси Кърланд, съобщава „Ентъртейнмънт тунайт”, цитиран от БТА. \r\n \r\n \r\n \r\n Сватбата се е състояла в Монтесито, Калифорния. Булката е заложила на рокля в златисто и корона от цветя. Младоженецът е носил смокинг с цвете в бутониерата.    Тревър Енгелсън и Трейси Кърланд имат връзка от 2017 г. Двойката оповести годежа си само две седмици след сватбата на Меган Маркъл и принц Хари през май миналата година.  Енгелсън и Маркъл сключват брак след 7-годишна връзка през 2011 г. и се разделят две години по-късно, припомня изданието. \r\n \r\n \r\n \r\n", "date": "2019.05.14", "title": "Бившият съпруг на Меган Маркъл се ожени (Снимки)"}
{"url": "http://epicenter.bg/article/D-r-Desislav-Taskov--Ogromen-problem-v-zdraveopazvaneto-e-golyamoto-doplashtane-ot-strana-na-patsientite/182864/2/48", "text": "  \"Огромен проблем в здравеопазването е голямото доплащане от страна на пациентите\", заяви на обществния дебат на тема “Здравеопазването като общоевропейски и национален приоритет” кандидатът за евродепутат от листата на \"БСП за България\" д-р Десислав Тасков. Той заяви, че е абсолютно неприемливо - над 50 процента от средствата в сектор „Здравеопазване” да излизат от джоба на най-бедните и най- малко живеещите. Според Световната здравна организация доплащането не трябва да превишава повече от 15 процента.   “Левите се преборихме за европейски социален стълб, а защо да няма европейски здравен стълб“, коментира Тасков. Той подчерта, че БСП, още с този бюджет, предложи намаляване на ставката на ДДС за лекарства и медицински изделия. “Ако не се реформираме на национално ниво, колкото и пари да се дават, ефект няма да има”, смята още лекарят. Като абсолютно недоверие в системата д-р Тасков определи високият процент неосигурени. “Хората не се осигуряват, защото трябва да доплащат за всичко.Не вярват, че ще получат повече, защото са принудени да плащат”, заяви кандидатът на левицата. Той изтъкна, че бедността също е определящ фактор. За недостига на лекари и медицински сестри д-р Тасков заяви, че това е резултат от политиката на властта и той е чудовищен, а именно- че здравната инфраструктура е разбита. “Изключително труден е достъпът на пациента до медицинска помощ, особено в по- малките населени и обезлюдени места, което по Конституция ни е дадено. Обидно е за обществото ни, че медицинските сестри са по улиците, а не по кабинетите. Цинизъм е да имаме демографска катастрофа, а детските лекари да са по улиците и да говорим за лимити”, коментира д-р Тасков. “Болниците са търговски дружества, а не са в услуга на хората. Затова трябва да включим в профилактиката- превенция на заболяванията в национален мащаб, но не само в големите градове , а и в общинските болници -2.5 млн българи разчитат на този вид лечебни заведения”, изрази мнение д-р Тасков, като по думите му именно общинското здравеопазване е било най-смазано от реформите в сектора.  “Българите масово умираме от инфаркти, инсулти и рак. Живеем най-малко в Европа. Голяма част от тази смъртност е предовратима, но това сега не се случва, защото достъпът до здраве е ограничен”, заяви кандидатът на левицата относно увеличаващия се процент на предотвратима смъртност. Той коментира, че множество заболявания, сред които и онкологичните, могат да се хванат рано при адекватна политики и профилактика.  “Хората нямат доверие в инстутициите и в Министерство на здравеопазването”, изрази мнение д-р Десислав Тасков относно недостатъчните мерки за профилактика, сред които и ваксинирането.  Той подписа декларация, с която изразява ангажимент, ако бъде избран за евродепутат, да се бори всеки европейски гражданин да има достъп до здравеопазване навсякъде в рамките на Европейският съюз.", "date": "2019.05.14", "title": "Д-р Десислав Тасков: Огромен проблем в здравеопазването е голямото доплащане от страна на пациента"}
{"url": "http://epicenter.bg/article/Parvanov--Prez-godinite-premierite-vinagi-sa-uchastvali-v-predizbornite-kampanii--no-tova-ne-e-dobre/182865/2/48", "text": "И през годините досега премиерите винаги са участвали в предизборните кампании. Това каза пред журналисти в Благоевград президентът (2002-2012 г.) Георги Първанов по повод информацията, че премиерът Борисов е председател на предизборния щаб на партиите, подкрепили ГЕРБ, предаде Радио „Фокус“ - Пирин.  Първанов заяви, че той самият винаги е бил против това и е имал срещу себе си такива премиери, които са били част от кампанията, но това не е добре.  „Не е добре и министрите да участват в кампанията, предвид това, че се възползват от коли и други екстри, но това предполага решаването на такъв тип проблеми далеч преди началото на кампанията, защото в хода на кампанията виждаме, че се отговаря с претенции към президента и това затлачва дебата“, коментира Първанов.  „Президентът може и трябва да бъде коректив, но моята препоръка винаги е била да го прави по-рядко и само по ключови въпроси, защото обаждането по всяка тема и репликите за всяко нещо има опасност да обезценят неговата позиция и присъствие“, каза още той.    ", "date": "2019.05.14", "title": "Първанов: През годините премиерите винаги са участвали в предизборните кампании, но това не е добре"}
{"url": "http://epicenter.bg/article/Denitsa-Zlateva--Pravitelstvoto-ticha-sled-sabitiyata-v-zashtitata-na-natsionalniya-ni-interes/182867/2/48", "text": "  \"Европейските избори са важни. Те са пътят към това в Европейския парламент да изпратим представители, които да защитават интереса на България.\" Това каза Деница Златева, кандидат за евродепутат от листата на \"БСП за България\" и заместник-председател на НС на БСП, на среща с жители на селата Лесичово и Калугерово, област Пазарджик.   \"За пакета \"Мобилност\" българската общественост научи, когато въпросът стигна до Европейския парламент и българските евродепутати се активизираха. Къде беше правителството, каква беше позицията на държавата в предходните две години на преговори, вкл. и по време на българското председателство?\", попита Златева. \"Когато ние, социалистите, първи заговорихме за двойния стандарт при храните, ни обявиха за антиевропейци, а сега, когато ЕП установи наличието на такива дискриминационни практики и прие законодателство, с което да ги ограничава, някои си приписват заслуги и се хвалят\", каза още Деница Златева. По думите ѝ правителството тича след събитията, когато става въпрос за защита на българския национален интерес в Европейския съюз.  Златева каза още: \"Като членове на Групата на социалистите и демократите в ЕП за нас основен приоритет ще бъде връщане към социална Европа - да поставим в центъра на политиките обикновения човек, а не големите корпорации. Ние искаме ново, прогресивно мнозинство в ЕП, което да смени досегашния модел. Няма да е лесно, чака ни битка, но левицата в цяла Европа не се предава и последните избори в редица държави го доказват.\"  ", "date": "2019.05.14", "title": "Деница Златева: Правителството тича след събитията в защитата на националния ни интерес"}
{"url": "http://epicenter.bg/article/Mladen-Shishkov-v-Hisarya--Turizmat-e-edin-ot-osnovnite-prioriteti-v-politikata-na-GERB-/182868/2/48", "text": "  Кандидатът за евродепутат Младен Шишков се срещна с жители, членове и симпатизанти на ГЕРБ в Хисаря, съобщиха от пресцентъра на ГЕРБ. На срещата присъстваха също народният представител ген. Константин Попов, областният координатор на ГЕРБ-Пловдив област Георги Мараджиев и кметът на Раковски и административен секретар на ГЕРБ – Пловдив област Павел Гуджеров.  Домакин бе общинският ръководител на ГЕРБ - Хисаря Бойко Гаврилов. В началото на срещата ген. Попов уточни защо е важно всеки да даде гласа си на предстоящите избори на 26 май. По думите му гласуването е възможност да се направи избор между възможностите, които реално съществуват. Според ген. Попов отказът да се гласува е равен на това някой друг да избере вместо нас.  \"С вашата подкрепа евродепутатите от ГЕРБ/ЕНП ще работят за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите, за по-добро развитие на туризма\", коментира още ген. Попов.  От своя страна, Младен Шишков посочи, че по последни данни на Евростат България е сред държавите с ръст, по-висок от средния за ЕС по показател нощувки в местата за настаняване. По ръст страната ни изпреварва държави като Дания, Франция, Гърция. Шишков уточни, че Министeрството на туризма работи за утвърждаване на видовете туризъм извън летния и зимния сезон – културен, СПА, винен и кулинарен, тема, която е особено актуална в района на Хисаря. По думите му предстои и фокусиране върху утвърждаване на страната като дестинация за конгресен туризъм. По този начин се цели насочване на вниманието на инвеститори, привличане на големи хотелски вериги и целогодишно използване на базата.  \"Това обаче няма как да се случи без добра инфраструктура, която е особено важна за общата ни свързаност. И тук е мястото на парите за така наречената кохезионна политика или с прости думи за подобряване на инфраструктурата, което ще се случи благодарение на извоювания от българските евродепутати рекорден бюджет за България в следващия програмен период. От своя страна, добрите пътища ще осигурят нови перспективи за заетост, икономическо оживление и подем на туризма\", коментира Шишков.  В тази връзка по думите му за транспорт и транспортна инфраструктура предстои да бъдат инвестирани над 2.2 млрд. лв. европейски средства, докато 160 млн. лв. ще подкрепят регионалната пътна инфраструктура. Наред с това за регионално развитие и общински проекти кметовете ще разполагат с 1.5 млрд. лв., а водният сектор ще се възползва от над 1.5 млрд. лв. европейски инвестиции. Той призова присъстващите да гласуват активно за хората, които са работили в Европейските институции, и знаят пътя, по който се вземат решенията, знаят как да защитават европейския интерес и този на българските граждани.  \"Имаме изключителния шанс наш човек, от Пловдив област, да бъде в листата за кандидати за членове на Европейския парламент. За това е важно да му дадем шанс и да го подкрепим\", призова присъстващите Гуджеров. Думите му подкрепи и областният координатор Георги Мараджиев, който заяви, че всеки глас е важен на 26-ти май, защото гласуването е средството да изразим мнение за начина, по който искаме да се развиват България и Европа. Мараджиев каза, че изборите на 26 май са важни не само за Европа, но и за България, защото убедителната победа на ГЕРБ ще помогне на местната власт да довърши всички започнати проекти и да кандидатства за допълнителни средства.  ", "date": "2019.05.14", "title": "Младен Шишков в Хисаря: Туризмът е един от основните приоритети в политиката на ГЕРБ "}
{"url": "http://epicenter.bg/article/Eva-Maydel--Kazanlak-e-primer-kak-v-GERB-sazdavame-usloviya-za-mladite-da-ostanat-v-Balgariya-/182870/2/48", "text": "  „Казанлък е пример как в ГЕРБ създаваме условия за младите да останат и да се развиват в България. Доказва го фактът, че през 2018 г. има прираст на населението, все повече бизнеси откриват производства в града, а безработица в общината почти няма. Екипът на кмета Галина Стоянова показа как всеки регион може да използва членството ни в ЕС, за да обнови не само облика на града, но и да подобри условията на младите семейства да отглеждат децата си. Реновирани са почти всички училища и детските градини в общината. Днес откриваме един от най-модерните в България център за грижа на деца със специални нужди, защото всяко дете залужава образователна среда според потребностите си.“ Това заяви кандидатът за евродепутат от ГЕРБ Ева Майдел по време на посещение в Казанлък, съобщиха от пресцентъра на партията.  Ева Майдел проведе работна среща с над 20 предприемачи в града, които изразиха мнение, че членството на България в Европейския съюз представя най-добрите условия за правене на бизнес и създаване на работни места.  „Не искам да спираме младите хора да ходят в Европа, да учат и да трупат опит там. Напротив, това може да е само от полза. Това, което трябва да направим е, да покажем на тези млади хора, че те трябва да се върнат тук и да намерят своя добър живот в България. Както го е направила Йоанна Йончева-Фильова, връщайки се в България след 10 години в чужбина, за да създаде семейство и започне бизнес за рециклиране на пластмаса.“ Това коментира Ева Майдел по време на посещения на предприятия в Казанлък.  ", "date": "2019.05.14", "title": "Ева Майдел: Казанлък е пример как в ГЕРБ създаваме условия за младите да останат в България "}
{"url": "http://epicenter.bg/article/GERB-predstavi-listata-si-za-evropeyskite-izbori-pred-blizo-800-dushi-v-Sliven-/182873/2/48", "text": "  В препълнената зала в Драматичен театър \"Стефан Киров\", по време на концерт-спектакъл „Европа за нас и ние за Европа“, беше представена листата на ГЕРБ и СДС в Сливен, съобщиха от пресцентъра на ГЕРБ. Заради огромния интерес към събитието, във фоайето на театъра беше поставен екран, на който също десетки хора гледаха случващото се в залата.  На концерта кметовете на четирите общини от област Сливен представиха реализираните проекти с европейски средства. Кметът на Сливен Стефан Радев обяви, че от 2007 година досега в общината са реализирани над 60 проекта с европейско финансиране за над 100 милиона лева. От началото на мандата до момента има 21 приключени или изпълняващи се проекти за 36 млн. лева. Подготвят се три проекта за 14 милиона лева. Два проекта за близо 50 милиона лева, подадени в предния мандат, са спасени от провал в мандата на Стефан Радев. 65 са проектите за насърчаване на предприемачеството и инвестициите в общината от 2014 до 2017 г. Над 32 млн. лева е безвъзмездната помощ за местните стартиращи предприемачи и съществуващи фирми.  „Преобразяваме Сливен с подкрепата на правителството на ГЕРБ и сериозната работа по европейски проекти. Поставихме основи за по-добро развитие на общината и по-добри условия за живот. Довършихме изоставени проекти, оправихме грешки, допускани години наред. Имаме ясна визия какво ще правим занапред, за да останат тук децата ни - нашата основна грижа“, каза Стефан Радев.  Кметът на Нова Загора Николай Грозев обяви, че в общината с европейски средства са санирани 10 жилищни сгради, подобрена е енергийната ефективност на Професионална гимназия по селско стопанство и СОУ „Иван Вазов“ - начален етап в Нова Загора“. Обновени са сградите на Районно управление „Полиция” в Нова Загора и РС \"ПБЗН\". Извършена е реконструкция на девет улици в Нова Загора, на Централна пешеходна зона и Централен площад , обособено е междублоково пространство в жк „Загоре” в зона за отдих.  В община Котел от влизането в ЕС досега в общината са реализирани 20 проекта на стойност общо 29 632 694 лв. С реализираните проекти е подобрена инфраструктурата на община Котел. Извършена е подмяна на улично и обществено осветление с енергоспестяващо. Подобрено е състоянието на образователната инфраструктура, чрез внедряване на мерки за енергийна ефективност в три основни училища в селата Ябланово, Тича и Градец. Предстои реализиране на три инфраструктурни проекта. Рехабилитация на 4 основни улици и тротоарни настилки в Котел на стойност 2 182 095 лв. Изграждане и реконструкция на ВиК в Община Котел за 6 914 287 лв. Ще се подобри и енергийната ефективност на общински сгради. По проект по Оперативна програма „Развитие на човешките ресурси” е създадено общинско социално предприятие „Озеленяване и благоустрояване”, като е създадена заетост на 35 лица.  В община Твърдица във връзка с превенцията на горските пожари е изградена Високотехнологична система за наблюдение. Стойността на проекта е 625 000 лв. Ремонтирани са два стадиона в град Твърдица и село Бяла паланка. Изградена е спортна площадка във град Шивачево и картинг писта на мястото на старият стадион в град Твърдица. Стойността на проекта е 5 600 000 лв. Рехабилитирани са близо 9 километра общинска пътна мрежа. Ремонтирани са участъците от главният път София - Бургас и отсечката между Шивачево и Сборище на стойност 3 200 000 лв. Подменено е уличното осветление на 10 населени места.  Гости на концерт-спектакъла бяха кандидатите за евродепутати от Лиляна Павлова и Ева Майдел. Листата представи кандидатът за евродепутат Камен Костов. По време на церемонията Лиляна Павлова заяви, че чрез изпълнените проекти с европейско финансиране общините Сливен, Нова Загора, Котел и Твърдица са доказали, че Европа е тук.  „Неслучайно вечерта беше посветена на младите хора - те са бъдещето на България и Европа, затова за нас е важно нашите политики да отговарят на техните очаквания и визия, защото основната ни цел е младите българи да останат да се реализират в родината“, каза Лиляна Павлова.  \"Европа трябва да си върне духа, а не само да говори за кризи и проблеми. Знаем как да го направим\", заяви от своя страна Ева Майдел.  „Мотивацията ми да работя в Европейския парламент е да доведа политиките на Европа по-близо до хората. Предвид опита ми като пчелар и човек, който се е занимавал с реализация на български мед в Западна Европа, ще работя за нови екологични мерки свързани с опрашването, което ще е основен акцент в новата Обща селскостопанска политика, за засилване на качествения контрол на меда, внасян от трети страни и за ефективно българско земеделие, приоритетно за малките земеделски стопанства и биоземеделие“, каза Камен Костов.  По време на спектакъла 60 абитуриенти – отличници получиха книгата „История на Сливен“ и послание.  „Нашата голяма любов и предизвикателство са младите хора. Гордеем се, че сте лауреати от различни състезания, конкурси и олимпиади и Сливен има какво да покаже на Европа и света. Ние ще се постараем младите хора да се върнат сред нас и да станат нашите нови водачи. Стигнете мечтите си! И ви чакаме - тук, отново, сред нас! Изпращаме ви, за да продължите своето надграждане в образованието, там, където е вашата мечта. Подаряваме ви историята на нашия край, с посланието тази история един ден някой от вас тук да продължи нейното списване, а вие да сте част от това продължение като новите духовни водачи и управленци на местната общност. Успех, млади съграждани“, каза народният представител и областен ръководител на ГЕРБ Сливен Десислава Танева.  „Благодаря на всички за подкрепата и лоялността през годините. Най-голямото ни предизборно събитие в Сливен доказа, че няма граници за стремежа на хората към промяна и живот в истинска демокрация. Нека не забравяме, че България е част от голямото европейско семейство и заедно с нашите близки и приятели да гласуваме на 26 май“, каза още Танева.  ", "date": "2019.05.14", "title": "ГЕРБ представи листата си за европейските избори пред близо 800 души в Сливен "}
{"url": "http://epicenter.bg/article/Emil-Radev-v-s--Sitovo--Nastoyavam-za-obshtoevropeyski-kontrolen-organ-za-hranite-/182876/2/48", "text": "  „Само с общоевропейски контролен орган за храните можем да противодействаме адекватно на нелоялните търговски практики на мултинационалните компании. Затова продължавам да се боря срещу двойните стандарти при храните и напитките”, заяви в село Ситово кандидатът за евродепутат от листата на ГЕРБ и СДС Емил Радев, съобщиха от пресцентъра на ГЕРБ.  Заедно с него в срещата участваха народният представител Алтимир Адамов, областният координатор на ГЕРБ - Силистра Тодор Тодоров, областният ръководител на Жени - ГЕРБ Денка Михайлова и общинският ръководител на партията Галина Йорданова.  Пред присъстващите в общинския клуб на ГЕРБ Радев припомни, че в началото на изминалия мандат в европейските институции дори не се признаваше за наличието на разлики в качеството на храните в Източна и Западна Европа.  \"Заедно с колегата Андрей Новаков извоювахме първата европейска програма срещу двойните стандарти при храните. Европейската комисия я одобри без възражения и от тази година й бе даден ход с бюджет от 1,3 млн. евро”, припомни Емил Радев. Той бе категоричен, че борбата с двойните стандарти е в името на здравето на 100 млн. граждани на Източна Европа и трябва да бъде доведена докрай.  Евродепутатът запозна присъстващите и с новия еврорегламент, който премахва апостилите и нуждата от легализация на редица официални документи за гражданско състояние в ЕС.  „Буквално спестяваме на европейските граждани тичане по институции и до 100 евро на документ. Следващата ми цел е регламентът да обхване и дипломите, удостоверенията за квалификация за актуално състояние на фирмите и пр. Това са реални стъпки за намаляване на административната тежест в ЕС”, подчерта кандидатът за евродепутат и призова присъстващите да подкрепят европейските перспективи на България с номер 12 в бюлетината на 26 май.  „Нека да запазим силния глас на България в Европа – това е гласът на работещото и отговорно правителство с премиер Бойко Борисов, на успешния български еврокомисар и водач на листата на ГЕРБ Мария Габриел, на компетентните евродепутати, които бранят националните ни интереси”, подчерта в заключение Радев.  ", "date": "2019.05.14", "title": "Емил Радев в с. Ситово: Настоявам за общоевропейски контролен орган за храните "}
{"url": "http://epicenter.bg/article/D-r-Daniela-Daritkova-i-kandidatat-za-evrodeputat-Marin-Zahariev-uchastvaha-v-kravodaritelska-aktsiya-/182877/2/48", "text": "  Председателят на ПГ на ГЕРБ и председател на здравната комисия в парламента д-р Даниела Дариткова и кандидатът за евродепутат Марин Захариев участваха в кръводарителска акция в смолянската болница. Инициативата е десета поред, организирана от структурата на ГЕРБ в областния град, съобщиха от пресцентъра на партията.  „Въпреки напредъка на медицинската наука, не е измислен заместител на кръвта. Тя е необходима за спешни ситуации, за животоподдържащи манипулации при оперативни интервенции. Животът на много хора зависи от ежемесечните кръводарявания. Даряването на кръв реално спасява човешки живот“, каза д-р Дариткова.  Нейният призив е следният: „Ако искате да участвате в животоспасяващи процедури, дарете кръв! Това е най-добрият начин да станете съпричастни и да направите нещо безценно за другите!“.  В инициативата взеха участие 15 членове и симпатизанти на ГЕРБ.  ", "date": "2019.05.14", "title": "Д-р Даниела Дариткова и кандидатът за евродепутат Марин Захариев участваха в кръводарителска акция "}
{"url": "http://epicenter.bg/article/Evrostat--Blizo-polovinata-ot-mladite-hora-v-Balgariya-zhiveyat-s-roditelite-si/182879/2/0", "text": "В ЕС над една трета (35,3%) от мъжете на възраст 25-34 г. все още живеят с родителите си през 2017 г. в сравнение с едва 21,7% от дамите от същата възрастова група, сочат публикувани днес данни на Евростат, съобщи БНР. Средно един от всеки четири млади европейци живее в дома на семейството си.   В страните членки делът на младите хора между 25 и 34 г., които все още живеят в бащината си къща, варира от под 10 на сто в Дания (3,2%), Финландия (4,7%) и Швеция (6%) до над половината в Хърватия (59,7%), Словакия (57%) и Гърция (56,3%). В България този дял е 46,2%. За страната ни по този показател са дадени и данни за миналата година - 46,8% през 2018 г.   Средно младите европейци напускат семейния дом на 26-годишна възраст.   През 2017 най-млади от родителите си се отделят младежите в три северни страни - Швеция (18,5 г.), Дания (21,1 г.) и Финландия (22 г.).   Далеч по-късно тази стъпка предприемат в Хърватия (31,8 г.), Словакия (30,9 г.), Малта (30,7 г.), Италия (30,1 г.) и в България (29,6 г.).   Тенденцията показва, че в почти всички страни на ЕС младите жени напускат дома си по-рано от мъжете.", "date": "2019.05.14", "title": "Евростат: Близо половината от младите хора в България живеят с родителите си"}
{"url": "http://epicenter.bg/article/Moshtna-magnitna-burya-vrahletya-Balgariya/182882/2/0", "text": "Геомагнитната активност във вторник е доста по-голяма от нормалното. Това сочат измерванията на Националния институт по геофизика, геодезия и география към БАН.   Сутринта индексът на смущенията в земното магнитно поле достигна степен 7 от общо 9 по скалата, което отговаря на силна геомагнитна буря. Прогнозата е в следващите часове смущенията да продължат. Магнитните бури се усещат най-много от възрастните хора и страдащите от сърдечно-съдови заболявания. Обикновено този феномен води до учестено сърцебиене, проблеми с кръвното налягане, световъртеж, главоболие и умора. Влиянието на бурите може да бъде компенсирано със спортна активност и повече витамини в храната.   Източник: Канал 3", "date": "2019.05.14", "title": "Мощна магнитна буря връхлетя България"}
{"url": "http://epicenter.bg/article/Angelkova--SASht-sa-sred-generirashtite-pazari-za-turizam-na-Balgariya/182886/2/0", "text": "САЩ са сред 20-те водещи пазара за входящ туризъм на България. Страната ни е дестинация, позната на американските потребители предимно за културен, природен, еко- и орнитоложки туризъм.  Възможностите, които ние предлагаме, обаче са много повече и има огромен потенциал и отлични перспективи да увеличим туристите от двете страни.   Това заяви министърът на туризма Николина Ангелкова при откриването на първия Българо-американски туристически форум в София с участието на посланика на САЩ у нас Ерик Рубин и представители на бизнеса и браншови организации от двете държави, съобщиха от Министерството на туризма.  Разполагаме с огромен потенциал да засилим двустранния туристопоток и съм убедена, че на днешния форум ще очертаем инициативи, които да заложим в Националната програма за туристическа реклама на България, и заедно ще я изпълняваме, посочи министър Ангелкова. Тя припомни успешната рекламна кампания за България в 6 града в САЩ. Макар и скромна по мащаб за огромната държава, кампанията постигна много добри резултати и през 2018 г. отчетохме близо 97 хил. посещения на граждани на САЩ у нас с над 10 на сто ръст спрямо 2017 г. Вярвам, че това е правилният подход за затвърждаване на ключовите целеви пазари, сред които е и американският. Необходими са общи усилия на бизнеса и местните власти за привличане на американски туристи не само към големите ни курорти, но и към вътрешността на страната, каза още тя.  Министър Ангелкова благодари на премиера Борисов и на колегите си от правителството за подкрепата за сектора, който бе издигнат в национален приоритет в икономиката. Тя изказа задоволството си и от активната помощ на посолството на САЩ по проектите им в сферата на българската култура. Един от основните акценти в работата ни е насърчаването именно на културно-историческия туризъм, защото България разполага с уникално материално и духовно наследство, акцентира министър Ангелкова, като допълни, че почти 70 процента от туристите избират Европа заради културата и историята й.  Българският министър отбеляза рекордните резултати в сектора, постигнати съвместно с бизнеса и общините през последните години след създаването на самостоятелното Министерство на туризма. Чуждестранните туристически посещения през миналата година за първи път надхвърлиха границата от 9 млн. и бяха над 9,2 млн. В страната бяха реализирани 27 млн. нощувки в местата за настаняване с поне 10 легла и тя зае позиция сред топ 5 в общността по ръст на нощувките според Евростат. Приходите надхвърлиха общо 8,4 млрд. лв. Това показва колко е важен туризмът за нашата икономика и сме готови да обменяме повече добри практики, които да утвърдят България като дестинация с високо качество на услугите и гостоприемност, акцентира министърът. Според нея настоящият форум ще помогне да се насочат тематични инициативи и събития и е възможно подобни кръгли маси да се правят два-три пъти годишно. На тях могат да се дискутират възможностите за разширяване на двустранните отношения в различни видове туризъм – особено културно-исторически, балнео- и СПА, гурме, винен и др., за които министерството създаде профилирани дестинации за територията на страната.  Министър Ангелкова обърна специално внимание върху ролята на инвестициите за устойчивото развитие на отрасъла и покани присъстващите да се включат в организираната от министерството в края на този месец Международната конференция за устойчиви инвестиции в туризма в Слънчев бряг. Тя ще привлече близо 300 представители на бизнеса. На форума ще участва Талеб Рифай, бивш генерален секретар на Световната организация по туризъм към ООН. Ще присъстват мениджъри от големи туроператори и инвеститори, водещи хедж фондове, финансови институции, маркетолози и др., включително ръководители и експерти от световни американски вериги като „Мариот“, „Орбис“, „Хаят“ и др. На форума ще бъде акцентирано върху възможностите на българските курорти за конгресен туризъм, така че да се ползва богатата им материална база за провеждане на събития през цялата година.  Министър Ангелкова и посланик Рубин изразиха убедеността си да работят съвместно за развитието на круизния туризъм в Черно море, който би бил тласък за увеличаване на туристите от САЩ.  Двустранният форум продължи с презентации от българска и американска страна, експертите обсъдиха идеи и механизми за увеличаване на интереса на туристите от двете държави. В срещата участваха представители на Българо-американската комисия за образователен обмен, зам.-кметът на София д-р Тодор Чобанов, кметове от страната, ръководствата и представители на Националния борд по туризъм, Българската стопанска камара, АИКБ, БУБСПА, Националната асоциация за СПА и уелнес туризъм, АБТТА, Сдружение туризъм, НБУ и др.  ", "date": "2019.05.14", "title": "Ангелкова: САЩ са сред генериращите пазари за туризъм на България"}
{"url": "http://epicenter.bg/article/Lozan-Panov-otnovo-poiska-promeni-v-Konstitutsiyata-i-ogranichavane-pravomoshtiyata-na-glavniya-prokuror-/182887/2/0", "text": "Председателят на ВКС Лозан Панов замълча за оставката, която му поискаха депутати заради поведението му на политик. Той отново нападна прокуратурата и настоя за законова възможност за контрол над главния прокурор, но не и на шефа на ВКС и ВАС. Това шефът на ВКС е поискал на срещата си с президента, съобщи Канал 3. И отново поискал промени в Конституцията за мястото на обвинението в нея и за орязването на правомощията на главния прокурор.  От думите му стана ясно, че президентът Румен Радев не е приел тезата му за изваждането на прокурорите от съдебната власт с аргумента, че точно тогава обвинението би било под риска да бъде политизирано. Панов пък не смятал така. Шефът на ВКС демонстрира, че не се е трогнал и от скандалния факт, че премиерът Бойко Борисов вече му няма доверие, защото се държи и говори като политическа фигура.  \"Всеки човек в страната има право да се доверява на когото си иска, това е негова лична преценка\", каза по адрес на министър-председателя шефът на ВКС. В същото време пък той самият отрече, че прави политически изказвания, а е магистрат и по закон не може да си го позволи.   Неговото говорене било на \"човек от съдебната система\", понеже в България не се провеждала съдебна реформа, измисли си оправдание Панов.   \"И тя не е политическа позиция, а на човек от съдебната система, когато вижда, че не се прави реформа\", оправда се Панов за настояването си пред мисията на Еврокомисията мониторингът по тема правосъдие да не бъде премахнат.  \"И когато го казвам, това не е политическа позиция, а е позиция на човек, който е в съдебната система\", каза Панов, който демонстрира тотален двоен стандарт - от една страна отрече той самият да прави политически изказвания, а в същото време обвини в правене на политика и прокуратурата, и ВСС, където доминирала политическата квота.   Панов защити точно обратната позиция на главния прокурор от вчерашната среща при президента, а именно - че консултациите около критериите за бъдещия избор на главен прокурор били навременни.  ", "date": "2019.05.14", "title": "Лозан Панов иска промени в Конституцията: Контрол да има само за главния прокурор, не и за мен "}
{"url": "http://epicenter.bg/article/Iliyana-Yotova-organizira-Studentska-laboratoriya--Tema--Evropa--v-Shumenskiya-universitet/182888/2/0", "text": "На 15 май вицепрезидентът Илияна Йотова организира Студентска лаборатория „Тема: Европа“ в Шуменски университет „Епископ Константин Преславски“. Това съобщиха от прессекретариата на държавния глава.   Дискусията ще се проведе от 13.00 часа в Аулата на университета.  „Тема: Европа“ е поредица от срещи, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него.  ", "date": "2019.05.14", "title": "Илияна Йотова организира Студентска лаборатория „Тема: Европа“ в Шуменския университет"}
{"url": "http://epicenter.bg/article/Kandidatite-na-GERB-Lilyana-Pavlova-i-Ivo-Ralchovski-se-sreshtnaha-s-biznesa-v-Mezdra-i-Vratsa/182889/2/48", "text": "  „Последните дни посещаваме фирми, които са на европейско ниво и в които работят млади хора. Важно е младите да останат в България. Това е трайна тенденция благодарение на политиките на ГЕРБ и за това ще работим“, заяви кандидатът за евродепутат от ГЕРБ д-р Иво Ралчовски по време на среща със служители на фирми от Враца и Мездра. Това съобщиха от пресцентъра на ГЕРБ. „Преди три години обещахме да има видими резултати за град Враца и сега като действащ общински съветник мога да заявя, че те вече са факт. Все повече отстоявам тезата, че Враца и Северозападният регион се развиват с ускорен темп. Показателен е фактът с новите инвестиции и реализирането на големи инфраструктурни проекти. Ангажиментът на правителството към региона личи и с излъчването на моята кандидатура за евродепутат“, категоричен бе д-р Ралчовски.  „Много е важно кои хора ще ни представляват в Европейския парламент. Имаме нужда от личности, които ще защитават българския интерес в обединена Европа. България е равноправен член в ЕС. За да може да защитим достойното място на страната ни в Европа, подкрепете листата на ПП ГЕРБ с номер 12 в бюлетината на 26 май“, призова д-р Иво Ралчовски.  „Когато бях министър на регионалното развитие и благоустройството, дадохме старт на важни за Враца и региона проекти. Радвам, че днес виждам преобразяването на града. Това е доказателство, че със съвместните усилия на държавната, местна власт, добрите кметове и благодарение на европейското финансиране, градовете могат да станат по-добро място за живеене. Благодаря на всеки един от Вас, защото бизнесът е този, който създава работни места, а износът – важна част от българската икономика“, подчерта кандидатът за евродепутат от ГЕРБ Лиляна Павлова. Тя поясни значимостта на предстоящите европейски избори.  „Важно е кой ще ни представлява в Европейския парламент, за да отстоява българския интерес в Европа. Това е възможно само с представителите на силната листа на ГЕРБ – хора, утвърдили се със своя капацитет и опит през годините в различни сфери на дейност“, уточни Лиляна Павлова.  Тя бе категорична, че за да продължи да се развива държавата, трябва да има синхрон между властите.  „Вярвам, че това става с много работа и общи усилия. Надявам се на вашата подкрепа, за да отстояваме постигнатото до този момент и за да има повече европейско финансиране за регионите,така че да достигнем и до най-малкото населено място. Ще работим усилено, за да има повече европейски средства и за фирми, които да инвестират в модерни технологии, за да бъдат конкурентоспособни и реализират продукцията си на европейски пазар“, допълни Павлова.  Кандидатът за евродепутат от ГЕРБ Лиляна Павлова се срещна и с актива на партийната структура в Криводол.  ", "date": "2019.05.14", "title": "Кандидатите на ГЕРБ Лиляна Павлова и Иво Ралчовски се срещнаха с бизнеса в Мездра и Враца"}
{"url": "http://epicenter.bg/article/Andrey-Novakov---Proizvedeno-v-Balgariya--e-nay-dobrata-sotsialna-politika-/182891/2/48", "text": "  „Произведено в България“ е най-добрият път за развитие на страната и най-добрата социална политика. Това заяви кандидатът за евродепутат от ГЕРБ Андрей Новаков по време на посещение на заводи в област Габрово, където се запозна с производството на машиностроителни предприятия в Габрово и Дряново, съобщиха от пресцентъра на партията.  „Ниски данъци и свобода за бизнеса е пътят, който се поддържа през последните 10 години. Развитието на фирмите, инвестициите и модернизацията на производствата са доказателство, че това е правилната посока. Благодарение на премиера Бойко Борисов и ГЕРБ през последните години в страната има рекордни нива на производство, инвестиции и хиляди нови работни места“, коментира още Андрей Новаков.  Той подчерта, че европейските избори не са само за български представители в Европейския парламент, а са избори за България.  „От тях зависи дали политическата и икономическата обстановка в страната ще останат стабилни, което е важно за бизнеса, инвестициите и работните места“, каза още Андрей Новаков.  В Дряново, където посети машиностроително предприятие, кандидатът за евродепутат подчерта, че е удовлетворен да види резултата от европейските проекти и средства, реализирани в инвестиции и модернизация на производството, благодарение на което ежегодно се увеличава оборотът на предприятието и работните заплати.  ", "date": "2019.05.14", "title": "Андрей Новаков: „Произведено в България“ е най-добрата социална политика "}
{"url": "http://epicenter.bg/article/Emil-Radev-v-Silistra--Okolo-60--ot-promenite-v-zakonodatelstvoto-ni-sa-svarzani-s-evropeyski-normi-/182893/2/48", "text": "  Около 60% от промените в българското законодателство са свързани с въвеждането на европейски норми. Затова е важно България да може да разчита на хора, които отговорно и компетентно защитават интересите й в Европейския парламент. Това заяви в Силистра кандидатът за евродепутат от листата на ГЕРБ и СДС Емил Радев, съобщиха от пресцентъра на ГЕРБ.  В провелата се среща с членове и симпатизанти на ГЕРБ в града взеха участие и народният представител Алтимир Адамов, кметовете на Силистра и Кайнарджа д-р Юлиян Найденов и Любен Сивев, областният координатор на ГЕРБ - Силистра Тодор Тодоров, областният ръководител на Жени - ГЕРБ Денка Михайлова и общинският ръководител на партията д-р Мария Стойчева.  „Европейските институции вероятно за мнозина са твърде далеч от хората, а работата им понякога звучи доста абстрактно, но има пряко отражение върху живота на 500 млн. европейци и генерира ползи, които са наистина близо до всички. Това означава, че има поне 500 млн. причини да подкрепим обединена и просперираща Европа, а номер 12 в бюлетината е подкрепа и за силния глас на България в ЕС”, категоричен бе Емил Радев.  Той се ангажира да продължава да работи за по-добри условия за българския бизнес.  „Според прогнозите на Европейската комисия България е в Топ 3 на държавите с очакван най-висок икономически растеж. Безработицата у нас е рекордно ниска. Откриват се нови заводи, което е ясен знак, че усилията на правителството на премиера Борисов и на всички ни, които защитаваме българските интереси, дават резултат. Необходимо е да запазим стабилността в държавата, защото това е другият решаващ фактор за добрия бизнес климат”, отбеляза Радев.  ", "date": "2019.05.14", "title": "Емил Радев в Силистра: Около 60% от промените в законодателството ни са свързани с европейски норми "}
{"url": "http://epicenter.bg/article/Boyko-Borisov-obyasni-zashto-napuska-Porozhanov/182833/2/0", "text": "Проверявам много неща, а това, което ускори подаването на оставка, след като ясно се разпоредих за отстраняване на човек в програмата за къщи за гости на Фонд \"Земеделие\", се оказа, че днес той още е на работа. Така премиерът Бойко Борисов обясни подадената днес от земеделския министър Румен Порожанов оставка, която той прие, предаде Канал 3. Става дума за заместник-директора на фонд \"Земеделие“Иванка Багдатова-Мизова, която подаде оставка в началото на май, след като нейният телефонен номер бе оставен в сайта на къща за гости в Юндола.  \"Аз казах, че ще проверявам доста работи. Никога не съм бързал да приемам или да настоявам за оставки, докато не се убедя. Но това, което ускори подаването на оставка (на Порожанов) е, че след като ясно и точно се разпоредих за заместник шефа на фонд \"Земеделие“, чийто телефон беше на един от сайтове на къща за гости, да бъде отстранен, се оказа, че към днешна дата е на работа“, заяви премиерът.  \"Така че, който иска, да си пази някого, аз ясно още на конференцията, ако си спомняте, казах - компромис не правим на никого, ясно и точно сме се разпоредили: където има нарушители, да си отговарят пред закона\", припомни Борисов.  Утре ще стане ясно кой ще замени Румен Порожанов на горещия стол в земеделското министерство, съобщи премиерът, без да цитира имена. \"Още утре ще извършим смяната, ясно е кой ще го замести (Порожанов), ще уведомим коалиционните партньори, а и самия човек\", добави премиерът, който присъства на демонстрация и раздаване на нова техника за служителите на МВР.  \"Такива къщи за гости има във всички европейски държави, много нужни за туризъм извън големите курорти, и всеки, който е злоупотребил, ще му се вземат парите и ще му се търси отговорност. А и е добра превенция за който иска да нарушава в бъдеще\", заяви премиерът, и подхвърли: \"Желаещи за министри все още има, не се притеснявайте!\"  Министър-председателят изчака нови въпроси от репортерите, но тъй като не последваха, се подсмихна: \"Много семпло днеска - човек като бяга, го гоните, като стои - не!\"", "date": "2019.05.14", "title": "Борисов обясни защо напуска Порожанов - не изпълнил заповед на премиера да уволни чиновничка"}
{"url": "http://epicenter.bg/article/Daniel-Smilov--Ostavkata-na-Porozhanov-e-logichna--no-nyama-da-e-reshavashta-za-izhoda-na-izborite/182834/2/48", "text": "Оставката на Румен Порожанов като министър е логична, но няма да е решаваща за изхода на изборите. Това каза за Агенция „Фокус“ политологът Даниел Смилов във връзка с оставката на министър Румен Порожанов.  „На базата на това, което се случи с другите оставки преди него, проблемите, които се бяха натрупали по отношение на Порожанов бяха със същата степен на сериозност. Като оставим на страна конкретните битови неща с апартаменти и прочее, също така това е човек, който е бил свързан с фонд „Земеделие“, с управлението на пари, които идват от ЕС. Предполагам, той е понесъл част от политическата вина за неудачите в този сектор“, каза още Смилов. Той посочи, че оставката е по-скоро логична стъпка.  „Премиерът Борисов казва „А“, трябва да каже и „Б“. Предполагам, че един начин, по който ще се отрази, е разколебаване на електората на ГЕРБ. Може да има някакво оттегляне на техни избиратели. Въпросът е, че това автоматично едва ли ще доведе до прилив на гласове към БСП. Има го и този аргумент, че все пак ГЕРБ прави нещо по отношение на корупцията, иска оставки и прочее. Докато БСП в периода, в който те са управлявали и са били уязвими в същата степен на корупционни обвинения, като че ли не са предприемали подобни стъпки. Това би било нещо като аргумент в полза на ГЕРБ“, каза Смилов и посочи, че тази оставка няма да е решаваща за изхода на изборите.  ", "date": "2019.05.14", "title": "Даниел Смилов: Оставката на Порожанов е логична, но няма да е решаваща за изхода на изборите"}
{"url": "http://epicenter.bg/article/p/182835/2/48", "text": "  Кандидатът за депутат в Европейския парламент от „БСП за България“ Петър Витанов и народните представители от ПГ на левицата Стефан Бурджев и Васил Антонов откриха нов клуб на БСП в Долни Дъбник.   След откриването на клуба, те се срещнаха с жители на общината, които зададоха своите въпроси към Петър Витанов. Хората изразиха своето притеснение от начина, по който се субсидира българското земеделие и животновъдство. Те добавиха, че  по този начин на субсидиране българското производство не е конкуретно на другите държави членки. \"Каузата ни е да повишим  доходите и благосъстоянието на хората, за да могат те да останат тук и да бъдат българи. Затова трябва да стимулираме малкия и среден бизнес, малките фермери и земеделските кооперации, както и бизнеса с добавена стойност\", категоричен бе Петър Витанов.  Той коментира, че на изборите за Европейски парламент хората ще могат да направят своя избор за бъдещето на страната ни.   \"Трябва всички да сме наясно, че те ще се отразят върху ежедневието на всеки един българин, дори и в най-отдалечените краища на страната, затова трябва да гласуваме с №18, за кандидатите, които ще защитават националните интереси на България\", каза още Витанов.  ", "date": "2019.05.14", "title": "Петър Витанов в Долни Дъбник: Трябва да стимулираме малкия и среден бизнес, малките фермери!"}
{"url": "http://epicenter.bg/article/-uuu/182836/2/48", "text": "„Европейският съюз се намира пред подписване на нов социален договор за Европа. Европа, която да насърчава солидарността и да гарантира по-добър живот на мнозинството, а не на малцинството”. Това заяви кандидатът за депутат от листата на „БСП за България” за евроизборите Тодор Стоилов по Радио Фокус.   По думите му, вижда се, че „задачата не излиза” през последните 10 години, в които ЕС се управлява от десни партии. „Необходима е коренна промяна – в цялостните политики на Европейския съюз. България има догонващ икономически ръст, ние се движим по-бавно от Румъния, да не говорим за Западна Европа”, каза Стоилов. Той изрази мнение, че българският работник е поставен под постоянен миграционен натиск – да отиде някъде на запад, където ще работи за по-добри доходи и за друга икономика.  „България е средно голяма по територия европейска държава, а не е малка. Ние трябва да седнем на масата и да защитим националния си интерес”, категоричен бе социалистът. Той смята, че България е пропуснала много възможности да го направи, което се е видяло и при пакета „Макрон”. Кандидатът за евродепутат припомни, че „БСП за България” първа е излязла с управленски проект, проект за бъдещето на Европа – „Визия за Европа”. „Искаме да изградим Европейски социален съюз. Да се уважава суверенитетът на всяка държава членка. Искаме Европейски съюз на младите, с активно демократично участие, увеличаване на финансирането на Младежката гаранция, продължаване на програмата Еразъм + и подкрепа за Културния чек”, каза още Стоилов. Сред основните проблеми на хората в България, кандидатът изтъкна бедността, безработицата, обезлюдяването на регионите и миграция по принуда. Той подчерта, че трябва да съхраним младите хора в България. Стоилов изрази също мнение, че въвеждането на европейска прокуратура ще спомогне за връщането на правовата държава в България.    ", "date": "2019.05.14", "title": "Тодор Стоилов, БСП: ЕС се намира пред подписване на нов социален договор за солидарност"}
{"url": "http://epicenter.bg/article/Kaloyan-Pargov--EK-udari-shamar-na-upravlyavashtite-ot-GERB--sprya-proekt-za-zavod-za-gorene-na-bokluk-/182839/2/48", "text": "Европейската комисия е спряла проекта на Столична община за финансиране на строежа на завод за изгаряне на RDF. Това съобщи лидерът на БСП - София и председател на групата на социалистите в СОС Калоян Паргов в сутрешния блок на БСТВ.  \"Този завод щеше, уж, да е поредната брошка на ревера на управляващите в София, а се случи точно обратното - Европейската комисия им удари звучен шамар, заяви той. - Проектът, с който кандидатстваха за финансиране за изграждането на този завод, планиран от тях да бъде вдигнат на територията на ТЕЦ \"София\", е спрян. Причаната е объркана пътека, по която са кандидатствали за финансирането. А това показва крайна некомпетентност от страна на администрацията в Столична община и абсолютно неумение да бъде свършена работата така, че да бъде осигурено финансиране\".  Калоян Паргов смята, че почти сигурно възможността за осигуряване на финансиране за изграждане на завода за изгаряне на RDF е изгубена. Спирането на проекта означава, че цялата процедура трябва да започне съвсем от начало. Проблемът е, че през следващата година приключва настоящият програмен период, в който е налична въпросната Оперативна програма околна среда (ОПОС) и по която България може да кандидатства за финансиране на подобен проект. Тоест, дори и да бъде започнато от начало кандидатстването за финансиране, то едва ли ще бъде завършено, защото няма достатъчно време за това.  \"Започне ли новият програмен период, проектът по програма от стария ще увисне и средства за изграждане на завода няма да бъдат осигурени, коментира Калоян Паргов. - И тук идва ред на един напълно логичен въпрос - кой носи отговорност за този провал? На първо място, разбира се, е кметът Йорданка Фандъкова и подопечната й администрация, начело със заместника й Йоана Христова. Никой няма право да си играе с парите и с тревогите на софиянци! Въпросът за изграждането на този завод на територията на ТЕЦ \"София\" предизвика бурни реакции, както в пленарна зала на СОС, така и в града със серия протести. Управляващите тогава смело обещахава, че София щяла да заприлича на Виена, защото и в австрийската столица заводът за изгаряне на отпадъци бил изграден в центъра. Обаче ние искаме да приличаме на Виена по стандарта и качеството на живот на гражданите, а не по мястото на завода за изгаряне на боклука\".  Както е известно, изграждането на завода за изгаряне на остатъчния отпадък, преработен в RDF гориво, е третият, завършващ етап от интегрирания проект за завода за боклук, който се намира край село Яна. Инсталацията щеше да струва на София 157 милиона евро. От тях 67 милиона трябваше да бъдат осигурени от Столична община. Тя планираше да изтегли заем, който да бъде изплащан от изправеното пред фалит общинското дружество \"Топлофикация - София\". Това решение предизвика бурни реакции от различни страни. Общинските съветници от БСП, заедно с колегите си от \"Група 5\", част от Реформаторски блок в лицето на Марта Георгиева от ДСБ и Иво Божков от Демократична България и Воислав Тодоров от Нормална държава поискаха да бъде проведен местен референдум с три въпроса, свързани с изграждането на инсталация за горене на RDF-отпадъци на територията на ТЕЦ \"София\". Първият от тях беше - Съгласни ли сте Столична община да изразходва 157 милиона евро, от които 67 милиона евро заем за изграждане на инсталация за изгаряне на RDF/изгаряне на отпадъци? Вторият - Съгласни ли сте инсталацията за изгаряне на RDF/изгаряне на отпадъци да се построи в центъра на София, район Сердика, бул. “История Славянобългарска”, на територията на ТЕЦ \"София\"? И третият - Съгласни ли сте инсталацията за изгаряне на RDF/изгаряне на отпадъци да се построи до Завода за механично и биолгично третиране на отпадъци, в местността \"Садината\" до село Яна.  Искането на 15-те общински съветници за провеждане на местен референдум не беше допуснато от управляващите в Столична община с аргументите, че въпросите са незаконосъобразни и нецелесъобразни. В резултат на този отказ, съветниците подадоха жалба до Административния съд. А на първото заседание, на което беше даден ход на делото, стана ясно, че докладите на датския консултант \"Рамбол\", въз основа на които е избрана технологията \"скарно изгаряне на RDF\", са засекретени от общинската администрация. Заместник-председателят на СОС от БСП Милка Христова, която е адвокат, поиска разсекретяването им, тъй като се решава въпрос, който е на стойност над 157 млн. евро и има пряко значение за качеството на живота на софиянци за десетки години напред. Делото беше отложено за 7-и юни 2019 г.  ", "date": "2019.05.14", "title": "Калоян Паргов: ЕК удари шамар на управляващите от ГЕРБ, спря проект за завод за горене на боклук!"}
{"url": "http://epicenter.bg/article/Prof--Aleksandar-Marinov--Yasno-be--che-politicheskata-tsena-za-ostavaneto-na-Porozhanov-e-tvarde-visoka-/182841/2/48", "text": "Оставката на Румен Порожанов не е изненада - ясно бе, че политическата цена за оставането му е твърде висока. Това каза за Агенция „Фокус“ политологът проф. Александър Маринов във връзка с оставката на министър Румен Порожанов.  \"Това, че се случва сега, не е някакво преднамерено съвпадение. Просто сега избиват тези проблеми, които закономерно водят до подобни събития в политиката. Разбира се, в този сектор и в други сектори на управлението има различни проблеми. Тук много силен ефект имаше скандалът с къщите за гости, които така или иначе попадат в ресора на министъра. Това според мен насочи много мощно обществено внимание и недоволство. Така че беше ясно още преди няколко дни, че ще се стигне до такава развръзка“, каза политологът.  На въпрос дали оставката ще се отрази на резултатите от изборите, проф. Маринов отговори:  „Самата оставка едва ли. Мисля, че процесите или събитията, които предизвикаха тази оставка, както и много други събития, ще се отразят. Тук въпросът не е, че един или друг министър си е дал оставката. Напротив, даже даването на оставка донякъде облекчава положението. Защото иначе би означавало да се засили атаката и критиките. Явно е, че проблемите, които съществуват в управлението на държавата са сериозни и това няма как да въздейства върху обществото в това число и преди изборите.“  „Управлението отдавна не е стабилно. Ясно е, че сега се изчаква да се види как ще се развият нещата около изборите, други неща как ще се развият. Общо взето това управление върви към своя край“, допълни той.  ", "date": "2019.05.14", "title": "Проф. Александър Маринов: Ясно бе, че политическата цена за оставането на Порожанов е твърде висока "}
{"url": "http://epicenter.bg/article/Tsvetanov--Pobeda-za-GERB-na-evropeyskite-izbori-shte-oznachava-palna-katastrofa-za-BSP-/182843/2/0", "text": "  Победа за ГЕРБ на европейските избори ще означава пълна катастрофа за БСП.  Това написа на личната си страница във Фейсбук председателят на предизборния щаб на ГЕРБ и зам.-председател на партията Цветан Цветанов.   Ето какво още сподели той:    Преди това, по време на посещението си в село Голямо Враново ветанов заяви: \"До 2021 година учителските заплати ще бъдат двойно увеличени спрямо 2017 г. В последните 2 години близо 700 млн. лева са дадени за подобряване на материалната база в училищата и детските градини.  \"Важно е да се направи силна връзка между образованието и многодетните семейства. Няма как без образование да се осигури реализацията на тези деца. Държавата трябва да направи така, че родителите да подпомогнат този процес, отбеляза по време на срещата Цветан Цветанов. Той обясни, че един от акцентите на настоящето управление е дуалното образование.  „По този начин се гарантира оставане децата в съответните населени места, а освен това и придобиването на професионална квалификация, добави Цветан Цветанов. „Смятам, че направеното по темата образование е добро за държавата. Това показва добро отношение към учителите, които имат изключително достойна професия“, коментира още той.  Зам.-председателят на ГЕРБ изтъкна факта, че 100% от децата в селото посещават училище. Той уточни, че основен принос за това има Механизмът за обхващане и задържане в образователната система на деца и ученици.  „Номер 12 в бюлетината на 26 май ще означава подкрепа за листата на ГЕРБ, подкрепа за правителството на Бойко Борисов и гаранция, че политиките в подкрепа за местната власт ще продължат“, посочи зам.-председателят на ГЕРБ.", "date": "2019.05.14", "title": "Цветанов: Победа за ГЕРБ на европейските избори ще означава пълна катастрофа за БСП "}
{"url": "http://epicenter.bg/article/Ostavkite-v-tretiya-kabinet-na-premiera-Boyko-Borisov/182844/2/0", "text": " подаде оставка заради стартиралата проверка на Върховна касационна прокуратура по повод медийни публикации за злоупотреби със европейски средства. Манолев отрече обвиненията и обяви решението си да освободи поста като лично. Премиерът Бойко Борисов прие оставката му.     подаде оставка заради информация в медиите за неин апартамент. След разговор с премиера Бойко Борисов, Цачева се оттегли от поста, което решение премиерът прие. По искане на министър- председателя оставка подаде и зам.-министърът на младежта и спорта Ваня Колева. Според информация в медии Цачева и Колева са закупили апартаменти на по-ниски цени от пазарните. В скандала с имотите бяха замесени и председателят на ПГ на ГЕРБ Цветан Цветанов и депутата от ГЕРБ Вежди Рашидов. Антикорупционната комисия се самосезира, за да провери сделките за апартаментите им.     подаде оставка, след 26 дни протести на майките на деца с увреждания след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още същият ден, в който Симеонов подаде оставка, министър-председателят Бойко Борисов я прие.     подават оставки. С този свой акт тримата министри поемат отговорност за трагичната катастрофа край Своге на 25 август, отнела 20 живота. Вината на тримата министри се дължи на това, че не са взели мерки, за да предотвратят инцидента. Оттеглянето им е поискано от премиера по време на извънредното заседание на правителството.     подавa оставка. Като мотив за това той изтъква невъзможността да овладее създалото се напрежение във връзка с исканията на родителите с деца с увреждания. Оставката е приета от министър-председателя Бойко Борисов след разговор между двамата. Ден по-късно премиерът съобщава, че Петков остава на министерския пост, защото той се справя добре и майките на децата с увреждания го харесват. Борисов отбелязва, че в тази сфера следват палатков след палатков лагер.     обявява, че ще депозира своята оставка ден, след като става ясно, че чешката компания ЧЕЗ е взела решение да продаде бизнеса си у нас на българската компания „Инерком България“. В медиите се появява информация, че министър Петкова е кума на Гинка Върбакова, която ръководи фирмата, която иска да закупи бизнеса на ЧЕЗ, което министърът опровергава. В крайна сметка Петкова депозира своята оставка след разговор с премиера Борисов с мотива, че не иска да има каквито и да е съмнения при провеждането на сделката с продажбата на бизнеса на ЧЕЗ. В средата на март Коалиционният съвет не прие, че има основание за оставката на Теменужка Петкова и тя остана на поста енергиен министър.     подава оставка, която премиерът Бойко Борисов приема. Решението на Петров идва ден, след като е излъчено медийно разследване, уличаващо министъра, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство. ", "date": "2019.05.14", "title": "Оставките в третия кабинет на премиера Бойко Борисов"}
{"url": "http://epicenter.bg/article/Dots--Rumyana-Kolarova--Shte-vidim-dali-ministerskite-ostavki-shte-zapazyat-partiyata--kakto-e-po-tsyal-svyat/182845/2/48", "text": "Тепърва ще видим дали министерските оставки в България ще имат ефекта, който имат навсякъде по света. Това каза за Агенция „Фокус“ социологът доц. Румяна Коларова във връзка с оставката на министър Румен Порожанов.  „Ясно е, че с тази серия оставки правителството на Борисов постига нещо, което правят почти всички правителства в средата на мандата – смяна на министри. Изследователите на политическия процес в България ясно си спомнят края на 1999 г., когато половината от кабинета на Иван Костов беше сменен“, каза Коларова и обясни, че тогава също е имало доклад, в който се е описвало нивото на корупцията. По думите й, макар че кабинетът на Костов постигна заветната цел на България за членство в ЕС, подкрепата за СДС е била ерозирана.  „Тогава Костов, без да дава обяснение, смени половината от министрите си. Ефектът беше пагубен. Тези министри не си отидоха сами“, посочи тя и допълни, че известни лица на СДС са започнали да работят срещу партията си.  „При НДСВ това беше свързано с един силен конфликт в рамките на партията, когато част от политиците казаха, че приемането на България в ЕС е границата на компромиса за коалиция с БСП и след това НДСВ трябва да излезе от коалицията“, обясни тя и допълни, че това е коствало разцеплението на партията и политическото ѝ бъдеще.  \"В този случай в ГЕРБ наблюдаваме сходен процес в средата на мандата. Това е трети, тежък мандат и сериозни обвинения за корупция и злоупотреба с власт. Подходът е по-благоприятен за партията. Всъщност приключва политическата кариера на хората, за които има съмнение за корупция, чрез което се търси гарантиране на така политическата перспектива пред партията ГЕРБ. Дали министерските оставки в България ще имат този ефект, който министерските оставки навсякъде по света имат – запазване на партията, оцеляване на партията за сметка на политическата кариера на съответния министър, тепърва ще видим\", коментира тя.  \"Средата на мандата е добро време. Механизмът е добър. Предизборната ситуация в някаква степен е ускорила подаването на оставка, въпросът е доколко тя няма да увеличи тяхната цена за партията. Тепърва ще видим това. Знаете, че всяка оставка е нож с две остриета. Тя може както да повиши подкрепата за партията, така и да я ерозира. От тази гледна точка това вече социолозите ще трябва да го премерят\", допълни Коларова.  ", "date": "2019.05.14", "title": "Доц. Румяна Коларова: Ще видим дали министерските оставки ще запазят партията, както e по цял свят"}
{"url": "http://epicenter.bg/article/Dots--Boris-Popivanov--Elena-Yoncheva-e-pobeditelyat-v-debata-sreshtu-Mariya-Gabriel-/182848/2/48", "text": "От гледна точка на текущия дневен ред на българските граждани Елена Йончева е победител в дебата срещу Мария Габриел, защото успя да изложи централни проблеми във важни насоки, които вълнуват много хора. Това каза за дневния блок „Добър ден“ на Радио „Фокус“ политологът доц. Борис Попиванов за отзвука след сутрешния телевизионен дебат между водачите на листите на ГЕРБ и СДС и „БСП за България“ за евроизборите – Мария Габриел и Елена Йончева.  „Темите, които засегна Йончева, са свързани със свободата на словото, бедността, социалното изключване и всички фактори, които са на дневен ред от дълги години в българската история и продължават да държат България на дъното по твърде много показатели“, обясни той.  По думите му дебатът беше изключително полезен и важен за българските граждани, защото се видяха два различни подхода на мислене и правене на политика у нас, представени от две сериозни кандидатки със авторитетни биографии и присъствие.  „Водачът на листата на „БСП за България“ показа подход на защита на националния интерес на дневния ред на българското общество такъв, какъвто трябва да бъде представен и защитен на европейско равнище. Подходът на Мария Габриел пък се стреми да докаже, че дневният ред на ЕК трябва да бъде водещ за българското общество. Според нея проблемите с дигитализацията и фалшивите новини са централните, основните“, посочи доц. Борис Попиванов.  Силно беше представена мотивацията и на двете страни да спечелят Европейските избори, коментира още той.  „Ясна е мотивацията на Мария Габриел, защото тя има своите позиции, програма за действие и ресор в ЕК и трябва да защити политиките и практиките, които е поела и които според нея са важни“, обясни политологът.  По думите му предизвикателството пред нея е огромно, защото отиващата си ЕК не успя да постигне твърде високи успехи по почти никои от водещите направления, с които се беше заела тя. По думите му мотивацията на Йончева е ясна, откакто тя влезе в българската политика.  „Нейната кауза е да продължи битката за повече справедливост, прозрачност и честност от Народното събрание на европейско равнище“, каза още доц. Попиванов.  „Силната страна на Елена Йончева е, че в дългогодишната си кариера като журналист има достатъчно ясен възглед какво не върви, какво скърца в българското развитие. Тя знае къде са проблемите и съумява да ги изрази. Мария Габриел говори ясно и точно за конкретни регламенти и механизми на ЕС“, добави политологът.  ", "date": "2019.05.14", "title": "Доц. Борис Попиванов: Елена Йончева е победителят в дебата срещу Мария Габриел "}
{"url": "http://epicenter.bg/article/MVR-predstavi-novo-tehnichesko-oborudvane-za-politsaite-/182849/2/0", "text": "МВР представи ново техническо оборудване за служителите на полицейските структури на министерството, предаде Агенция „Фокус“. На представянето на новата техника присъства и министър-председателят Бойко Борисов. По време на представянето на новата техника бе презентиран електропреносен „Тейзър“ модел Х26. Той разполага с 50 000 волта електрически ток, който действа на централната нервна система на организма на човека. Използва се предимно за обезвреждане на особено опасни престъпници. Той е безвреден върху човешкото. Другият уред, който беше представен, бе робот, който служи за обезвреждане от разстояние на взривно устройство.  Министърът на вътрешните работи Младен Маринов обясни, че голяма част от оборудването е закупено по Фонд „Вътрешна сигурност“.  „Там продължаваме да усвояваме средства, които са предоставени по европейско фондове, за да можем да продължим с оборудването. Предстои да се оборудват и колегите от патрулно-постовата служба с нови автомобили. Но това е в процес, така че след няколко дни най-вероятно ще имаме възможността да разпределим допълнително автомобили. С това ще засилим присъствието на полицейските служители в малките населени места и по улиците, така и по-бързата реакция при сигнали“, заяви Маринов.  „Искам да пожелая на полицаите да не ползват често това оборудване. Но когато го ползвате, да сте сигурни в своите действия и да знаете, че сте защитени в голяма степен“, каза още вътрешният министър.  „Искам да поздравя министъра и ръководството на МВР за това, че се грижи за своите хора, изпълняващи много рисковани функции при противодействие на тероризъм и на тежки криминални престъпници, от друга страната - за здравето и ефективното неутрализиране на тези, които задържаме. Защото и те имат права и техният живот и здраве също трябва да бъдат максимално съхранени по време на дадения арест“, заяви премиерът Бойко Борисов.  „Сега с микробусите, с всичката налична техника - най-доброто, което имаме в момента. Имаме случаи в миналото на загинали командоси, офицери и сержанти и с всичко, което се прави днес, целим да запазим живота и здравето и на едните и на другите“, коментира Борисов.  ", "date": "2019.05.14", "title": "МВР представи ново техническо оборудване за полицаите, Борисов хвали ръководството (СНИМКИ, ВИДЕО)"}
{"url": "http://epicenter.bg/article/Ministarat-na-otbranata-shte-uchastva-v-natsionalnata-informatsionna-kampaniya--Badi-voynik--v-Ruse/182850/2/0", "text": "Министърът на отбраната Красимир Каракачанов ще бъде в град Русе на 15 май, където ще участва в националната информационна кампания „Бъди войник“. Предвидено е на нея да присъства и заместник-командирът на Военноморските сили флотилен адмирал Георги Пенев. Това съобщиха от пресцентъра на Министерството на отбраната.   Събитията от кампанията започват в 16.00 ч. на алеята до хотел „Дунав“. Русенци и гости на града ще могат да разгледат отблизо техника на Военноморските сили и на Сухопътните войски. Ще бъдат представени специална екипировка на Сухопътните войски, водолазно оборудване и екипировка на специалните сили на ВМС, както и бронирана колесна машина „Гардиън“, БТР 60 ПБ и товарен автомобил „Мерцедес“. Представители на военно-патриотичните съюзи ще покажат колекционерско оръжие, а организацията на запасното воинство – фотоизложба за ВМС.   По същото време в района ще бъде подредена и информационна борса, на която младите хора ще могат да се запознаят с възможностите и условията за кандидатстване за постъпване на военна служба. Свои информационни щандове ще имат Сухопътните войски, Военновъздушните и Военноморските сили, 68-а бригада „Специални сили“, Централно военно окръжие, Националната гвардейска част и служба „Военна полиция“.   От 18.00 ч. в залата на Доходно здание в Русе ще започне концертът на Представителния ансамбъл на въоръжените сили, и представителния духов оркестър на Военноморските сили и местни изпълнители. Русенци ще могат да видят и чуят Маргарита Хранова, Гуна Иванова, Сунай Чалъков, Емилия Валенти, Станислава Димитрова – Съни, Бойка Дангова, формация „Армейска песен“. Със свои изпълнения ще се включат общински мажоретен състав „Екстрийм“ при Младежки дом – гр. Русе, Танцово студио „Импулс“, фолклорен ансамбъл „Русчуклийче“ към Общински детски център за култура и изкуство, Детски танцов състав „Слънце“.", "date": "2019.05.14", "title": "Министърът на отбраната ще участва в националната информационна кампания „Бъди войник“ в Русе"}
{"url": "http://epicenter.bg/article/kshtsh/182837/2/48", "text": "  Кандидатът за евродепутат Румен Гечев и народният представител от левицата Явор Божанков от ПГ на „БСП за България“ се срещнаха с ръководството на „Захарни заводи“ АД. Председателят на Надзорния съвет Георги Узунов и председателят на Управителния съвет и Изпълнителен директор Валентина Ралева информираха гостите за текущото състояние на икономическата група „Захарни заводи“.  Специално внимание бе обърнато на неравнопоставеното отношение на европейското законодателство към операторите в сектора. За производителите на захар от цвекло е осигурена пълна свобода, докато за рафинериите са въведени трудно преодолими митнически бариери. Съществуващите квоти се разпределят несправедливо. България влезе в Европейския съюз с признати традиционни потребности от сурова захар за рафиниране от 198 000 тона. Сегашната система за разпределение трудно осигурява 50-60 хил. тона годишно. Резултатът се вижда. От 6 рафинерии, четири фалираха. Практически работи само една – тази в Горна Оряховица, която също изпитва огромни затруднения.  Неблагоприятни икономически последствия за България и за всички източноевропейски държави възникват и поради недобре обмисленото Споразумение за асоцииране на Украйна към Европейския съюз.   Свободният достъп на украински захарни изделия поставя българските производители в неравностойно положение. Огромните социалноикономически различия, изразяващи се във факта, че цените на суровините, енергията и труда в Украйна са много по-ниски от България, водят до нелоялна конкуренция. Навлизането на украински стоки на българският пазар става с огромна скорост. Само за 2 години, в резултат на изключително ниските цени, някои от стоките станаха пазарен лидер.  Депутатът Румен Гечев посъветва домакините да сезират Световната търговска организация. Налаганите от Украйна експортни мита не може да става произволно и Световната търговска организация е компетентна. България, като член на СТО, може да настоява да се разглеждат въпроси, водещи до нелоялна конкуренция. „Пазарите на захарните заводи са европейски – българските производители определено печелят от свободния пазар, но губят от това, че действията на политическата класа не са добре координирани за адекватна защита на националните интереси. Нашите работодателски организации трябва да обединят сили, защото и други сектори страдат от същия проблем. Около този въпрос всички можем да обединим усилия“, подчерта Явор Божанков.  Гечев и Божанков поеха ангажимент да подкрепят българските производители и в борбата им за защита на българската индустрия.  ", "date": "2019.05.14", "title": "Румен Гечев: Политическите решения в ЕС да са съобразени с икономическите последствия за държавите"}
{"url": "http://epicenter.bg/article/Borisov-predlaga-Desislava-Taneva-za-ministar-na-zemedelieto/182852/2/0", "text": "Премиерът Бойко Борисов предлага Десислава Танева за министър на земеделието на мястото на подалия оставка Румен Порожанов.   Предложението за персонални промени в кабинета вече е внесено в деловодството на Народното събрание, потвърдиха от пресцентъра на парламента, съобщи  Novini.bg .   В момента Десислава Танева /ГЕРБ/ е председател на парламентарната комисия по земеделието и храните.         ", "date": "2019.05.14", "title": "Премиерът Борисов предлага Десислава Танева за министър на земеделието"}
{"url": "http://epicenter.bg/article/Ivelina-Vasileva-predlaga-sertifikat--Zona--svobodna-ot-plastmasa--/182853/2/48", "text": "  Опазване чистотата на Черно море и ограничаване на замърсяването с пластмаси на водите и техните обитатели са екологичните каузи, които кандидатът за евродепутат от ГЕРБ Ивелина Василева ще защитава в Брюксел. Тя представи концепцията си днес в Бургас на форум „Стратегия за нулеви отпадъци за добро състояние на околната среда“, съобщиха от пресцентъра на партията.  Василева се ангажира с изработването и приемането на дългосрочна стратегия за развитие на Черноморския регион. Както и в Бургас да бъде открита Европейска лаборатория за контрол на съдържанието на пластмаси и микропластмаси в морската вода и морските обитатели.  Ивелина Василева ще работи също така да бъде въведен европейски сертификат „Зона, свободна от пластмаса“, който да се превърне в своеобразен престижен етикет за плажове, заведения, хотели, администрации и пр.  „Идеята за сертификата вече обсъдих с министъра на туризма, Николина Ангелкова, която също я подкрепя. Това може да бъде една важна, българска инициатива в Европейския парламент“, подчерта Василева.  Всички тези усилия са необходими, защото заради замърсяването на водните басейни с пластмасови отпадъци, микрочастици от тях попадат в рибата, която консумираме. В допълнение на това, Черно море е вътрешно море и циркулацията на водата в него е недостатъчна. Още повече, че и река Дунав, която преминава през 10 държави, се влива в него.  Тя коментира, че община Бургас като домакин на форума, както и жителите на града са ангажирани сериозно с темата за опазването на Черно море. „Наскоро направено социалогическо проучване показва, че 92% от бургазлии, анкетирани по темата, подкрепят идеята за спешни мерки срещу замърсяванията на морето с пластмаса. Тази кауза обединява хората, 90% от тях заявяват, че лично се стремят да не изхвърлят отпадъци на плажа и в морето, а 44% от жителите на Бургас полагат усилия да ограничат използването на пластмаса. Това е нашата мисия, трябва да работим за нея“, подчерта Ивелина Василева.  „Екологията е кауза отвъд партийните и държавни граници. Тя е начин на живот, който изисква усилия и грижи всеки ден. Аз ще бъде вашия „зелен“ глас в Брюксел“, каза Ивелина Василева, която бе министър на околната среда и водите във второто правителство на Бойко Борисов, а в момента е председател на ресорната парламентарна комисия.  ", "date": "2019.05.14", "title": "Ивелина Василева предлага сертификат „Зона, свободна от пластмаса“ "}
{"url": "http://epicenter.bg/article/Andrey-Raychev--Yoncheva-se-darzha-po-skoro-kato-grazhdanin--Gabriel-ne-pokaza-visoka-topka-/182854/2/0", "text": "В първия предизборен дебат между водачите на евролистите на ГЕРБ-СДС Мария Габриел и на „БСП за България“ Елена Йончева нямаше особена драматургия. И двете показаха познати неща в позициите си.  Структурата на дебата беше проста структура - Елена Йончева повтаряше че България усвоява ниско еврофондовете, а тези, които се усвояват, се усвояват от малцина - това е мафията, която ги прибира. Това се повтаряше достатъчно аргументирано и достатъчно дълго.  Мария Габриел декларираше как всичко, което прави ГЕРБ, е добро.  Интересното беше, че Габриел имаше да избира между две възможни защитни позиции - тип „Цветанов” и тип „Борисов”. Тя можеше да каже: „Всичко е наред!” или „Нищо не е наред, но взимам мерки!” -това, което прави Борисов в момента. Габриел избра поведение „тип Цветанов” – всичко е наред, цъфтим и т.н., което не съответства на интересите нито на БСП, нито на ГЕРБ.   Защото и двете партии, които ще бъдат на първо и второ място и в момента са на много малка дистанция и не се знае кой ще победи, нямат обща територия, нямат избирател, за когото да воюват. Практически няма хора, които да се колебаят дали да гласуват конкретно за ГЕРБ или за БСП. Има хора, които се колебаят дали да гласуват за БСП и ГЕРБ и дали да не гласуват изобщо. Задачата и на двете партии не е да разширяват територия, а да мобилизират своите. Левицата е разширила влиянието си максимално вляво, тя е монополист в ляво, като с АБВ води политика на игнориране. А ГЕРБ няма потенциални избиратели вляво, влиянието на ГЕРБ е вдясно, на послания към десния избирател нямаше..  По тази причина дебатът не бе особено лъскав. Йончева припомня на своите основните опорни точки - защо трябва да свали Бойко Борисов от власт, а Габриел припомня на своите - защо трябва да гласуват, за да останат ГЕРБ на власт. Йончева все пак тя вкарва елементи на вътрешния дебат, докато Габриел няколко пъти каза – ние не сме на национален избор. Но истината е, че за БСП тези избори са като вътрешни и това е целта на Йончева, Нинова и цялата група около тях в БСП – евровотът да промени България. Обратното на това, Габриел набляга на европейския характер. В този смисъл нямаше никаква изненада в тяхното представяне.  Дали дебатът ще окаже влияние върху изборния резултат?  Дебатът е особено важен, когато партиите са с близък резултат една от друга. Но според много изследвания, никакви дебати не влияят с повече от 1-2-3%, това е максимумът. Така е, като започнем от първия класически телевизионен дебат, състоял се между бившия тогава вицепрезидент Ричард Никсън като кандидат за президент срещу Джон Кенеди. На този дебат Никсън, който никога не е ходил в телевизия, отказва пудра, в резултат се изпотява от светлината, от горещите камери, изглежда лошо и въобще не се чувства добре. Кенеди пък изглежда млад, силен. Този дебат изиграва огромна роля и е класически в политологията, той дава влияние с няколко процента върху изборния резултат, според изследванията. Това е закономерност, освен ако не стане някой голям скандал, като например при дебата Петър Стоянов срещу Георги Първанов, изиграл огромна роля, но в съвсем друг смисъл – Стоянов се изложи, прочете нещо, което не трябва да се чете и си получи наказанието. Но при днешния дебат нищо такова не се получи. И двете си мобилизираха електората. Елена Йончева спечели с това, че не е политик, държа се по-скоро като гражданин. Мария Габриел говори като една отличничка, без да се покаже като висока топка.", "date": "2019.05.14", "title": "Андрей Райчев: Йончева се държа по-скоро като гражданин, Габриел не показа висока топка "}
{"url": "http://epicenter.bg/article/Velizar-Enchev--Neobhodim-e-fond-za-demografski-zastrashenite-strani-v-ES/182791/2/48", "text": "  Кандидатът за евродепутат от \"БСП за България\" Велизар Енчев посети гр. Тутракан, Ситово и Силистра. На срещите той представи идеята си, ако бъде за избран в Европейския парламент, да работи за създаване на фонд за демографски застрашените страни в ЕС.   “Трябва да има европейски комисар по демографията”, заяви Енчев, като изрази опасенията си от този наболял за България проблем. На срещата Енчев сподели своите виждания за Европейските избори и визията на БСП за Европа. „Една от най-важните задачи пред нашите представители в Европейския парламент трябва да е въвеждане на европейска минимална заплата, която да е над линията на бедност за страната“, коментира той.   „Лаура Кьовеши трябва да бъде назначена за европейски главен прокурор”, изрази мнение кандидатът на левицата. Той беше категоричен, че само по този начин може да се получи адекватно правосъдие в България. На срещата бяха обсъдени още актуални теми- мястото на България в Европа, двойните стандарти при храните, както и предложенията на левицата във „Визия за Европа“.", "date": "2019.05.14", "title": "Велизар Енчев: Необходим е фонд за демографски застрашените страни в ЕС"}
{"url": "http://epicenter.bg/article/Mihail-Konstantinov--Tryabva-da-napravim-taka--che-mashinnoto-glasuvane-da-bade-uspeshno/182793/2/0", "text": "\"На евровота на 26 май машините за гласуване ще стигнат до всички 31 избирателни района. До 15 май софтуерът трябва да бъде инсталиран, а след това устройствата ще бъдат тествани. Машинно гласуване ще струва 9 милиона лева. Като разход една машина ни излиза 2500 лв. 3000 машини ще бъдат разпределени по избирателните райони. Техният списък е публикуван на сайта на ЦИК и всеки може да го види”, коментира в ефира на БТВ проф. Михаил Константинов.  Той препоръча на избирателите да проверят по ЕГН къде им е секцията, след което може да провери дали там има машина. „На предишните избори с една машина гласуваха между 90 и 100 души. Цялата сума се взима и се разделя на очакваните гласоподаватели. Резултатът е между 25-30 лв. на един машинен глас при висока избирателна активност”, уточни проф. Константинов.  „Аз лично бях против този начин на гласуване, но откакто се взе решение да има и такова, аз съм „за” отбора и всички трябва да направим така, че то да бъде успешно. В Европа от 570 млн. души по този начин гласуват 10 млн. Иначе, ако всичко е наред, машинното гласуване ще бъде една добавка към хартиеното”, обясни Константинов.  Неговото опасение е, че няма достатъчно време за обучението на секционните комисии. „Машините започват да се разнасят на 24 май и на 25-и най-късно трябва да бъдат по секциите. Би трябвало избирателите и секционните комисии да имат някаква представа как се извършва това действие”, допълни той. ", "date": "2019.05.14", "title": "Михаил Константинов: Трябва да направим така, че машинното гласуване да бъде успешно"}
{"url": "http://epicenter.bg/article/Vazrazhdane--Shtom-i-prezidentat-zagovori-kato-edin-ot-nas--znachi-neshtata-sa-seriozni--/182795/2/0", "text": "  Три думи бродят като призрак из България. Съд, конфискация, затвор! Три думи, в които може да се заключи, цялата политическа стратегия на Възраждане. Думи, които бяха нашият основен лозунг по време на масовите протести срещу престъпното избиване на домашни животни в Странджа от страна на управлението на ГЕРБ и Обединени патриоти. Това беше и нашето основно искане по време на гражданските протести срещу спекулативно високите цени на горивата от края на миналата година, когато бяхме единствената политическа сила, застанала с името и знамената си, редом до протестиращите. Това е и нашето настояване сега, докато тече бунта срещу гибелната за нацията ни „Стратегия за детето“, опитваща се да върне еничарските времена, под съвременна и благовидна соросоидна маска.  Досега се правеха, че не ни чуват, че ни няма, че едва ли не, не съществуваме. Когато обаче и президентът заговори като възрожденец, всички настръхнаха. Кое от това, което казваме ние, а от онзи ден и президента Радев, не е вярно? Не е вярно може би, че управлението е затънало до гуша в корупция, незаконен лобизъм, търговия с влияние и шуробаджанащина?   Може би не е вярно и това, че нормалният, неклиентелистки и неучастващ в схеми български бизнес е притиснат до стената, а алчни чиновници и още по-алчни политици го рекетират безжалостно, системно и организирано?   А сигурно, не е вярно и това, че българската нация се намира пратически в терминален демографски стадий и е най-бързо изчезващата в света? И на целия този фон, когато близки до властта фирми изсичат Странджа планина и я превръщат в пустиня, когато цигански банди вилнеят ежедневно из българските села и пребиват наред граждани и полиция, без да подбират особено, самозабравилите се управляващи от ГЕРБ и ОП, вместо да обърнат поглед към себе си и да прогледнат за простичката истина, че ние българите имаме един единствен проблем и това са те, атакуват опозиция и президент, само защото са си позволили да кажат истината. Истина, говорена и споделяна от огромната част от нашите сънародници! Всичко това идва да покаже едно, нещата са преминали точката на обратимост. Днешната българска държава не е нашата. Истината е, че десетгодишното наследство на ГЕРБ и присъдружният ѝ партиен слугинаж, оставя след себе си токсичен басейн от корупция, некомпетентност, лоши управленски практики и скрити олигархично-политически зависимости, които почти сигурно ще минират всяко следващо управление на страната.     Поради тази причина, днешната българска държава, не подлежи на реформиране, тя трябва да се преоснове! А това не е по силите, възможностите и най-вече по вкуса на системните политически играчи, всеки от които има вина за състоянието, в което се намираме. Как се стигна дотук и кой е виновен? След т. нар. „промени“ от началото на 90-те години на миналия век, същата олигархия, която управляваше и преди 10 ноември 1989 г., успя да мимикрира зад фасадата на фиктивната многопартийна система, приемайки лъжливия образ на различните цветове и партии.   По директиви на външни и враждебни на България и българския народ сили, тя наложи в страната ни матрицата на неолиберализма.   По същество политическият „елит“ у нас се състои от безродници и национални предатели, които не са нищо повече от една колониална администрация, провеждаща погром над страната ни, с мандат отвън. Казаното дотук ни дава основание да смятаме днешната политическа система за сбъркана. Тя не е продуктивна и не може да осигури необходимия просперитет на нацията и държавата.   Необходими са радикални политически промени, придружени със смяна на корумпираната политическа система и нейния политически „елит“. За да се случи това, са необходими няколко условия, но преди всичко се налага бърза политическа консолидация на останалите в страната ни, все още трезво и национално мислещи слоеве от населението, осъзнаващи драматичността на случващото се и готови да поемат отговорност, не само за своя живот и този на своите близки, но също така за живота и бъдещето на своята родина и сънародниците си. Няма друг политически субект, който може да направи това освен Възраждане!   Всеки, който иска да застане до нас в тази битка е добре дошъл под знамената ни, бил той общ работник или президент. За нас, това е без значение!   Време е да разберем - или ние ще се справим с колониалния режим, който вече 30 години ни опустошава, или той ще ни унищожи окончателно! Няма друга алтернатива! Дошло е време разделно и всеки трябва да избере страна, президентът очевидно избра страната на Възраждане. Защото, само ние можем!", "date": "2019.05.14", "title": "Възраждане: Щом и президентът заговори като един от нас, значи нещата са сериозни! "}
{"url": "http://epicenter.bg/article/Boyko-Borisov-shte-provede-sreshta-sas-zdravniya-ministar-i-neonatolozi/182797/2/0", "text": "Премиерът Бойко Борисов ще проведе среща със здравния министър Кирил Ананиев и неонатолози, научи \"Фокус\". Срещата ще се проведе в 10.00 часа в Министерски съвет. След нея са предвидени изявления.", "date": "2019.05.14", "title": "Бойко Борисов ще проведе среща със здравния министър и неонатолози"}
{"url": "http://epicenter.bg/article/Ivan-Krastev-i-Todor-Stoilov-v-plovdivska-diskusiya-za-obrazovanieto-i-naukata/182801/2/48", "text": "  „Европейският съюз предоставя различни възможности за инвестиции в науката и образованието в България. За съжаление, настоящото управление се проваля да оползотвори тези възможности в максимално голяма степен. Пример за това е ниската усвояемост на средства по ОП „Наука и образование за интелигентен растеж”. Това каза кандидатът за член на ЕП от \"БСП за България\" и бивш заместник-министър на МОН Иван Кръстев на работна среща с пловдивски учители, директори и университетски преподаватели. По думите му българското образование има нужда от целенасочена държавна подкрепа. България е на едно от последните места в Европа по дял на БВП за образование.   „Ако искаме качествена промяна, ние трябва да инвестираме в образованието. Инвестицията в образование е най-дългосрочната, защото създава човешкия капитал”, подчерта Кръстев. Той изтъкна, че за по-добра икономика и по-добри доходи е нужна квалифицирана работна ръка, която да създава добавена стойност. „Това, без съответното образование и обучение, не може да стане”, изтъкна кандидатът за евродепутат . Той запозна аудиторията с позициите на ПЕС за повече средства по програмата „Еразъм+”, както и за научни изследвания, като гарантира, че и в следващия ЕП социалистите ще настояват за увеличение на сумите в Европейския социален фонд.  В дискусията се открои като фундаментален проблем липсата на национални цели и мащабни научни проекти. Директори повдигнаха темите за ефекта от програмите за квалификация на учителите, дефицита на млади преподаватели и мотивацията на учениците, програмите за дуално образование и връзката с потребностите на бизнеса.  „Най-добрата формула е самият бизнес да участва в квалификацията на кадрите, от които се нуждае”, каза Тодор Стоилов. По думите му българският учител трябва да си върне достойнството, защото сега се чувства като чиновник, затънал в бюрократични процедури. „От попълване на бланки, бележници и дневници - в хартиен и електронен вид, на учителите им остава все по-малко време за основната дейност – да просвещават и да водят учениците си в полето на знанието”, завърши Тодор Стоилов.  Модераторът на дискусията доц. Атанаска Тенева, член на ИБ на БСП, препоръча на кандидатите да поддържат топлата връзка с Асоциацията на българските училища в чужбина, чиито инициативи и проекти се нуждаят от подкрепа.", "date": "2019.05.14", "title": "Иван Кръстев и Тодор Стоилов в пловдивска дискусия за образованието и науката"}
{"url": "http://epicenter.bg/article/Zhiteli-na-Bolyarino--Nezabavno-da-osvobodyat-kiparskiya-biznesmen--ne-spryaha-da-ni-grabyat-i-iznasilvat/182803/2/0", "text": "Искаме кипърският бизнесмен да бъде освободен незабавно. Браво на човека. Много добре е направил. Това заявиха пред камерата на Нова телевизия жители на село Болярино, които коментираха инцидента, при който кипърския бизнесмен Димитакис Пирилис прегази крадец в нивата си.   \"В Болярино не остана къща, която да не е окрадена. Писна ни. Искаме постоянно полицейско присъствие. Не спряха да ни ограбват, изнасилват. Човекът е много работлив. Изкарва си хляба честно, идва някой и го краде. В родината си той е бил полицай и в началото много се чудеше как може да има толкова много кражби тук. Настояваме незабавно да го освободят\", призоваха жителите на село Болярино. Припомняме, че в събота срещу неделя собственик на кравеферма от Болярино прегази и уби крадец в опит да го прогони от терена си. Селскостопанският производител Димитаки Пирилис е от кипърски произход и се занимава със земеделие у нас от 10 години. Напрежението в селото се вдигна, след като близките на убития заплашиха с отмъщение. ", "date": "2019.05.14", "title": "Жители на Болярино: Незабавно да освободят кипърския бизнесмен, не спряха да ни грабят и изнасилват"}
{"url": "http://epicenter.bg/article/Prezidentat-Rumen-Radev-shte-se-sreshtne-s-predsedatelya-na-VKS-Lozan-Panov/182806/2/0", "text": "Президентът Румен Радев ще приеме на „Дондуков“ 2 председателя на Върховния касационен съд (ВКС) Лозан Панов от 14.30 часа. Това съобщиха от прессекретариата на държавния глава.   Разговорът е част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.14", "title": "Президентът Румен Радев ще се срещне с председателя на ВКС Лозан Панов"}
{"url": "http://epicenter.bg/article/Karadaya--V-kraya-na-mesetsa-shte-napravim-zayavka-za-promyana-na-upravlenieto-na-nashata-strana-/182807/2/48", "text": "  В края на месеца ще направим заявка за промяна на управлението на нашата страна. Това каза председателят на ДПС и водач на листата за евроизбори Мустафа Карадайъ по време на предизборен митинг в село Вълнари, съобщиха от пресцентъра на партията.  На митинга в Никола Козлевското село Карадайъ поясни важността на предстоящите избори като каза, че поради ситуацията в Европа с тези избори ще се начертае, поне за 20 години напред, посоката за развитие на ЕС. От едната страна стои национализмът, противопоставянето и омразата към различните, а от другата - демокрацията, толерантността, уважението към различните и силата от това обединение на различните, за да има и единство в ЕС, подчерта той.  В края на месеца ще направим заявка за промяна на управлението на нашата страна, обяви лидерът на ДПС. Освен че ще кажем, че не може да продължава национализмът да е политика в нашата страна, е крайно време да променим формулата за управление в България. Ние ще кажем и че в Никола Козлево настъпва промяната, бе категоричен той.  По-рано през деня екипът на Централния лъч на ДПС проведе срещи с жители на село Ясенково, селата Хитрино, Черна и Тимарево. От Хитрино Карадайъ припомни случаи, когато други политически партии и личности заблуждават електората на ДПС за гласове и власт. А после тези хора работят срещу нас, отбеляза той и призова, че е време тези манипулации, фалш и лицемерие да бъдат спрени. Хитрино ще се промени наесен благодарение на достойните хора, бе категоричен лидерът на ДПС.  Тези, които сте изпратили в българския парламент и тези, които ще изпратите в европейския парламент, няма да позволят на политическите търгаши да имат бъдеще. Нито да ви плашат, нито да градят бъдещето и да развращават морално нашите деца, каза зам.-председателят на ПГ на ДПС Йордан Цонев.  След проведените предизборни срещи екипът на Централния лъч присъства на ифтар, даден от председателя на ДПС Мустафа Карадайъ. На ифтара присъстваха и учители по турски език от Сдружение на учителите по турски език за Северна и Източна България, които благодариха на ДПС за положените усилия за отпечатването на учебниците по турски език.  На срещите присъстваха и зам.-председателят на НС д-р Нигяр Джафер, зам.-председателят на ПГ на ДПС Хамид Хамид и кандидатите за членове на ЕП Атидже Алиева-Вели, Севим Мусак и Антоанета Асенова.  ", "date": "2019.05.14", "title": "Карадайъ от Вълнари: В края на май ще направим заявка за промяна на управлението в страната!"}
{"url": "http://epicenter.bg/article/Noviyat-plan-za-Borisovata-gradina--Bez-stroitelstvo-na--quot-Balgarska-armiya-quot--i-stadion--quot-Vasil-Levski-/182809/2/0", "text": "Без никакво ново строителство в очертанията на националния стадион \"В. Левски\" и стадион \"Българска армия\", а само \"модернизация чрез частично покриване на трибуните с леки подвижни козирки\". Не се разрешава изграждането на нови или разширяването на сегашните спортни игрища, внасянето на нови архитектурни обеми, както и промяна на параметрите на застрояване.   Това предвижда готовият вече Подробен устройствен план (ПУП) на Борисовата градина, изготвен от екип начело с проф. арх. Атанас Ковачев, съобщи Канал 3. Той бе предоставен от направление \"Архитектура и градоустройство\" на Столичната община на три районни администрации, на чиято територия е разположен паркът - \"Средец\", \"Лозенец\" и \"Изгрев\".   След като гражданите от трите района - \"Средец\", \"Лозенец\" и \"Изгрев\", се информират за съдържанието на плана, вероятно през юни ще започне общественото му обсъждане.   Гара \"Пионер\" при Дианабад пък се превръща в спортен център, където ще се премести базата на \"Спортна София\". На мястото на конната база и игрищата на \"Спортна София\" се планира формирането на паркова композиция. Двата обекта ще се преместят на други места в парка. В зоната на автокъща \"Капитолия\" се предвижда изграждането на подземен паркинг.   В цялата Борисова градина ще бъде наложена забрана за разполагането на стрелбища, сергии, пазарски будки, хазартни игри, както и рекламни елементи и съоръжения. Чадъри, сенници и тенти се позволяват само в неутрални цветове – бежово, охра, бяло и зелено, в тонове, сливащи се с околната паркова среда.   Телевизионната кула ще се отвори за столичани и гостите на София, които ще могат да гледат града и парка от 106 метра височина, изкачвайки се на върха с асансьор. Съоръжението на кръстовището на булевардите \"Драган Цанков\" и \"Пейо Яворов\", чийто архитект е Любен Попдонев, е открито официално на 26 декември 1959 г. Кулата има 14 етажа и 3 платформи.   След горещи дискусии сред авторите на ПУП-а последният вариант за бъдещето на стадион \"Юнак\" (зимната пързалка \"Дружба\") предвижда той да се ремонтира, \"като се възстанови оригиналният му облик\".   Край езерото \"Ариана\", в частта му към Орлов мост, не се допускат никакви преместваеми съоръжения поради \"негативното им въздействие върху цялостния комплекс\" е мотивът, залегнал в ПУП-а.   При метростанция \"Стадион \"Васил Левски\" планът предвижда прокопаването на пешеходен подлез под бул. \"Драган Цанков\" към строителния техникум.  ", "date": "2019.05.14", "title": "Новият план за Борисовата градина: Без строителство на \"Българска армия\" и стадион \"Васил Левски“"}
{"url": "http://epicenter.bg/article/Doyche-vele-/182811/2/0", "text": "Десислава Радева, съпругата на българския президент, е гневна на Луфтханза. \"Lufthansa never again!\", написа тя във Фейсбук и завърши с многозначителното \"Дойчланд, Дойчланд, убер алес\". Редно ли е да пише такива неща?  Десислава, съпругата на президента Румен Радев, се ядосва във Фейсбук на германския авиопревозвач Луфтханза заради отменен полет от Франкфурт за Валенсия, където трябвало да участва в събора на български фолклорни групи „На мегдана на другата България\".  Раздразнението ѝ е разбираемо. Но заканата ѝ никога повече да не използва услугите на компанията, както и цитатът (впрочем, с малка грешка) „Дойчланд, Дойчланд, убер алес\" са леко странни за една съпруга на държавен глава.  Нека да припомним, че Луфтханза е сериозен инвеститор в България. По време на посещението на германския държавен глава Франк-Валтер Щайнмайер в България президентът Румен Радев също имаше кратък диалог с представител на концерна. На икономическата Кръгла маса в София Йоханес Бусман, шеф на „Луфтханза Техник АД\", говори с много комплименти за работата на фирмата в България.  „Ние продължаваме да растем. Радваме се, че в България намерихме родина.\" Наред с добрия опит на фирмата си в България, той спомена и нуждата от висококвалифицирани специалисти по въздушна сигурност. Тук българският президент Румен Радев се пошегува, и то на немски език: „Откраднахте много офицери от моите ВВС\".  Лоши последици няма да има, но редно ли е?  Шегата на господин Радев няма да се отрази отрицателно на отношенията с германския инвеститор. Същото важи и за гневния пост на г-жа Радева, още повече, че като пътник тя има право да се ядосва.  Но бива ли като съпруга на държавния глава да критикува поименно определена фирма, че и да прехвърля вината на тази фирма върху цяла Германия?  ", "date": "2019.05.14", "title": "\"Дойче веле\": Бива ли Десислава Радева да пише такива неща? "}
{"url": "http://epicenter.bg/article/-/182812/2/0", "text": "  Това казва в свое лично обръщение към членовете и симпатизантите на ДПС почетният председател на партията д-р Ахмед Доган.   Две седмици преди изборите той призова партията си към  Дооган подчертава, че евроизборите   Доган специално изтъква, че ДПС винаги е залагало на младите и на бъдещето.    за допуснати грешки в близкото минало.   Тези евроизбори за Европейски парламент са изключително важни за ДПС, защото трасират пътя за доброто ви представяне на следващите местни и парламентарни избори в България. Политическият код на ДПС се основава на постоянното подмладяване и непрекъснато движение към по-добри условия на живот с по-голяма свобода, отговорност и толерантност. От възникването си ДПС винаги е залагало на младостта и бъдещето.  Затова се обръщам към разсърдените и разочарованите: ако има допуснати грешки в близкото минало – Простете! Каузата на ДПС е твърде голяма, за да си позволим лукса да се борим помежду си и да спъваме развитието на младите хора да живеят по-свободни в един по-добър свят, който те имат куража да изградят за себе си. Този избор на визия за развитие е техен.   И ако искаме да имаме европейски път на развитие, ние трябва да ги подкрепим и насърчим!  Пожелавам ви да постигнете пълна мобилизация и успехи, които да ви удовлетворят! Бъдете благословени!", "date": "2019.05.14", "title": "Ахмед Доган: Каузата на ДПС е твърде голяма, за да си позволим лукса да се борим помежду си!"}
{"url": "http://epicenter.bg/article/Porozhanov-sled-ostavkata-/182816/2/0", "text": "Порожанов с първи коментар след хвърлената оставка!   Смятам, че положих всички усилия работата в едно от най-големите като обхват министерства да върви успешно, заяви той    Министърът на земеделието, храните и горите Румен Порожанов подаде оставката си пред премиера Бойко Борисов, тъй като не желае атаката срещу него да влияе върху правителството. Това съобщиха и от ресорното му ведомство, след като преди това новината дойде от правителствения пресцентър.   \"Смятам, че положих всички усилия работата в едно от най-големите като обхват министерства да върви успешно\", заяви министър Порожанов.   \"В сектора има много проблеми и със сигурност не всички са решени, но за всеки е направен опит за намиране на балансирано и справедливо решение. Резултатите за развитието на земеделския отрасъл ясно показват възходящата тенденция, такава се отчита и по отношение на износа на селскостопански стоки. Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г.   В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент. Комуникацията със сектора винаги е била открита и прозрачна за поставянето, разглеждането и решаването на всички належащи въпроси\", отбеляза още той.", "date": "2019.05.14", "title": "Порожанов след оставката:Положих всички усилия работата в земеделското министерство да върви успешно"}
{"url": "http://epicenter.bg/article/Sidi--Horata-shte-vzemat-pravosadieto-v-svoi-ratse-sreshtu-tsiganskata-prestapnost/182820/2/0", "text": "„Да имаш 14 присъди, последната от които за кражба от същия този имот, да те пуснат от затвора и да отидеш да крадеш пак там, ето това е наглост и висша демонстрация на незачитане живота и личната неприкосновеност на хората в България\". Това казва в своя позиция депутатът и член на ръководството на ВМРО, избран от Пловдив, Александър Сиди по повод инцидента в с. Болярино, общ. Раковски, при който фермер прегази циганин, който за пореден път поругава имота му в опит да го обере, съобщиха от пресцентъра на ВМРО.   „Това показва, също така, че мерките в НК към момента не изпълняват основната си роля, а именно превенция на последващи престъпления. Ще си позволя да дам още един пример – убиецът на Вероника от В. Търново – сходни факти – рецидивист, излежал присъда за убийство, излиза предсрочно и след 10 дни убива пак. За съжаление станах лош пророк, тъй като многократно предупредих, че хората ще вземат правосъдието в свои ръце и ще има кръв по улиците, ако държавата не предприеме мерки\", посочва той.   „Ние от ВМРО работим от години в посока законодателството да стане по-строго именно за такъв тип кражби и нападения. Поради тази причина предложихме и Концепцията срещу циганизацията, и поредица промени в законодателството, последните от които са разширяване на пределите на неизбежната отбрана, премахване на маловажните кражби от НК и премахването на т.нар. „съкратено производство“ при тежки престъпления в НПК. Ако не беше изгубено ценно време в разсъждения и спорове, породени от изкривено – либералните борци за неясни права и свободи, то днес нашите предложения щяха вече да бъдат част от българското законодателство. И тогава убийците от Търново и Русе нямаше да излизат предсрочно, а щяха да лежат до живот. А този циганин – рецидивист, щеше да се замисли дали да влиза да краде отново във фермата, ако знаеше, че стопанинът ѝ може да използва сила в своя защита\", казва още Сиди.   „Хората предприемат отчаяни действия, защото се чувстват безсилни от циганските набези и безчинства и сега един човек ще лежи години наред наравно с рецидивистите, само защото е защитил имуществото си от поредно посегателство.   Това е резултатът от безсмислената, вредна дейност на т.нар. правозащитници и от необмисленото, безропотно следване на всякакви евродирективи, писани от брюкселските бюрократи\", казва още Сиди. ", "date": "2019.05.14", "title": "Сиди: Хората ще вземат правосъдието срещу циганската престъпност в свои ръце "}
{"url": "http://epicenter.bg/article/Karakachanov-shte-uchastva-v-natsionalnata-informatsionna-kampaniya--Badi-voynik--v-Ruse-/182824/2/0", "text": "Министърът на отбраната Красимир Каракачанов ще бъде в град Русе на 15 май, където ще участва в националната информационна кампания „Бъди войник“. Предвидено е на нея да присъства и заместник-командирът на Военноморските сили флотилен адмирал Георги Пенев, съобщават от пресцентъра на МО.  Събитията от кампанията започват в 16.00 ч. на алеята до хотел „Дунав“. Русенци и гостите на града ще могат да разгледат отблизо техника на Военноморските сили и на Сухопътните войски. Ще бъдат представени специална екипировка на Сухопътните войски, водолазно оборудване и екипировка на специалните сили на ВМС, както и бронирана колесна машина „Гардиън“, БТР 60 ПБ и товарен автомобил „Мерцедес“. Представители на военно-патриотичните съюзи ще покажат колекционерско оръжие, а организацията на запасното войнство – фотоизложба за ВМС.  По същото време в района ще бъде подредена и информационна борса, на която младите хора ще могат да се запознаят с възможностите и условията за кандидатстване за постъпване на военна служба. Свои информационни щандове ще имат Сухопътните войски, Военновъздушните и Военноморските сили, 68-а бригада „Специални сили“, Централно военно окръжие, Националната гвардейска част и служба „Военна полиция“.  От 18.00 ч. в залата на Доходно здание в Русе ще започне концертът на Представителния ансамбъл на въоръжените сили, представителния духов оркестър на Военноморските сили и местни изпълнители. Русенци ще могат да видят и чуят Маргарита Хранова, Гуна Иванова, Сунай Чалъков, Емилия Валенти, Станислава Димитрова – Съни, Бойка Дангова, формация „Армейска песен“. Със свои изпълнения ще се включат общински мажоретен състав „Екстрийм“ при Младежки дом – гр. Русе, Танцово студио „Импулс“, фолклорен ансамбъл „Русчуклийче“ към Общински детски център за култура и изкуство, Детски танцов състав „Слънце“.  \"Заповядайте! Входът е свободен\", призовават от МО.  ", "date": "2019.05.14", "title": "Каракачанов ще участва в националната информационна кампания „Бъди войник“ в  Русе "}
{"url": "http://epicenter.bg/article/Borisov-prie-ministarat-na-zdraveopazvaneto-i-lekari/182826/2/0", "text": "Премиерът Бойко Борисов покани на среща на \"Дондуков\" 1 министъра на здравеопазването и представители на лекарското съсловия заради състоянието на детското здравеопазване. Миналата седмица медицинските работници от педиатричната болница СБАЛДБ „Проф. Иван Митев“ излязоха на протест и затвориха движението на бул. „Акад. Иван Гешов“. Исканията им са болницата да бъде призната за национална педиатрична със съответния бюджет. Лекарите заплашиха с колективна оставка.   След разговорите се разбра, че правителството ще налее близо 3 милиона лева за детско здравеопазване. Ще бъдат предостави 500 000 лв. за апарати за дихателна реанимация, 750 000 лв. за закупуването на кувьози и 1 700 000 лв. за педиатричната болница.    До края на месеца ще бъде обявена обществена поръчка за инженеринг на новата детска болница, а от вчера започнахме и преговори за повишаване на цените на клиничните пътеки, и по-специално на педиатричните пътеки, каза още министърът на здравеопазването.  Ананиев изтъкна, че неанатолозите са приоритет на държавата, тъй като техният брой е намалял, а за да работят тези отделения и детски болници броят им трябва да се увеличи. \"Утре ще внеса на заседанието на МС проект на постановление за отпускане на средствата\", каза след разговорите в кабинета на премиера министърът на здравеопазването Кирил Ананиев. И добави, че целта на кабинета е детското здравеопазване да се превърне в основен приоритет. Апаратурата ще бъде и за държавни, и за общински болници, продължи  министърът.  Финансовият ресурс ще отиде и за увеличаване на заплатите на работещите в детската болница, каза още пред медиите Ананиев. Министър Ананиев увери, че следващия месец ще се търси решение и по отношение на таксата от 30 лв., изисквана в детските болници.   От името на лекарите, които заплашиха с колективна оставка, проф. Иван Литвиненко обяви, че благодаря на премиера за срещата и обещаното. Детският невролог от Педиатрията призна, че след нея до голяма степен напрежението е снето.  Здравният министър се ангажира още следващата седмица да бъде обсъдена и таксата за преглед на деца в спешните педиатрични кабинети в болниците, за което в момента родителите заплащат от порядъка на 20- 30 лв., ако детето и бъде само прегледано, но не и оставено на лечение в болницата.   Тази среща ни даде глътка въздух, това би решило нашите тежки към момента проблеми. Смятаме, че ще можем да работим по малко по-добър начин оттук-нататък, каза пред медиите проф. Литвиненко. Ананиев обясни, че от вчера вече се водят преговори с Българския лекарски съюз по увеличението на някои видове клинични пътеки, сред които и тези в педиатрията.    ", "date": "2019.05.14", "title": "След разговор в кабинета на Борисов: Кабинетът отпуска 3 милиона за детско здравеопазване! (ВИДЕО)"}
{"url": "http://epicenter.bg/article/Kod-zhalto--S-krotak-dazhd-osamna-Zapadna-Balgariya--idvat-poroi-s-gramotevitsi/182829/2/0", "text": " Това сочи справка на сайта на Националния институт по метрология и хидрология. Опасността е за областите Видин, Монтана, София, София – област, Перник, Кюстендил и Благоевград. Жълтият код е в сила главно в планинските части на областите. След обяд, вечерта и през нощта на 15 май (сряда), валежите от дъжд ще са временно интензивни и с гръмотевици. На места там, количествата от валежи ще достигнат 25-45 л/ кв.м. Ще има и усилвания на вятъра преди и по време на гръмотевичните бури.    Ще продължи да духа умерен, в Източна България временно силен вятър от изток-югоизток. Максималните температури ще са между 18° и 23°, по-ниски по Черноморието 15-18°. Атмосферното налягане ще продължи бавно да се понижава и ще бъде по-ниско от средното за месеца.     Над планините облачността ще е значителна. В следобедните часове ще се развива купесто-дъждовна облачност и ще има краткотрайни валежи от дъжд, на места с гръмотевици. Над 2000-2200 метра валежът ще е от сняг. Ще духа умерен до силен юг-югоизточен вятър. Максимална температура на височина 1200 метра около 11°, на 2000 метра - около 4°.", "date": "2019.05.14", "title": "Код жълто: С кротък дъжд осъмна Западна България, идват порои с гръмотевици"}
{"url": "http://epicenter.bg/article/Ivan-Krastev--Za-nas-tova-e-kampaniya--chiyato-tsel-e-promyana/182790/2/48", "text": "  \"Истината е, че тази кампания не е само за Европейския парламент, а за да се поиска оставка и незабавни избори в страната. На хората им писна от безграничната наглост на управляващото мнозинство. Борисов обикаля страната само, за да реже ленти. Това е кампания за оцеляването не на ГЕРБ, а за личното оцеляване на Бойко Борисов. За нас обаче това е кампания, която цели промяна. Ние трябва да работим за възстановяване на законността, справедливостта - сега е времето.\" Това заяви при среща с жителите на село Брягово Иван Кръстев, кандидат за ЕП от листата на \"БСП за България\".  \"Двоен стандарт спрямо България има - и той не е само в храните, а и в отношението към хората и държавата ни\", поясни Кръстев. Социалистът засегна и един от най-важните въпроси за България - обезлюдяването и демографската криза. \"През последните три години хиляди българи са заминали зад граница. И това са хора основно в трудоспособна възраст. Ако по времето на \"лошото управление \" на тройната коалиция, през 2009 са се родили 88 000 деца, то днес са едва малко над 53 000. Дали това е от добро, или заради управлението на Борисов?\", попита кандидатът.  По-късно Иван Кръстев и проф. Румен Гечев присъстваха на откриването на новия информационен офис на БСП в община Първомай.  ", "date": "2019.05.14", "title": "Иван Кръстев: За нас това е кампания, чиято цел е промяна"}
{"url": "http://epicenter.bg/article/Rumen-Radev--Tryabva-da-mislim-poveche-za-etikata-na-inovatsiite/182830/2/0", "text": "Трябва да мислим повече за етиката на иновациите. Това каза президентът Румен Радев по време на откриването на Webit.Festival, предаде Агенция „Фокус“.   „Има събития, които остават в историята със своята значимост. Има и такива, които отварят вратите към бъдещото със своята прозорливост. Има и други, които оставят дълбок емоционален отпечатък. Webit е всичко това“, заяви Румен Радев.   „Всички ние в тази зала днес имаме уникалния шанс заедно да погледнем в бъдещето. Виждаме как само за едно десетилетие Webit се превърна в глобален форум и флагман на иновациите, предприемачеството и новите технологии по света.   За нас, българите, Webit е и гордост не само защото е български патент, наложи София като дигитална столица и утвърждава България като лидер в иновациите. Но и защото Webit доказа нещо много важно – че в областта на иновациите вече няма малки и големи държави, а има държави с амбиции за успех и каузи за проспериращо бъдеще. Че има успех там, където иновациите намират подкрепа в обществото, местната и изпълнителната власт“, каза още държавният глава.   „Искам да изостря вниманието върху сложността на процесите и ефектите от дигитализацията. Все по-голямото проникване на технологиите в живота налагат все повече скоростта като приоритет в разработването на новите продукти“, коментира Радев и посочи, че времето от възникването на дадена идея до нейното претворяване в реалния живот се скъсява драматично.   „И въпреки този огромен натиск за скорост, разработчиците не трябва да забравят нещо много важно – че алгоритмите и софтуерът, които се разработват днес, ще влияят върху ценностите и формирането на моделите на поведение утре. Особено върху младите хора. И това е голяма отговорност и изисква да мислим все повече върху етиката на иновациите. И това е голяма заслуга на Webit – да събира на едно място хората, от които зависи този сложен процес – предприемачи, разработчици, учени, журналисти, политици“, коментира Радев.    ", "date": "2019.05.14", "title": "Президентът Румен Радев: Трябва да мислим повече за етиката на иновациите"}
{"url": "http://epicenter.bg/article/Georgi-Harizanov--Ostavkata-na-Porozhanov-shte-se-otrazi-po-skoro-polozhitelno-na-rezultata-na-GERB-/182831/2/48", "text": "Оставката на Порожанов ще се отрази положително на резултата на ГЕРБ. Това каза за Агенция „Фокус“ политическият анализатор Георги Харизанов във връзка с оставката на министър Румен Порожанов.  „Ако говорим за резултатите от изборите, по-скоро положително. Българското общество винаги се е дразнело и се е запъвало в някакви кабинети“, допълни още Харизанов. Той уточни, че това ще се отрази положително на самата предизборна кампания, на отношението на гражданите към политиците като цяло и на резултата на ГЕРБ.  „Г-н Порожанов е министър на ГЕРБ, въпреки всички спекулации по негов адрес. По отношение на това с каква подкрепа той се ползва, нека не забравяме, че той беше в екипа на министър Дянков още в първото правителство на ГЕРБ и министър Дянков беше човекът, който предложи и защити тази кандидатура след скандала с Калина Илиева във фонд „Земеделие““, допълни той. По думите му отговорността на Румен Порожанов към ГЕРБ и управляващото мнозинство за пореден път ще направи добро впечатление.  Според него по-притеснително е как ще се отрази на работата на правителството.  „Намирането на наследник на г-н Порожанов никак не е лесна задача“, заяви още политическият анализатор. Според него от изнесените до момента факти не е видял с какво министър Порожанов е нарушил каквито и да е правила.  „Това, което е безспорно за него е, че той е доказал се експерт и човек, който съумява да внесе спокойствие и професионализъм в може би най-големия и важен сектор в България – земеделието. Секторът, който произвежда голяма част от БВП, който има огромна заетост и който дава работна места и евтина продукция, който е структороопределящ за нашата държава. Едно от нещата, с които България се охарактеризира е земеделието. До днес имахме министър, който успява почти перфектно да се справи с този сектор\", коментира анализаторът.  \"Скандалите, за които иде реч и които в крайна сметка станаха причина за тази поредна демонстрация на това как се носи политическа отговорност. Първо са свързани с това, че в фонд „Земеделие“ са разглеждани, одобрявани и финансирани проекти на близки до политици от всички политически партии, доколко това е нарушение на някакъв закон е изключително спорно. Второто е, че при въвеждането на неговата декларация от страна на КПКОНПИ на техния сайт има несъответствие с това, което министър Порожанов е декларирал назад в годините\", допълни Харизанов.  По думите му в крайна сметка след като има наслагване на политическо говорене, на публичен негатив и на обществени настроения, най-достойното и лоялното към екипа, към управляващата партия и към цялото правителство е това, което днес министър Порожанов е направил.  „Радвам се, че за пореден път не останах с погрешни впечатления - той е отговорен с ясното съзнание къде се намира и какво работи. Човек, който не се е родил министър и не се отъждествява с ролята си на такъв“, допълни Харизанов.  ", "date": "2019.05.14", "title": "Георги Харизанов: Оставката на Порожанов ще се отрази по-скоро положително на резултата на ГЕРБ "}
{"url": "http://epicenter.bg/article/Karakachanov--Vinata-za-zloupotrebite-s-kashtite-za-gosti-ne-tryabva-da-se-hvarlya-samo-varhu-Porozhanov/182858/2/48", "text": "Вината за злоупотребите за къщите за гости не трябва да се хвърля само върху Румен Порожанов. Това каза министърът на отбраната Красимир Каракачанов в предаването \"12+3\" на програма \"Хоризонт\" на БНР.  Попитан политически какво означава тази оставка, той отговори:  „Каквото означава всяка една оставка. Вероятно г-н Порожанов е преценил, че трябва да я подаде. Аз също научих от медиите, буквално преди няколко часа, предварително не е обсъждана с мен и това е логично. Все пак той е от квота на друга партия“.  На въпрос защо в държавата се очаква медиите да разкриват злоупотреби, а държавните институции не правят нищо по въпроса, той каза:  „Аз не мога да се съглася с твърденията, че институциите не правят нищо, но в края на краищата медиите са доста по-активни и това е безспорен факт. Както виждате, като наближат изборите, някои от медиите стават особено активни в подобна посока\".  Попитан в случай, че Европейската комисия наложи глоби на България заради злоупотребите за къщите за гости, кой ще поеме щетите - данъкоплатците или Румен Порожанов, той отговори:  „Първото нещо е, че подобни нарушения не са само от негово време, нека да не хвърляме цялата вина върху него. Така наречените къщи за гости - това е практика от 15 години най-вероятно, но за съжаление при всички подобни случаи сметката я плаща обществото“.  ", "date": "2019.05.14", "title": "Каракачанов: Вината за злоупотребите с къщите за гости не трябва да се хвърля само върху Порожанов"}
{"url": "http://epicenter.bg/article/Emil-Radev-v-Tutrakan--Evroprogramite-uskoriha-razvitieto-na-balgarskite-obshtini-/182861/2/48", "text": "  Европейските програми ускориха развитието на българските общини, затова с очакваните 4 млрд. лв. повече за новия програмен период се осигуряват повече пари за обновяване на инфраструктурата, за подобряване на инвестиционния климат и за развитието на по-конкурентоспособен бизнес. Това е начинът да се вдигнат заплатите на работещите, а когато има силна икономика, ще се осигурят и повече средства за пенсии, заяви кандидатът за евродепутат от листата на ГЕРБ и СДС Емил Радев при посещението с в Тутракан, предава пресцентърът на ГЕРБ.  В провелата се среща с граждани взеха участие и народният представител Алтимир Адамов, областният ръководител на Жени - ГЕРБ Денка Михайлова и общинският ръководител на структурата в Тутракан и зам.-кмет Петя Князева.  „Благодаря Ви за топлото посрещане и подкрепата. Сред Вас се чувствам като у дома си”, обърна се Емил Радев към присъстващите в залата членове и симпатизанти на ГЕРБ.  „Традиционно евроизборите протичат при ниска избирателна активност, но това съвсем не ги прави маловажни, защото всички виждате чрез реализираните европроекти колко голяма е ролята на европейската солидарност за средата, в която живеем. Виждате колко е важно България да запази силния си глас в Европа и да продължи да се ползва с авторитет сред нашите партньори”, категоричен бе Радев.  Той отчете постигнатото през изминалия мандат в Европейския парламент, като постави акцент върху битката, която поведе срещу двойния стандарт при храните, извоюваната подкрепа за охраната на българските граници, прокараните текстове в европейското законодателство, така че да сложим край на „вечните длъжници” у нас. Интерес предизвика и темата за зоополицията, за създаването на която Емил Радев бе инициатор.  „България е едва втората държава в ЕС, която има механизъм за разследване на престъпления, свързани с животни. Необходимо е време, за да се развие добре това звено, но вече има резултати. Имаме реални примери на разбити нелегални развъдници на домашни любимци. Имаме и случаи, при които се противодейства адекватно на насилието над животни. Статистиката доказва, че този, който упражнява насилие над животни, рано или късно проявява агресия и към хората, така че проблемът е общественозначим и не бива да се подценява”, категоричен бе Радев в Тутракан.  „Получихме признанието и високата оценка на нашите партньори в ЕС за начина, по който охраняваме външната европейска граница. България заслужава да бъде приета в Шенген и аз работя това да се случи, колкото се може по-скоро”, заяви кандидатът за евродепутат от листата на ГЕРБ и СДС Емил Радев при посещението си в Главиница.  „Покрили сме критериите за Шенген още преди 8 години. Оставаме заложници на вътрешнопартийни проблеми в отделни държави-членки, но няма да се примирим с този дискриминационен подход към България. Преборих се страната ни да стане част от всички информационни системи за защита на границите, получихме финансова помощ и ни включиха в обхвата на Европейската гранична и брегова охрана. Следващата стъпка е пълноправното ни членство в Шенген”, заяви Радев в местното читалище. Заедно с него в срещата участваха народният представител Алтимир Адамов, областният координатор на ГЕРБ - Силистра Тодор Тодоров, областният ръководител на Жени-ГЕРБ Денка Михайлова.  „В резултат на европейската солидарност и отговорната работа на правителството на премиера Бойко Борисов се реализираха много мащабни европроекти. Ползите от тях са видими! Благодарение на извоюваното доверие през следващия програмен период очакваме бюджет от 18 млрд. лв., които ще подпомогнат още повече развитието на малките населени места”, изтъкна Емил Радев.  Той бе категоричен, че именно на подобрената среда за живот у нас се дължи факта, че през миналата година за първи път се е изравнил броят на напускащите и на връщащите се в страната ни сънародници.  През 2018 г. за първи път сме изравнили броя на сънародниците ни, които напускат и които са се върнали обратно в България. Чрез европейската солидарност създаваме условия, които ни приближават до голямата цел българите зад граница да се върнат обратно в родината, младите хора да останат и да се реализират у нас. Това заяви в Тервел кандидатът за член на Европейския парламент от листата на ГЕРБ и СДС Емил Радев. По думите му негативната тенденция вече се променя, защото нашата страна е спокойна и се развива.  „Но трябва да успеем да повишим доходите, като направим бизнеса по-конкурентоспособен и печеливш. Европейските фондове ни помагат да наваксаме изоставането, ускорявайки изграждането на по-добри пътища, паркове, пречиствателни станции, но и като повишаваме конкурентоспособността на бизнеса, като подобряваме инвестиционния климат. Това е ключът към увеличаването на заплатите, а чрез тях и на пенсиите”, категоричен бе Емил Радев.  В добруджанския град той се срещна с членове и симпатизанти на партията. В срещата в препълнената зала участваха също народните представители вицеадмирал Пламен Манушев и Даниела Димитрова, общинският ръководител на ГЕРБ-Тервел Симеон Симеонов, председател на Общинския съвет, както и Васил Василев – член на областното ръководство на партията.  Кандидатът за евродепутат подчерта, че според прогнозите на Европейската комисия догодина България ще бъде в челната тройката на страните в ЕС по икономически растеж. „Очакваните за следващия програмен период 4 млрд. лв. повече ще ни помогнат да инвестираме в развитието на регионите и да генерираме повече преки ползи за всяко населено място, за всеки човек”, заяви Радев. Той изтъкна, че предвижданото увеличение на европарите за България е в резултат на доверието, което спечелиха сред европейските партньори правителството на премиера Борисов и евродепутатите, работещи в името на националните ни интереси.  Емил Радев припомни някои от постигнатите успехи в последния мандат на ЕП, като открои постигнатите решителни стъпки в борбата срещу двойните стандарти при храните и напитките. „Дадохме ход на първата европейска програма с бюджет от 1,3 млн. евро срещу двойните стандарти при храните. Успяхме да приемем законодателство, което изрично казва, че разликата в качеството и цените на храните и напитките е нарушение на добрите търговски практики и трябва да се санкционира”, каза Радев.  По негово предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. „Максимум до две години трябва да имаме закон за личния фалит”, заяви Емил Радев, като припомни, че от години се бори да сложим край на „вечните длъжници” в България.   Симеон Симеонов подчерта постигнатото в Тервел, благодарение на европейската солидарност и подкрепата на правителството.   „Независимо, че кметът не е от ГЕРБ, по ПРСР през последните четири години са инвестирани над 5 млн. лв. Само за последната година на община Тервел, благодарение на правителството на ГЕРБ, бяха отпуснати 2,1 млн. лв.”, отчете Симеонов.  „За да бъде стабилна държавата, за да е спокойна и да продължи да се развива, на 26 май трябва да се отиде до урните и да се гласува с №12”, призова вицеадмирал Пламен Манушев. Той подчерта, че предстоящите избори са важни и за регионите, включително и Тервел. „Важно е да се гласува, за да продължи европейското финансиране и да може спокойно да се планира следващият програмен период. Важно е заложените за следващия програмен период 18 млрд. лева за България да бъдат оползотворени в интерес на хората и на държавата, като европейските средства достигат и до последното село”, каза още вицеадмирал Манушев.  ", "date": "2019.05.14", "title": "Eмил Радев в Тутракан: Европрограмите ускориха развитието на българските общини "}
{"url": "http://epicenter.bg/article/Parlamentat-glasuva-oshte-utre-ostavkata-na-Porozhanov/182894/2/0", "text": "Парламентът ще гласува в сряда Проект на решение за персонални промени в Министерския съвет. Това предвижда проектът за дневен ред на Народното събрание. Така Румен Порожанов ще бъде освободен от поста министър на земеделието, храните и горите, а на негово място ще бъде избрана Десислава Танева.   Оставката на земеделския министър стана ясна сутринта, а почти веднага се разбра и кой ще го наследи на поста - Десислава Танева.   В проектопрограмата на Народното събрание за тази седмица е включен и доклад за състоянието на отбраната и въоръжените сили. А също така и второ четене на законопроекта за мерките срещу изпиране на пари.      ", "date": "2019.05.14", "title": "Парламентът гласува още утре оставката на Порожанов"}
{"url": "http://epicenter.bg/article/Mladen-Shishkov-se-sreshtna-s-rabotnitsi-i-sluzhiteli-v-shivashki-predpriyatiya-v-Rakovski/182900/2/48", "text": "  Кандидатът за член на ЕП от листата на ГЕРБ и СДС Младен Шишков се срещна с работници и служители в две шивашки предприятия в Раковски. Това съобщиха от пресцентъра на ГЕРБ. Той бе придружен от кмета и административен секретар на ГЕРБ - Пловдив област Павел Гуджеров, както и от членове на общинското ръководство на ГЕРБ - Раковски.  Шишков сърдечно благодари за гостоприемството и отзивчивостта на домакините, които го приеха изключително радушно.  \"Осъзнавайки какво означава да нарушиш работния цикъл в едно предприятие, се постарахме да бъдем максимално кратки в посланията си. Въпреки това се получи интересна дискусия, изпълнена както с конструктивни критики, така и с положителни оценки за направеното до момента\", коментира Шишков. По думите му основните въпроси, които задават при срещите хората е защо да гласувам и защо да подкрепя ГЕРБ на Европейските избори на 26 май.  Шишков подчерта, че листата на ПП ГЕРБ е съставена от доказани професионалисти, които умеят да общуват с Европейските институции и могат да гарантират, че гласът на България се чува в Европа и даде за пример някои от постиженията на евродепутатите от ГЕРБ: Премахване на двойните стандарти в храните и в стоките, увеличения бюджет за страната през следващия програмен период от 14 на 18 милиарда, като уточни, че този начин се разбива митът за спиране на европейското финансиране след 2020 година.  По думите му това означава и повече средства за земеделие, инфраструктура, наука и образование, за младежки политики, за иновации, за развитие на бизнеса. Той заяви, че при добър резултат на Европейските избори, стабилността на правителството ще се запази и то ще продължи да води страната ни в правилната посока. И изтъкна, че едва ли има българин който да иска да се върнат времената на тежки кризи и забавено развитие, които помним от 90-те години и от правителството на Пламен Орешарски.  В заключение Младен Шишков подчерта, че управлението на ПП ГЕРБ успя да утвърди България като надежден и стабилен партньор на международната сцена. Освен това държавата ни е една от най-стабилните и бързо развиващи се на Балканите и в Европа.  ", "date": "2019.05.14", "title": "Младен Шишков се срещна с работници и служители в шивашки предприятия в Раковски"}
{"url": "http://epicenter.bg/article/Emblematichnoto-shou-na-Victoria-quot-s-Secret-sliza-ot-televizionniya-efir/182822/10/88", "text": "Годишното модно шоу на \"Victoria's Secret“, известно с инкрустираните си с бижута сутиени и супермодели с огромни ангелски крила, се сбогува с телевизионния ефир.   Компанията-майка \"L Brands Inc“ заяви, че преосмисля телевизионното си излъчване със съображенията, че марката \"Victoria's Secret\" трябва да се развива и да се променя, за да расте\", имайки за цел да преобърне идеите на бизнеса си.   \"През последните няколко месеца преразглеждаме всеки аспект от нашия бизнес\", се казва в съобщение, изпратено до служителите от главния изпълнителен директор Лес Уекснър и публикувано от CNBC. \"Решихме да преосмислим традиционното модно шоу на \"Victoria's Secret“. Гледайки напред, не вярваме, че телевизионното излъчване е правилната форма на представяне\", каза Уекснър.   Решението е вследствие на нарастващата критика на към телевизионното предаване, в което участват модели като Джиджи Хадид, Кендал Дженър, Алесандра Амброзио и Лили Олдридж, дефилиращи в оскъдно бельо – колкото секси, толкова и недосегаеми.   \"Victoria's Secret“, някога продавач на всякакви видове бельо, губи клиенти, тъй като все повече жени се пренасочват към по-евтини бюстиета и спортни сутиени от компании като \"American Eagle Outfitter's Aerie“. Линията за бельо на поп певицата Риана \"Savage X Fenty“ също отне от пазарния дял на борещия се търговец на дребно.   Едуард Разек, главен маркетинг директор на \"L Brands\", разбуни духовете миналата година, когато каза, че няма място за модели с по-голям размер или транссексуални модели, \"защото шоуто е фантазия.\" Телевизионната аудитория на шоуто спадна през последните няколко години. Декемврийското шоу през 2018 г., излъчено по ABC, бе наблюдавано от 3,3 милиона американци, в сравнение с 12 милиона през 2001 г., когато за първи път е излъчено по телевизията. Уекснър твърди в писмото си, че компанията, базирана в Кълъмбъс, Охайо, ще се фокусира върху създаването на съдържание и \"нов вид събитие\", достигащо до клиентите \"чрез платформи, подходящи за нея\". Той обаче не дава повече подробности.   Инвеститори вече призоваха \"L Brands“ да отдели \"Victoria's Secret“ бизнеса си от \"Bath & Body Works“. Активистът инвеститор \"Барингтън Капитал“ през март посъветва компанията да преразгледа бизнеса си с \"една от най-слабо представящите се марки“ \"Victoria's Secret“, или да се фокусира върху \"финансово по-силната“ \"Bath & Body Works“.    Източник: Канал 3", "date": "2019.05.14", "title": "Емблематичното шоу на Victoria\"s Secret слиза от телевизионния ефир"}
{"url": "http://epicenter.bg/article/Intsident-s-Danial-Kreyg-na-snimkite-za-noviya-film-za-Dzheyms-Bond/182828/10/100", "text": "Актьорът Даниъл Крейг е наранил глезена си по време на снимките за предстоящия 25-и филм от поредицата за приключенията на Джеймс Бонд. 51-годишният Крейг е снимал сцена с високоскоростно преследване в Ямайка, когато се е подхлъзнал и е паднал. При падането екранният агент 007 е наранил глезена си.  разказва неназован източник, цитиран от в. \"Сън\".  Даниъл Крейг е транспортиран в САЩ, за да бъде прегледан от същия хирург, който лекува футболната звезда Хари Кейн по-рано през годината.  Засега остава неясно дали актьорът е счупил, изкълчил или навехнал глезена си.  Заради инцидента планираните за уикенда снимки в лондонските студия \"Пайнууд\" са отменени. Даниъл Крейг не за първи път получава травма по време на снимки за филм от поредицата Джеймс Бонд. Актьорът, който тренира усилено за ролята и държи сам да изпълнява каскадите си, изгуби два зъби, докато снимаше \"Казино Роял\" през 2006 г. По време на снимките за \"Спектър на утехата\" през 2008 г. той скъса раменен мускул, контузи ребрата си и си поряза пръста. През 2015 г. се наложи снимките за филма \"Спектър\" да бъдат преустановени за две седмици, за да може Крейг да се подложи на операция.  Все още неозаглавеният 25-и филм за Джеймс Бонд трябва да излезе на екран през април 2020 г.   Източник: Нова.тв", "date": "2019.05.14", "title": "Инцидент с Даниъл Крейг на снимките за новия филм за Джеймс Бонд"}
{"url": "http://epicenter.bg/article/Kinofestivalat-v-Kan-zapochva-sas-skandal-s-Alen-Delon/182846/10/99", "text": "Седемдесет и второто издание на кинофестивала в Кан ще бъде открито днес с прожекция на комедийната лента „Мъртвите не умират“ с Бил Мъри, Адам Драйвър и Иги Поп на американския режисьор Джим Джармуш, предаде АФП.   Но събитието започва със скандал с решението легендарният Ален Делон да бъде почетен с награда, въпреки обвинения срещу актьора в насилие над жени.   „Жени и Холивуд“, една от американските лобистки организации начело на движението #MeToo, заяви, че решението да се даде почетна „Златна палма“ на Ален Делон е „отвратително“.   Миналата година фестивалът обяви „нулева толерантност към сексуалното насилие и злоупотреби от всякакъв вид“ на фона на протести, оглавени от Кейт Бланшет и над 80 други холивудски знаменитости и режисьорки.   Онлайн петиция, призоваваща да не се връчва наградата на Делон, определя 83-годишния актьор като „расист и хомофоб женомразец“.   Скандалът идва в началото на най-големия филмов фестивал в света, в който тази година участват повече кинозвезди от обичайното за последните години. Сред тях са имена като Брад Пит, Леонардо ди Каприо, Джулиан Мур и Ел Фанинг.   Основателката на „Жени и Холивуд“ Мелиса Силвърщайн написа в Туитър, че е ужасена, че Кан почита Делон, въпреки че той „публично признал, че е удрял шамари на жени и твърди, че да си гей е против природата“.    Източник: БНР", "date": "2019.05.14", "title": "Кинофестивалът в Кан започва със скандал с Ален Делон"}
{"url": "http://epicenter.bg/article/Kim-Kardashiyan-zabravi-sina-si-v-restorant/182847/10/99", "text": "Ким Кардашиян се изложи като родител. Риалити звездата забрави сина си Сейнт в ресторант. Тя бе на обяд в известно заведение заедно с момченцето. След не особено кратък престой в заведението Кардашиян изненадващо се появи сама отвън и мина покрай готовите за действие папараци.  Ким бе съпроводена от охранител. Точно преди да се качи в очакващия я автомобил, съпругата на рапъра Кание Уест се сепна. Забързано се върна в ресторанта пред смаяните погледи на папараците. След това за още по-голямо тяхно изумление се появи със Сейнт на ръце, пише в. „България Днес“.  Действията на бившата жена на баскетболиста Крис Хъмфрис й навлякоха куп критики от ядосани майки по интернет форумите. Немалко от тях обвиниха в абсолютна незаинтересованост към децата й.  Освен Сейнт Кардашиян и Уест имат още трима наследници – дъщерите Норт и Чикаго Уест и роденият преди няколко дни от сурогатна майка втори техен син. Малкият все още няма име.", "date": "2019.05.14", "title": "Ким Кардашиян забрави сина си в ресторант"}
{"url": "http://epicenter.bg/article/Shaman-pokori-sartseto-na-norvezhkata-printsesa/182856/10/100", "text": "Принцесата на Норвегия Марта Луиза има нов мъж до себе си след раздялата със скандалния датски писател Ари Бен, с когото се разделиха преди около три години, съобщиха световните агенции.  Дъщерята на норвежкия крал Харалд V обяви в една от социалните мрежи, че сърцето ѝ е покорено от Шаман Дюрек, който се препитава като… шаман и спиритуален гуру.  ,,Когато срещнеш половинката си, вече знаеш, че това е тя. Аз имах щастието да намеря моята. Шаман промени живота ми, както го е правил с много други хора. Той ме накара да повярвам, че несъзнателната любов може да съществува на тази планета. (...) Той ме кара да се смея повече от всеки друг. Чувствам се толкова щастлива и благословена, че именно той е моят приятел'', написа Марта Луиза в \"Инстанграм\" и призова критиците на връзката ѝ да не се занимават с нея, защото тя се чувства \"супер щастлива\" с Шаман.   Източник: Новини.бг", "date": "2019.05.14", "title": "Шаман покори сърцето на норвежката принцеса"}
{"url": "http://epicenter.bg/article/Uchastieto-na-Madona-v-Evroviziya-e-pod-vapros/182872/10/100", "text": "Участието на поп кралицата Мадона на песенния конкурс \"Евровизия\" е под въпрос, съобщава Би Би Си, цитирана от Новини.бг Организаторите посочват, че певицата все още не е подписала договор. Изпълнителният директор на конкурса Джон Ола Санд потвърждава, че участието на американската звезда не е съгласувано. При това положение Мадона няма как да се качи на сцената.  Преди месец, близки до звездата обявиха, че певицата ще изпее две песни на конкурса, една от които е от новия ѝ албум. Всичко обаче още е в процес на преговори.  Конкурсът започва на 18 май и ще се проведе в Тел Авив.", "date": "2019.05.14", "title": "Участието на Мадона в Евровизия е под въпрос"}
{"url": "http://epicenter.bg/article/Eksperti-razkriha-taynata-na-populyarnostta-na--Igra-na-tronove-/182878/10/99", "text": "Германски учени установиха на какво се дължи популярността на сериала „Игра на тронове“, чийто осми и последен сезон започна миналия месец, писа австрийския в. „Курир“.   Според Клаус-Петер Х. Ернст от Франкфуртския университет за приложни науки един от факторите за това е, че сериалът удовлетворява традиционни потребности на хората, като например наличието на приятели и чувството на съпричастност към колектив.   Експертът посочва, че чувството на принадлежност има основно значение. „Развиването на подобно чувство спомага да се отъждествиш с отделни персонажи от сериала. Зрителите гледат на тях като на близки хора и съпреживяват техните истории. В „Игра на тронове“ всеки може да намери за себе си персонаж, с когото да се отъждестви“, отбелязва Ернст.   Според него зрителите се асоциират с герой от сериала, когато могат да направят паралел със собствения си живот. „Например човек, който играе в собственото си семейство ролята на аутсайдер, може да се отъждестви с образа на Тирион Ланистър. Понякога хората се виждат като персонажи, на които биха искали да приличат или на герои, в които виждат пример за подражание“, коментира още експертът.   Той допълва, че друг важен фактор е и човешкото любопитство, което в случая с „Игра на тронове“ не се губи толкова бързо, както при други сериали. „Напрежението, което изчезва при други формати, тук се запазва“, подчертава Ернст.    Източник: БНР  ", "date": "2019.05.14", "title": "Експерти разкриха тайната на популярността на „Игра на тронове“"}
{"url": "http://epicenter.bg/article/Niki-Sotirov-retsitira-stihove-na-Lili-Sotirova/182895/10/0", "text": "  Младата художничка Лили Сотирова показа таланта си на поетеса на премиерата на стихосбирката си „Съзерцание в безкрая“ в галерия Нирвана.   „Повечето хора познават Лили като художник, тя за втори път гостува на галерията като автор, а днес ще можем да чуем стихотворенията й в изпълнението на Ники Сотиров“, сподели на премиерата собственикът на Нирвана Ники Младжов.   Актьорът Ники Сотиров превърна четенето на стихотворенията на Лили в истинска наслада за сетивата, като лецитира творбите и както на български, така и на английски, под звуците на класическа музика, изпълнявана на пиано.   Поетесата и белетрист Павлина Павлова представи през колегиална призма творчеството на Лили Сотирова.   Пътуващият писател и журналист Магдалена Гигова направи рецензия на книгата на Лили Сотирова: „Хората, които умеят да се изразяват с четка почти никога не боравят добре с думите, а тя притежава и двете дарби, което показва, че е целуната от Господ. Книгата „Съзерцание в безкрая“ е ярко доказателство за това“, сподели тя.   Певиците Диана Дафова, Катя Близнакова и Роси Рос (със сина си, художника Адам Фекете), майсторът на четката Николай Янакиев и още много други представители на творческия елит уважиха премиерата на младата авторка.   Известният актьор Васил Бинев също разгледа картините на Лили Сотирова, които грееха на стените на галерията. Бизнесдамата Капка Амзина блестеше в компанията на силната си половинка Явор Цаков.   Специални поздрави Лили получи от художника Николай Панайотов, чиято изложба „Щастлив лабиринт“ се закрива днес в галерия Нирвана.", "date": "2019.05.14", "title": "Ники Сотиров рецитира стихове на Лили Сотирова"}
{"url": "http://epicenter.bg/article/Disney-pusna-animatsionen-pozdrav-za-bebeto-na-Megan-i-Hari/182898/10/99", "text": "Компанията \"Дисни\" (Disney) пусна кратка анимация, в която се вижда как Мечо Пух посещава Уинвдзорския дворец и поздравява принц Хари и съпругата му Меган за новороденото им бебе Арчи. \r\n   \r\n 25-секундното клипче е дело на главния аниматор на компанията Ким Реймънд. То е нарисуванo с акварели. Анимацията е подарък за херцозите на Съсекс и новородения им син от \"Дисни\". Симпатичното мече от приказката отива на крака при кралските особи в двореца им. \r\n   \r\n Телевизионният канал припомни, че преди време съпругата на принц Хари Меган Маркъл беше доверила, че \"Мечо Пух\" е любимата й детска книга.   Източник: Нова.тв", "date": "2019.05.14", "title": "Disney пусна анимационен поздрав за бебето на Меган и Хари"}
{"url": "http://epicenter.bg/article/Balgarkata-Mira-Staleva---chast-ot-zhurito-v-Kan/182899/10/99", "text": "Изпълнителният директор на \"София Филм Фест\" и \"Арт Фест\" Мира Сталева тази година е част от филмовия фестивал в Кан. Тя ще бъде част от журито, което определя \"Наградата на арт кината\".     Сталева е поканена от Рено Лавил, генерален директор на Асоциацията на френските артхаус кина (AFCAE French Association of Art Cinemas), да се включи като член на журито в Кан, което за първи път ще връчи награда в официалната селекция на фестивала в Кан през 2019 година.   Председател на журито е Изабел Жибал-Харди, представител на кино \"Le Grand Action\" в Париж, а останалите членове са Матиас Елвард от кино \"Zeise\" в Хамбург, Марио Фортин, представител на кината \"Beaubien et du Parc\" в Монреал и Марк Ван Маел от кино \"АВС\" в Тулуза.   Мира Сталева е представител на \"Дома на киното\", София, и ще има ангажимента заедно с колегите си да обсъдят всички филми от официалната конкурсна програма и от конкурса \"Особен поглед\" - общо 39 на брой, за да направят своя избор при връчване на наградата. Също така Мира Сталева е един от експертите на Producers Network и ще модерира една от кръглите маси по време на Пазара в Кан (Marche du Film) Producers Network.   72-рият международен филмов фестивал в Кан, едно от най-престижните филмови събития в света, се открива днес - 14 май, а наградите ще станат ясни на 25 май 2019 година.   Източник: Дир.бг", "date": "2019.05.14", "title": "Българката Мира Сталева - част от журито в Кан"}
{"url": "http://epicenter.bg/article/Manchestar-Siti-e-zaplashen-ot-izhvarlyane-ot-evroturnirite-/182817/8/0", "text": "Шампионът на Англия Манчестър сити е заплашен с изхвърляне от евротурнирите за следващия сезон, твърди „Ню Йорк Таймс“, цитиран от Агенция \"Фокус\".  Според изданието, представители на УЕФА ще поискат такова наказание за английския отбор, който е нарушил правилата за спонсорство и е подвел разследващите органи.  Преди време Футбол лийкс публикува информация, че клубът е заобикалял правилата за Финансов феърплей и е получавал нерегламентирано пари от инвестиционен фонд в ОАЕ, които са били замаскирани като спонсорски договор с компанията “Етихад”, която по принцип е основен спонсор на отбора.  ", "date": "2019.05.14", "title": "Манчестър Сити е заплашен от изхвърляне от евротурнирите "}
{"url": "http://epicenter.bg/article/Krasimir-Balakov-e-noviyat-selektsioner-na-natsionalniya-otbor-po-futbol-/182818/8/0", "text": "Красимир Балъков е новият селекционер на националния отбор на България. На среща с президента на БФС Борислав Михайлов в понеделник двамата са уточнили детайлите на договора, съобщава Агенция \"Фокус\".  Бившият футболист на Етър, Бенфика и Щутгарт заменя на поста Петър Хубчев, който реши да напусне представителния отбор след равенствата 1:1 с Черна гора и 1:1 с Косово, като се очаква той да поеме официално Левски след края на сезона.  Дебютът на Балъков ще бъде на 7 юни в Прага срещу Чехия, а три дни по-късно националите ще играят на стадион „Васил Левски“ срещу Косово.  ", "date": "2019.05.14", "title": "Красимир Балъков е новият селекционер на националния отбор по футбол "}
{"url": "http://epicenter.bg/article/SDVR-predpriema-merki-za-ohrana-na-obshtestveniya-red-v-Sofiya-za-finala-za-Kupata-na-Balgariya-/182821/8/0", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби между отборите на „Ботев“ Пд и „Локомотив 1926“ Пд на 15 май от 19.00 часа на Национален стадион „Васил Левски”. Това съобщиха от пресцентъра на МВР.  Съвместно със Столична община са координирани действия за осигуряване на места за паркиране на организирано пристигащите в София фенове на двата отбора. За феновете на „Ботев“ Пд е предвидено да имат възможност да паркират на ул. „Кирил Видински“, а за привържениците на „Локомотив 1926“ Пд - на площада пред Храм- паметник „Св. Александър Невски“.  Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.  Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  За да бъде избегнато струпване, от СДВР приканват зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.30 часа. В деня на провеждане на футболния мач, билети на касите на Национален стадион „Васил Левски“ няма да се продават.  Във връзка с провежданото спортно мероприятие, в следобедните часове е възможно е да възникне временно затруднение в движението в централната градска част.  ", "date": "2019.05.14", "title": "СДВР предприема мерки за охрана на обществения ред в София за финала за Купата на България "}
{"url": "http://epicenter.bg/article/Dinu-s-oferta-kam-Kubrat--Revansh-v-Sofiya/182855/8/73", "text": "Мач реванш в София между Кубрат Пулев и Богдан Дину е предложен от промоутърите на румънския боксьор. Пред медийте в северната ни съседка хора от щаба на Дину предлагат Кобрата да организира нов мач между двамата, като ще осигурят и съперник на по-малкия брат Пулев - Тервел. Залогът от мача остава същият, както и в първия - статутът на задължителен претендент за световната титла на IBF. Припомняме ви, че Кубрат Пулев вече победи веднъж Дину в мач, който се проведе в САЩ. Румънеца обаче пусна жалба за анулиране на двубоя заради неправомерни удари на Кубрат. \"Готови сме с оферта към Пулеви. Дори за по-малкия брат Тервел сме подготвили опонент. Това е Цезар Журатони. Той имаше слаб период, но тази година се върна по-силен от всякога и искаме да го включим в битка за континентална или интерконтинентална титла.\" \"Нямам търпение да си отмъстя на Пулев. Той с нищо не е по-добър от мен, с абсолютно нищо. Готов съм да го бия дори в дома му, за мен това не е проблем\", сподели с увереност и Богдан Дину пред медиите в родината си.   Източник: Канал 3  ", "date": "2019.05.14", "title": "Дину с оферта към Кубрат: Реванш в София"}
{"url": "http://epicenter.bg/article/Domuschiev--Ludogorets-e-mnogo-napred--Levski-i-TsSKA-ne-mogat-da-ni-stignat/182903/8/0", "text": "Собственикът на Лудогорец Кирил Домусчиев коментира всички актуални теми в родния футбол. Той заяви, че не е доволен от играта на неговия отбор. Но Лудогорец е толкова  напред, че няма как Левски и ЦСКА да го настингат. Домусчиев разкри, че Стойчо Стоев остава треньор на \"Орлите\" и през следващия сезон. Имаме нужда от освежаване. Няколко по млади момчета ще бъдат взети. Не казвам българи или чужденци. Стойчо Стоев остава начело на Лудогорец. Той пое риска, когато нещата не вървяха. Отборът е в мини криза. Не е правил подготовка, така че остава. Лятото ще работи и по селекция и по подготовка. Лудогорец е много напред и колкото и назад да вървим Левски и ЦСКА не могат да ни стигнат. С равенството с ЦСКА направихме малка крачка към титлата. За това пък първенството ни е интересно и гледаемо. Трябва да стане чудо Левски да е втори. Красимир Балъков е сериозен човек и има какво да даде на националния отбор. Дай боже да има успехи”, завърши босът на Лудогорец.   Източник: Канал 3", "date": "2019.05.14", "title": "Домусчиев: Лудогорец е много напред, Левски и ЦСКА не могат да ни стигнат"}
{"url": "http://epicenter.bg/article/Vtoroto-nay-golyamo-rali-v-Evropa-shte-mine-prez-Burgas/182905/8/0", "text": "Провеждащото се за 19-ти път рали под надслов „За приятелство и мир – Европа Ориент“ тази година ще стартира на 11 май от гр. Хайлброн в Германия, като се очаква стартът да се наблюдава от около 3000 души.   Молитвите на представители на трите световни религии по време на старта придава особена колоритност на начинанието. Ралито се наблюдава и отразява от престижни спортни списания в Европа, от турски и германски телевизионни канали.   Ралито се подкрепя от Министерството на културата и туризма и Държавна агенция „Европейски съюз“ към Министерството на външните работи на Република Турция. В предишните години участниците в ралито са посетили столицата на древната Хетска империя Хатуша (Богазкьой – област Чорум) и антична Троя, които са включени в списъка на световното културно наследство.   В програмата на тазгодишното издание на ралито е предвидено посещение на останките в археологическия комплекс Гьобекли тепе, датиращи отпреди поне 12 000 години.   Участниците в ралито ще пребивават 2 дни в Истанбул и ще изиграят приятелски футболен мач в базата на Турската федерация по футбол в Рива.   Друга важна спирка по маршрута на ралито тази година е гр. Самсун. Предвижда се Президентът на Република Турция Реджеп Тйип Ердоган да се срещне с участниците в ралито по време на тържествата, организирани по повод 100-годишнината от пристигането на Мустафа Кемал Ататюрк в Самсун на 19 май 1919 г., което се счита за начало на национално-освободителната борба.   Планирано е 12 от участващите в ралито общо 240 автомобила да пристигнат в Бургас през Румъния на 14 май и същата вечер в 18:00 часа пред Парк Арена ОЗК Бургас да бъдат представени на българската общественост в присъствието на Кмета на община Бургас Димитър Николов и Областния управител на Бургаска област Вълчо Чолаков. Ще бъдат представени също така и членовете на екипажите на двата автомобила, които съставляват турско-българския приятелски рали тим.     Групата от общо 14 автомобила ще потегли от Бургас със символичен старт, който ще бъде даден на 15 май в 10:00 часа пред Пантеона в Приморския парк. Бургаски рокери ще ги придружават до изхода на града. Присъединилия се към ралито турско-български приятелски тим ще се върне обратно от гр. Самсун.   Ралито ще се движи по следния маршрут, като крайната точка е Северно-кипърската турска република:    - Германия Хайлброн – Австрия – Словения / Любляна нощувка 700 км;   - Сърбия Белград нощувка 540 км;   - Румъния Крайова нощувка 365 км;   - България Бургас нощувка 470 км;   - Истанбул нощувка Тепебашъ 335 км;   - Истанбул нощувка;  - Зонгулдак Ерегли нощувка 300 км;  май - Анкара нощувка 305 км;   - Самсун нощувка 405 км;   - Батуми (Грузия) нощувка 530 км;   - Догубаязът нощувка 460 км;   - Тебриз (Иран) нощувка 310 км;   - Астара (Иран) нощувка 500 км;  - Урмай (Иран) нощувка 635 км;   - Татван нощувка 400 км;   - Урфа нощувка 410 км;   - Антеп нощувка 155 км; 28 май - пристанище Ташуджу 400 км (фериботен терминал)    ", "date": "2019.05.14", "title": "Второто най-голямо рали в Европа ще мине през Бургас"}
{"url": "http://epicenter.bg/article/Orban/182810/7/0", "text": "Доналд Тръмп направи най-големия възможен комплимент на Виктор Орбан - сравнявайки унгарския лидер със себе си, пише европейската редакция на Politico в материал, представен от Агенция \"Фокус\" без редакторска намеса.  Орбан е „вероятно като мен“, каза американският президент в понеделник в съвместна поява в Белия дом с гостуващия унгарски премиер. „Малко противоречив, но това е добре ... свършил си добра работа и запази страната ви безопасна“, отбеляза той, като заяви, че Орбан - един от най-противоречивите лидери на ЕС – „е свършил огромна работа“ и е „уважаван в цяла Европа“ по въпроса с нелегалната имиграция.  Нито един унгарски премиер не е посещавал Белия дом от 2005 г. насам, а Орбан не е стъпвал в Овалния кабинет повече от две десетилетия. Унгарският лидер беше единственият държавен глава на ЕС, който одобри кампанията на Тръмп по време на изборите през 2016 г., но за повече от две години той не успя да получи покана за Белия дом, което доведе до лобистки усилия на унгарското правителство да се опита да осигури желаната среща.  Носещ оранжева вратовръзка - цветът на управляващата му партия „Фидес“ - Орбан се пошегува за дългото си отсъствие от Белия дом, като казва, че да бъде в сградата го кара да се чувства млад.  Унгарският премиер заяви, че иска да използва срещата с Тръмп за „укрепване на нашия стратегически съюз“ и каза, че е горд да застане редом до САЩ в борбата с незаконната имиграция и тероризма, както и да помага на християнските общности.  Американски официални лица отдавна се притесняват от действията на Орбан за подкопаване на независимите институции у дома, докато все по-приятелските отношения на унгарския лидер с Москва и Пекин предизвикват опасения в целия американския политически спектър. Ролята на китайските и руските държавни компании в Унгария беше сред темите, обсъждани по време на преговорите в Белия дом в понеделник.  Но преди да се срещне с Орбан, Тръмп нарече Унгария „много добър член на НАТО“.  Запитан за опасенията за демократичното отстъпление в Унгария, Тръмп каза пред репортерите, че Орбан е „труден човек, но той е уважаван човек“, който „е направил правилното нещо по имиграцията според много хора. И вие виждате някои от проблемите, които те имат в Европа, които са огромни, защото са го направили по различен начин от премиера“.  ", "date": "2019.05.14", "title": "Тръмп сравни Орбан със себе си, похвали го за политиката срещу нелегалната имиграция (ВИДЕО)"}
{"url": "http://epicenter.bg/article/Putin-i-Erdogan-obsadiha-situatsiyata-v-Siriya-po-telefona/182823/7/0", "text": "Президентите на Русия и Турция Владимир Путин и Реджеп Тайип Ердоган разговаряха по телефона, съобщи пресслужбата на Кремъл, цитирана от ТАСС.  По инициатива на турската страна снощи се състоя телефонен разговор на президента на Руската федерация с президента на Република Турция, се казва в съобщението.  Двамата президентите са обсъдили редица въпроси, сред които ситуацията в Сирия. Ердоган е казал на руския си колега Путин, че сирийското правителство взима под прицел турско-руското сътрудничество в сирийската провинция Идлиб, като нарушава примирието, се казва в изявление на кабинета на Ердоган, информира Ройтерс.  Турският лидер също така е казал на Путин, че сирийските атаки по цивилни, училища и болници в Идлиб не може да се разглеждат като \"борба срещу тероризма\", е посочено още в изявлението.  Турският държавен глава е заявил, че \"нарушенията на режима на примирие в зоната за деескалация в Идлиб през последните две седмици \"са достигнали плашещи мащаби\", посочва ТАСС. Увеличението на напрежението в зоната за деескалация в Идлиб представлява заплаха за формирането на конституционна комисия на Сирия, добави Ердоган.  По време на телефонния разговор президентите на Русия и Турция са обсъдили и двустранните политически и търговско-икономически отношения, както и редица международни въпроси, информира ТАСС.   ", "date": "2019.05.14", "title": "Путин и Ердоган обсъдиха ситуацията в Сирия по телефона"}
{"url": "http://epicenter.bg/article/Hashim-Tachi-nastoyava-Preshevskata-dolina-da-se-prisaedini-kam-Kosovo-/182825/7/51", "text": "Президентът на Косово Хашим Тачи продължава да настоява Прешевската долина да се присъедини към Косово, като обяснява, че подобен акт е легитимен и поправя „историческа несправедливост“, пише прищинският ежедневник Bota Sot, цитиран от Агенция \"Фокус\".  „Тези настоявания предотвратиха сложното прилагане на предаването на Северно Косово на Милан Радойчич (бивш лидер на партията на косовските сърби „Сръбска листа“ – бел. прев.), първоначално чрез предаването на активите на „Трепча“ на него, а впоследствие превръщането на тези държавни активи в общински (на четирите северни общини) и също така предотврати плановете за двоен суверенитет и Общност на сръбските общини с изпълнителен мандат по модела на Република Сръбска, а именно – регионална автономия“, написа Тачи във Фейсбук.  „Продължавам да вярвам силно, че Прешевската долина ще се присъедини към Косово и за да постигнем тази цел, трябва да сме обединени. Вероятно пропускането на тази възможност би било непоправима историческа грешка“, заключи Тачи.  ", "date": "2019.05.14", "title": "Хашим Тачи настоява Прешевската долина да се присъедини към Косово "}
{"url": "http://epicenter.bg/article/Novozelandskiyat-premier-otkaza--quot-podkup-quot--ot-11-godishno-momichentse/182832/7/0", "text": "\"Подкуп\" от 5 новозеландски долара (около 3 щатски) е отказала премиерът на тихоокеанската островна държава Джасинда Ардърн, коментира Би Би Си, цитирана от Новини.бг Министър-председателят в Уелингтън е получила писмо от единадесетгодишно момиченце, наричано Виктория, с банкнотата в пощенския плик. Детето е заявило, че с парите е искало да финансира изследвания за дракони.  \"За съжаление, ние нямаме програма, за които вие ни изпратихте петте долара. Аз обаче трябва да върна парите, защото нямам право да приемам други пари освен тези, които получавам като заплатата\", е заявила в отговора си до Виктория Джасинда Ардърн.", "date": "2019.05.14", "title": "Новозеландският премиер отказа \"подкуп\" от 11-годишно момиченце"}
{"url": "http://epicenter.bg/article/Elektromobil-na-Tesla-otnovo-izbuhna-v-plamatsi--tozi-pat-na-parking-v-Honkong-/182840/7/0", "text": "Електрически автомобил на компанията \"Тесла\" (Tesla Inc.) се запали на паркинг в търговски център в Хонконг, съобщава във вторник вестник Apple Daily, цитиран от Ройтерс и БНР. От изданието допълват, че няма пострадали, като все още не е ясна причината за инцидента.  Електрическият автомобил е избухна в пламъци 30 минути, след като е бил паркиран в градския район Сан Поконг в неделя, като от записи на видеокамери се вижда, че е имало три последователни експлозии, съобщава местният вестник и допълва, че пожарникарите са успели да потушат пламъците след 45 минути.  В отговор на искане от агенция Ройтерс компанията \"Тесла\" отказа да коментира информацията.  Властите са започнали да разследват причините за експлозиите и последвалия ги пожар.  Инцидентът е факт само три седмици, след като от \"Тесла\" съобщиха, че са изпратили екип, който да разследва видеозапис по китайски социални медии, показващ как паркиран автомобил Tesla Model S експлодира на паркинг в търговски център на Шанхай.  От компанията нееднократно заявиха, че има почти 10 пъти по-малка вероятност от възникване на пожар при техните електрически автомобили спрямо колите с бензинови двигатели.  Ройтерс напомня, че от 2013-а година насам е имало най-малко 14 случая, при които електромобили на Тесла се запалват, но повече от тези пожари са възникнали след катастрофи.  Въпреки новината за нов подобен инцидент акциите на Tesla inc. поскъпват предпазливо с 0,4% на извънборсовата търговия на Уолстрийт, след като снощи те поевтиняха с цели 5,22% на фона на общия брутален спад на американските фондови борси.  ", "date": "2019.05.14", "title": "Електромобил на Тесла отново избухна в пламъци, този път на паркинг в Хонконг "}
{"url": "http://epicenter.bg/article/Pochitatelka-na-Merkel-povredi-samoleta-y--nalozhi-se-germanskiyat-kantsler-da-tarsi-drug-prevoz/182862/7/0", "text": "Нов инцидент стана факт със самолета на германския канцлер Ангела Меркел. Меркел се видя принудена да смени превоза, след като държавния самолет, който използва, беше ударен от наземна машина на летище в Дортмунд, пише БГНЕС, позовавайки се на Deutsche Welle.   Машината \"Бомбардие Глобал 5000\", с която Меркел пристигна в западния германски град, била ударена докато стояла неподвижна на летището. Оказва се, че катастрофата е причинена от почитателка на Меркел, която слязла от буса си, за да я снима, забравяйки обаче включена колата на скорост. Автомобилът продължава на свободен ход и се удря в носа на машината, причинявайки й леки щети.   Луксозният самолет, който превозва 13 пътници, обаче не можел да излети без проверка, което накарало федералните служби да изпратят друг самолет, за да върнат Меркел в Берлин.    Германските военно-въздушни сили потвърдиха в Туитър, че вчера Меркел се е върнала в Берлин с хеликоптер, след като самолетът й бил повреден от превозно средство, но не дадоха подробности.   Това е поредният инцидент със застаряващата флота от 14 самолета, която Германия използва за пътуванията на канцлера, президента и федералните министри. През декември Ангела Меркел закъсня за срещата на Г-20 в Аржентина, след като самолетът ѝ дефектира над Холандия и трябваше да кацне аварийно в Кьолн.   Месец по-късно президентът Франк-Валтер Щайнмайер закъсня с 3 часа за пътуване до Етиопия, след като самолета му имаше проблем и не можа да излети на време от Берлин. Също през януари, министърът на икономическото сътрудничество и развитието Герд Мюлер изобщо не отиде на посещение в Намибия, след проблем с клапан на самолета му.   По-късно Мюлер пътува до Малави с граждански полет. През февруари външният министър Хайко Мас се оказа блокиран в Мали, след като държавния \"Еърбъс А319\" даде дефект и не излетя. Тази поредица беше последвана от страховит инцидент със самолета, на който в следващия ден трябваше да се вози президента Щайнмайер. Машината едва не се разби край Щутгарт по време на изпитания след ремонт. Източник: Actualno.com", "date": "2019.05.14", "title": "Почитателка на Меркел повреди самолета й, наложи се германският канцлер да използва друг превоз"}
{"url": "http://epicenter.bg/article/Putin-podpisa-nova-Doktrina-za-energiyna-sigurnost-na-Rusiya-/182880/7/97", "text": "Президентът на Русия Владимир Путин подписа нова Доктрина за енергийна сигурност на Русия. Документът, който сменя доктрината от 2012 година, е публикуван на официалния интернет-портал за юридическа информация, предават ТАСС и Агенция \"Фокус\".  В почти 20-страничния документ се описват подробно предизвикателствата и заплахите в сферата на енергийната сигурност, целите, принципите, основните направления и задачите за обезпечаване на енергийна сигурност, както и нейните организационни основи.  „Пълномащабното участие на Русия в обезпечаването на международната енергийна сигурност е възпрепятствано от мерките с ограничителен характер, въведени от редица чуждестранни държави по отношение на Русия, включително по отношение на петролния и газовия отрасли на нейната горивно-енергийна система, както и противодействието, оказвано от редица държави и международни организации на проектите в сферата на енергетиката, които се реализират с участието на Русия“, се казва в документа.  В числото на външнополитическите предизвикателства доктрината за енергийна сигурност отнася забавянето на международното търсене на ресурси и ръста на производството на втечнен природен газ по света.  Отбелязва се, че Русия подкрепя международните усилия за борба с изменението на климата, но \"счита за неприемливо да се разглеждат проблемите на изменението на климата и опазването на околната среда от пристрастна гледна точка, като се накърняват интересите на държавите, произвеждащи енергия, и умишлено се игнорират аспекти на устойчивото развитие, като например универсалния достъп до енергия и разработването на чисти енергийни технологии за въглеводороди\".  Външните заплахи за енергийната сигурност на страната включват и използването от други страни на различни финансови, договорни и международни правни механизми в ущърб на Руската федерация, дискриминация срещу руските доставчици и незаконното отхвърляне на енергийни доставки от Русия.  Същата категория заплахи включва ограничаване на достъпа на руските организации в горивния и енергийния сектор до съвременни технологии и оборудване, както и до набиране на средства.  Що се отнася до вътрешните заплахи и рискове, сред тях са намаляването на качеството на находищата, увеличаването на престъпността в горивния и енергийния сектор и прекомерната финансова тежест върху индустрията.  ", "date": "2019.05.14", "title": "Путин подписа нова Доктрина за енергийна сигурност на Русия "}
{"url": "http://epicenter.bg/article/Mayk-Pompeo-v-Sochi--Tramp-iska-da-podobri-otnosheniyata-s-Rusiya-/182885/7/0", "text": "Президентът на САЩ Доналд Тръмп се стреми към подобрение на отношенията с Русия, заяви във вторник американския държавен секретар Майк Помпео преди началото на преговорите с руския си колега Сергей Лавров в Сочи, предават ТАСС и Агенция \"Фокус\".  „Президентът Тръмп прави всичко, за да подобри отношенията между нашите страни“, отбеляза той.  В хода на своята първа работна визита в Русия той ще проведе преговори със своя руски колега Сергей Лавров, след което ще бъде приет от президента на страната Владимир Путин.  Централните теми на пълноформатната среща, която ще е втора за този месец, ще бъдат разрешаването на ситуацията около иранската ядрена сделка, продължаването на Договора за съкращаване на стратегическите настъпателни въоръжения, както и ситуацията в Сирия , Венецуела и Украйна.  Държавният секретар на САЩ заяви, че се надява да проведе нова среща със своя руски колега Сергей Лавров на срещата на върха на Г-20 в японския град Осака, предава РИА Новости.  „Радвам се да ви видя отново, за втори път за няколко седмици, много се радвам. Също така се надявам да се срещнем отново на форума на Г-20 в Осака и че ще има още много възможности за нашия диалог“, заяви Помпео в началото на преговорите с Лавров.  ", "date": "2019.05.14", "title": "Майк Помпео в Сочи: Тръмп иска да подобри отношенията с Русия "}
{"url": "http://epicenter.bg/article/Tvorcheska-vecher--Yana-Yazova---enigma--fatalizam--realnost-/182883/6/0", "text": "Дружество „Будители” в област Монтана организира среща с Юлий Йорданов – литературен критик, изследовател и радетел за опазване на литературната ни памет, член на Съюза на българските писатели. Мероприятието ще се проведе на 16 май 2019 г. от 18:00 ч. в Мраморното фоайе на Столична библиотека   Юлий Йорданов ще разкаже на присъстващите за блестящата поетеса и красива жена с нерадостна съдба – Люба Ганчева, известна на обществеността с псевдонима Яна Язова.", "date": "2019.05.14", "title": "Творческа вечер „Яна Язова – енигма, фатализъм, реалност”"}
{"url": "http://epicenter.bg/article/INTELLIGENT-MUSIC-PROJECT---VRABEVSKI-SUPER-BAND-s-premieren-kontsert-V-Sofiya/182907/6/0", "text": "INTELLIGENT MUSIC PROJECT & VRABEVSKI SUPER BAND направиха премиера на най-новия си албум “Sorcery Inside”.   12-те нови композиции на д-р Милен Врабевски бяха представени на 12 май в Sofia Live Club от звездния български музикантски екип, включващ Стоян Янкулов – Стунджи (барабани и перкусии), Бисер Иванов (китара), Боби Косатката (вокали), Иво Стефанов (клавири), Ивайло Звездомиров (бас), Славин Славчев (вокали), Лина Никол (вокали), Самуел Ефтимов (пиано).   В четвъртия албум на д-р Милен Врабевски музикални копродуценти са световноизвестният барабанист и автор на музика Саймън Филипс /ex-Тото, Protocol/ и един от най-талантливите български музиканти Иво Стефанов.   “Sorcery Inside” е посветен на вечно търсещия ум. Идеята е да достигнем до момента, в който откриваме източника на магията вътре в нас. Той се крие в способността ни да бъдем човеци на първо място. Щрихи от всекидневния живот водят феновете до правилните заключения за това как да се справят“, описа с няколко думи концепцията зад албума си д-р Врабевски.   За пореден път в този изцяло български музикален проект се включват и легендарни музиканти като Джон Пейн (ex-Asia), Джоузеф Уилиямс (Toto), Карл Сентънс (Nazareth),  Ричард Грисман (River Hounds) и, разбира се, Саймън Филипс.   По  време на концерта в София д-р Врабевски съобщи няколко вълнуващи новини около музикалния проект. През 2020 г. се готви европейско турне с участието на всички споменати рок величия. Той сподели, че предстоят още две премиери на “Sorcery Inside” във Варна на 26 май (Varna Live Club) и Русе на 15 юни (Max Club Ruse). Паралелно тече и работата по пети албум, който отново ще предложи качествена рок музика на световно равнище и цяло съзвездие от легендарни музиканти.   Всеки един от гостите на премиерата, получи специален подарък – CD с новия албум“Sorcery Inside”. Албумът е свободно достъпен в онлайн пространството за слушане, теглене и за некомерсиални цели. Може да го чуете на  Повече снимки от концерта можете да откриете на Facebook страницата на  .", "date": "2019.05.14", "title": "INTELLIGENT MUSIC PROJECT & VRABEVSKI SUPER BAND с премиерен концерт В София"}
{"url": "http://epicenter.bg/article/D-r-Kaloyan-Metodiev--/182851/11/0", "text": "-  Показа ни няколко неща. На първо място и двамата кандидати имат проевропейска политическа визия, без залитания, без крайности в днешната летлива паневропейска политическа среда. На второ място, успяха да се откроят различията между двете. Това, което ми направи впечатление, е разломът относно оценките за състоянието на днешна България. Габриел акцентира върху успехите, а Йончева върху неуспехите. Първата се отбраняваше, а втората атакуваше. Това са първите, груби впечатления от дебата.   -  Нямаше как да ни покажат визия за развитие на Европейския съюз, защото дебатът се концентрира около вътрешни теми. Така е и редно. Никой не отрича, че България е най-изостаналата страна в ЕС. Това беше отправната точка. За Габриел нещата ще се оправят, изкривяванията ще се коригират, докато Йончева искаше радикална промяна по отношение на харчене на евросредства, корупция, злоупотреби с власт.   -  Струва ми се, че Йончева бе по-убедителна откъм директно говорене, сграбчване на проблемите и на нейна страна застанаха статистиките и докладите на европейските институции, Световната банка, Трансперънси интернешънъл. Габриел стоеше по-експертно, по-институционално. Държа се по-добре от очакваното и се опита да разчупи брюкселския калъп. Но избиратели се печелят с директно говорене, с назоваване на нещата с истинските им имена, с бичуване на проблемите, а сегашните управляващи вече не могат да си го позволят, което ги спъва в подобни формати.   - Това ще е ясно на 26 май вечерта. Притесняват ме т.нар. „гъбари“, които могат да потопят изборите. Корупцията е универсална тема, тя няма ляв, десен или космически вектор. Това е проблем номер 1 на България в момента. Йончева се позиционира много добре за този разговор още от края на 2017 година – това е нейният момент. Габриел е силно зависима от партията и нейната кондиция. За периферия вече е много трудно да се говори предвид положението на кръгова отбрана и перманентен вътрешен острел в което се намира формацията й.    - Всеки зрител е една автономна социологическа агенция, която денонощно мери по доходите си, по сигурността за себе и близките си, по училището на децата, по дупките на улицата, по перспективите пред обществото, по здравната система, по стигащото до него за мрачно богати политици и магистрати и т.н. Държавата може да се развива, но с това темпо и тези квази-мерки, дори днешните бебета ще са старци, които няма да видят една развита, богата, подредена, чиста и сигурна държава. Времето за радикални и непопулярни мерки, за дълбоки промени, за скок напред, изглежда идва.   ", "date": "2019.05.14", "title": "Д-р Методиев за дебата: Йончева бе по-убедителна! Габриел се опита да разчупи брюкселския калъп"}
{"url": "http://epicenter.bg/article/Vasil-Vasilev--Kak-da-sprat-krazhbite-ot-evrofondovete--Dayte-razpredelenieto-im-na-bankite-/182875/11/0", "text": "Скандалите с т.нар. „къщи за гости“ поставиха още един път проблема за оползотворяването на еврофондовете, разумното и справедливото им разпределяне, в зависимост от значимостта на проекта, а не от партийните обвързаности на кандидата. Кой да получи парите, какво да се направи, за да не се злоупотребява, как да се избегнат кражбите при обществените поръчки, финансирани от еврофондовете? Как да се направи така, че средствата, предвидени за България, да се усвояват на 100 %, а не на 10, 20 или 30, каквито случаи имаше много през последните 12 години? Защо държавата, т.е. ние всички ще плащаме глобите за извършените от няколко лица злоупотреби? Кражбите от еврофондовете и разпределянето им главно сред хора и кметове на управляващите е едно от основните обвинения на опозицията. Несъмнено БСП има право и основания да ги отправя.   Но в същото време е добре да си припомни, че и при тяхното предишно управление тогавашната опозиция ГЕРБ също ги упрекваше за заменките, мошеничествата с еврофондовете и унизително ниската степен на използването им. И да дойде БСП на власт, тя надали ще е в състояние да пресече кражбите и злоупотребите от своите хора, така както сега декларира, че иска да го направи. Причината е, че моделът за разпределението на еврофондовете е сбъркан и който и да дойде на власт, няма как да бърка в меда и да не гребе и за себе си с пълен черпак.   Чиновникът, когато види, че има власт да разпределя пари, блага, имоти, улеснения гледа първо да намаже сам и после да облажи околните - началници, роднини и близки, приятели , любовници, партийни съмишленици, след това градски и селски и ако нещо остане, то отива за свободна консумация. Не само се краде по цялата верига, но и парите често отиват в нежизненоспособни проекти, които почват да вехнат още след първия транш и живеят до получаването на последния.   От това губи държавата, обществото, бюджета, губи се и доверието на Европа и, много по-важно, доверието на хората с жизнеспособни идеи, останали разочаровани от очевидната корупция, партизанщина и неефективност на европейската солидарност. В един момент именно работливите, инициативни и мислещи хора хвърлят пешкира и емигрират. Търтеите, шмекерите, мафиотите остават и се подготвят за следващия транш или програма. Как да се прекъсне омагьосаният кръг? Казахме, че правителството, което и да е то, колкото и да е морално и почтено, не може да победи алчността сред своите партизани и сред чиновниците. Значи, парите не трябва да се разпределят от чиновниците. А от кого? Има една институция, на която това е работата. Банковата. В продължение на столетия банките са развивали и усъвършенствали механизмите как и при какви условия и на кого да дадат пари. Изградили са система за оценка на предложенията и проверка на изпълнението. Могат да проучат и анализират исканията, да поискат допълнителни разработки. Те биха били много по-безпристрастни от партийните оценители при избора на печелившия проект. Биха проследили много по-внимателно изпълнението, биха контролирали за какво и как се харчат парите. Те ще обрисуват ефекта от проекта, ако това се поиска от тях. Те нямат основание да не бъдат обективни, нямат партийни, конюнктурни или роднински пристрастия. Може да правят грешки, но те ще са нищожни в сравнение с кражбите и престъпленията на чиновниците. Правителството, министрите, могат да крадат, но ние не можем да ги сменим. Ако обаче една банка получи от Европейската комисия привилегията да оценява проектите и да отпуска еврофондовете за един сектор, тя ще пази най-грижливо реномето си и няма да се въвлича в кокошкарски истории. А какво ще прави правителството? То ще определя секторите и направленията, за които ще иска пари от Европа. Ще запознава, обосновава, защитава приоритетите си. Правителството прави политиката. То смята, че трябват пари за екология, за биологичното земеделие и животновъдство, за професионалното образование, за магистралите, но и за другите пътища, за овощарството, корабостроенето, за социални нужди и каквото прецени. Това е политика. То определя заедно с ЕК колко пари за кои сектори се отпускат. Прави конкурс между банките и възлага на една да обслужва парите за селското стопанство, на друга - за околната среда, на трета - за инфраструктура и т.н. Банката вече обявява програмите, условията, изискванията, разработва подробни планове, тя има интерес проектът да е успешен, да има обществен ефект, тя следи всичко да върви по план. Разпределението на еврофондовете не трябва да е политика. То трябва да е техника. Затова трябва да се даде на банките. Администрацията ще се освободи от хиляди разпределящи чиновници, а тези от тях, които познават материята, ще отидат на работа в банките. Кражбите, машинациите, мошеничествата ще престанат. Надявам се властта да хареса това предложение. То би я реабилитирало пред Европа. Би и дало възможност да се съсредоточи върху политиките, а не да дебне кой колко е откраднал. Би помогнало за развитието на жизнеспособни и иновативни проекти и решения.   Ако се приеме, това предложение ще успокои Европа, че тук на кражбата от еврофондовете е сложен край. България ще разполага с много по-голям ресурс, защото ще използва пълноценно всички програми и средства. Надявам се! И ако правителството сега не го приеме, следващите, надявам се, ще го проумеят и прегърнат, още преди да са дошли на власт. Политическият ефект ще бъде за тях, икономическият и социалният ефект ще бъдат за обществото.  ", "date": "2019.05.14", "title": "Васил Василев: Как да спрат кражбите от еврофондовете? Дайте разпределението им на банките!"}
{"url": "http://epicenter.bg/article/Volk-wagen-otlaga-reshenieto-si-za-zavoda-na-Balkanite-za-sled-mestnite-izbori/182804/4/0", "text": "Германският aвтoмoбилен пpoизвoдитeл Vоlkѕwаgеn няма да вземе скоро окончателно решение за местоположението на своя нов завод в Източна Европа, за който кандидат е и България.   \r\n „Беше решено да се пристъпи към конкретни преговори за планирания нов заводи за множество марки в Европа с останалите потенциални кандидати“, става ясно от oфициaлнoто пресcъoбщeниe cлeд cpeщaтa нa нaдзopния и yпpaвитeлния cъвeт нa гepмaнcĸия ĸoнцepн. Така очевидно решение няма да бъде взето през май, а вероятно такова ще има при следващото заседание на Борда, планирано за октомври. \r\n   \r\n Πъpвoнaчaлнo ce oчaĸвaшe oĸoнчaтeлнoтo peшeниe за местонахождението дa бъдe взeтo дo ĸpaя нa мapт, а след това стана ясно, че то се отлага. \r\n Бългapия e coчeнa зa един от оставащите кандидати oт изгpaждaнeтo нa зaвoдa, ĸъдeтo може дa бъдe пpoизвeждaнa мapĸaтa Ѕkоdа. Ocвeн страната ни ĸaтo възмoжeн избop се обсъждат oщe Typция, Pyмъния и Cъpбия. \r\n   \r\n Πpeди няĸoлĸo ceдмици Ѕkоdа oбяви, чe oт пъpвoнaчaлнитe чeтиpи вapиaнтa ca ocтaнaли caмo двa, според Наndеlѕblаtt оставащите дестинации ca Бългapия и Typция.  \r\n   \r\n И в двете страни разходите за персонал са много по-ниски, отколкото в Германия, а самата инвестиция е за около 1 млрд. евро.   \r\n   \r\n Според DPA България продължава да има добри шансове за вложението. В деня преди посещението на федералния президент на Германия Франк-Валтер Щайнмайер в София в началото на април група мениджъри на Volkswagen е разгледала немскоезична детска градина в столицата. Това също е едно от условията, които се преглеждат от Volkswagen - автомобилопроизводителят не иска да остави нищо на случайността при избора на бъдещото си местоположение. \r\n   \r\n „Днес одобрихме важни стратегически решения за Volkswagen Group в Надзорния съвет. Като част от нашата електрическа офанзива ние искаме да осигурим капацитета за нашите батерии чрез стратегически партньорства. Също така искаме да разширим производствения си капацитет в Европа, за да подкрепим своите планове за растеж. Акцентът върху основния бизнес е от съществено значение на фона на все по-сложната индустрия и съответните предизвикателства“, казва председателят на Надзорния съвет Ханс Дитер Пьотч, цитира bloombergtv.bg. \r\n   \r\n Темата за дизела няма да напусне толкова бързо офисите на Volkswagen. И на тазгодишното Общо събрание на автомобилната компания от Волфсбург - повече от три години след разкриването на фалшифицирането, дизеловата измама отново ще бъдат в центъра на дискусията. \r\n   \r\n Критичните акционери дори искат в Надзорния съвет да бъде избран Юрген Реш, управляващ директор на Deutsche Umwelthilfe (DUH). При това Реш, който влезе в медийните заглавия с десетки съдебни искове за забрани на дизелови коли в много германски градове, нещо като интимен враг на Volkswagen Group. \r\n \r\n   \r\n", "date": "2019.05.14", "title": "Vоlkѕwаgеn отлага решението си за завода за октомври. Започват преговори с различни кандидати"}
{"url": "http://epicenter.bg/article/Karanikolov--Rabotim-usileno-po-naredbata-za-gorivata/182827/4/0", "text": "Министър Порожанов е изключителен експерт, но това е личен акт, който аз не мога да коментирам, каза пред журналисти министърът на икономиката Емил Караниколов в коментар за оставката на министъра на земеделието Румен Порожанов, предаде БТА. Така или иначе ГЕРБ показват своите европейски ценности - дори и да има съмнение за нещо, те предприемат тези действия, допълни той пред журналисти след участието си в конференция на Българската петролна и газова асоциация. Министърът информира, че утре ще има среща със заинтересованите страни по т.нар. закон за горива и наредбата, с която ще се определят редът и условията за водене на регистър на лицата, осъществяващи икономически дейности, свързани с нефт и продукти от нефтен произход.   Работено е, има текстове, има дадени предложения, които не са толкова много и толкова драстични, а администрацията ги е анализирала и утре започваме обсъждането, каза министърът и напомни, че по закон наредбата трябва да влезе в сила на 27 юли. Преди това тя трябва да ще бъде пусната за обществено обсъждане. По въпроса за заместник на подалия оставка ресорен по темата \"горива\" заместник-министър на икономиката Александър Манолев, Караниколов напомни, че по закон министрите не назначават заместниците си, а това се прави от премиера. Към момента Министерството е разпределило задачите и функциите си, нямаме необходимост, но това ще го решим в по-късен етап и е решение все пак на премиера, коментира още министър Караниколов.   Министърът на икономиката Емил Караниколов се въздържа от коментари по темата за решението на германския автомобилен концерн \"Фолксваген\" за бъдеща инвестиция в страната, но заяви, че България има готовност да произвежда автомобили.  ", "date": "2019.05.14", "title": "Караниколов: България има готовност да произвежда автомобили"}
{"url": "http://epicenter.bg/article/API--Ot-15-may-poetapno-zapochvat-testovete-na-tol-sistemata/182859/4/0", "text": "От 15 май започва първия етап от тестовете на тол системата, която ще таксува тежкотоварния трафик на база изминато разстояние. Това съобщиха от пресцентъра на Агенция \"Пътна инфраструктура\". Тестовете ще стартират със симулации на данни за движение по републиканската пътна мрежа, а не със събиране на реални данни на терен.   Целта е първо да се установи дали има добра свързаност между отделните компоненти на системата. След като тази интеграция бъде установена от екипите на Националното тол управление, ще се премине към втори етап – тестове с данни, постъпващи от бордови устройства, монтирани на транспортни средства.   За да са ефикасни тестовете, не е необходимо да има приета тарифа на тол таксите, нито окончателен обхват на покритие от пътища, за които ще се плаща тол. Експертите на Националното тол управление ще правят „сухи тренировки“ за функционалността на системата и как се работи с нея на база тестови тарифи и техническо, а не търговско покритие върху пътищата. Техническото покритие е от 10 800 км и е обхвата, заложен в заданието за разработване на системата. А тестовите тарифи са от доклада на Световната банка от 2016 г.   Поетапно през следващите месеци ще се тестват 5-те базови компонента на системата:   - таксуване на базата на изминато разстояние – генериране на данни за изминат маршрут, създаване на валидни тол-деклараци, обмен на данни по системната интерфейсна шина и фактическо определяне на таксуващите записи, респективно цената за преминатия маршрут;   - правоприлагане – проверка чрез разчитане на регистрационен номер на пътно превозно средство и отчитане на категорията на ППС за валидни данни за таксуване в системата (подадени за това ППС валидни тол декларации) и определяне дали текущото ППС е редовен потребител на пътя или нарушител;   - обслужване на клиенти - регистриране на клиент/договор, продажба на маршрутни карти през известните вече канали за продажба, промяна на данни за клиент/договор, справки за състоянието на клиент/договор.   - плащане и управление на плащанията – баланс по клиентска сметка, взаимодействие с издатели на платежни карти, в т.ч. издатели на карти за гориво,   - информационна сигурност и устойчива работоспособност на системата   По план днес и утре ще се проведе обучение на оперативните ръководители и ключовите експерти от екипа на Националното ТОЛ управление (НТУ) за провеждане на тестовете – обхват, задачи, планирани резултати, начини на оценка на резултатите. На тестовете ще присъстват експерти на Световната банка, като тяхната задача, както и до този момент, е да наблюдават, верифицират и оценяват резултатите от тестовете.", "date": "2019.05.14", "title": "АПИ: От 15 май поетапно започват тестовете на тол системата"}
{"url": "http://epicenter.bg/article/NSI--Raste-srednata-rabotna-zaplata-i-broyat-na-naetite-na-trudov-dogovor/182863/4/0", "text": "По предварителни данни на Националния статистически институт наетите лица по трудово и служебно правоотношение към края на март 2019 г. нарастват с 26.3 хил., или с 1.1%, спрямо края на декември 2018 г., като достигат 2.32 милиона. Спрямо края на четвъртото тримесечие на 2018 г. най-голямо увеличение на наетите лица се наблюдава в икономическите дейности „Култура, спорт и развлечения“ - с 5.9%, „Създаване и разпространение на информация и творчески продукти; далекосъобщения“ - с 4.3%, и в „Селско, горско и рибно стопанство“ - с 4.0%, съобщиха от НСИ.   Най-голямо намаление на наетите лица по трудово и служебно правоотношение е регистрирано в дейност „Добивна промишленост“ - с 0.6%.   В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.9 и 17.1%.   В края на март 2019 г. в сравнение с края на март 2018 г. наетите лица по трудово и служебно правоотношение се увеличават с 5.7 хил., или с 0.2%. Най-голямо увеличение на наетите се наблюдава в  икономическите дейности „Строителство“ - със 7.4 хил., „Създаване и разпространение на информация и творчески продукти; далекосъобщения“ - с 4.5 хил., и „Административни и спомагателни дейности“ - с 2.9 хил., а най-голямо намаление - в „Преработваща промишленост“ - с 11.1 хиляди.   В процентно изражение увеличението е най-значително отново в икономическите дейности „Строителство“ и „Създаване и разпространение на информация и творчески продукти; далекосъобщения“ - съответно с 6.0 и 5.0%, а най-голямо намаление е регистрирано в „Добивна промишленост“ - с 4.8%.   е 1 192 лв., за февруари - 1 184 лв., и за март - 1 247 лева.     През първото тримесечие на 2019 г. средната месечна работна заплата e 1 208 лв. и нараства спрямо четвъртото тримесечие на 2018 г. с 3.2%.   Икономическите дейности, в които е регистрирано най-голямо увеличение, са „Операции с недвижими имоти“ - с 11.4%, „Други дейности“ - със 7.8% и „Административни и спомагателни дейности“- с 6.4%.     През първото тримесечие на 2019 г. средната месечна работна заплата нараства с 12.2% спрямо първото тримесечие на 2018 г., като най-голямо e увеличението в икономическите дейности „Операции с недвижими имоти“ - със 17.9%, „Други дейности“ - с 16.9% и „Образование“ - с 14.8%.   Икономическите дейности с най-високо средномесечно трудово възнаграждение на наетите лица по трудово и служебно правоотношение през първото тримесечие на 2019 г. са:   - „Създаване и разпространение на информация и творчески продукти; далекосъобщения“ - 2 930 лева   - „Финансови и застрахователни дейности“ - 1 994 лева   - „Производство и разпределение на електрическа и топлинна енергия и на газообразни горива“ - 1 877 лева.   Най-нископлатени са били наетите лица в икономическите дейности: - „Хотелиерство и ресторантьорство“ - 729 лева - „Други дейности“ - 898 лева - „Строителство“ - 920 лева.   Спрямо същия период на предходната година средната месечна работна заплата през първото тримесечие на 2019 г. в обществения сектор нараства с 10.7%, а в частния - с 12.6%.  ", "date": "2019.05.14", "title": "НСИ: Средната работна заплата твърдо мина хиляда лева!"}
{"url": "http://epicenter.bg/article/Otliv-na-investitori-ot-Germaniya-zaradi-eskalatsiyata-na-targovskata-voyna-mezhdu-Kitay-i-SASht/182866/4/0", "text": "Рязко влошаване на показателите на германската икономика през следващите месеци, прогнозират икономисти и анализатори заради търговското напрежение между САЩ и Китай. Това вероятно ще доведе до ново засилване на несигурността за немския износ, показва последно проучване на центъра за европейски икономически изследвания Zew, предаде БНР.  Индексът на базирания в Мюнхен изследователски институт Zew, измерващ бъдещите икономически очаквания в Германия за следващите шест месеца, се срина през май с цели 5,2 пункта до - 2,1 пункта от 3,1 пункта през април и очаквания за негово подобрение до 5,0 пункта. По този начин индексът остава далеч под неговото осредненото дългосрочно ниво от 22,1 пункта и се върна обратно на негативна територия, след само месец по-рано той излезе на позитивна територия за пръв път от март 2018-а година насам.  Самият индекс отскочи през последните месеци с почти 28 пункта от многогодишното дъно от октомври 2018-а година на ниво от - 24,7 пункта (най-ниско негово ниво от август 2012-а година), но негово рязко влошаване през май сякаш поставя под въпрос тази позитивна тенденция. В същото време индексът, определящ оценките на инвеститорите за текущите условия в Германия, нарасна през май с 2,7 пункта до 8,2 пункта от 5,5 пункта месец по-рано и очаквания за по-скромно повишение до 6,3 пункта.  Подобряването на германското производство и износ, както неотдавнашните доста силни предварителни оценки за растежа на БВП на еврозоната през първото тримесечие, засилиха надеждите, че и икономика на Германия ще отбележи по-силна от очакваното експанзия в началото на годината.  Немската статистика ще представи в сряда предварителната си оценка за БВП на Германия през първото тримесечие, като анализатори и икономисти очакват водещата европейска икономика да нарасна с 0,4% след стагнация (нулев растеж) през последното тримесечие на 2018-а година.  \"Влошаването на ZEW индикатора на икономическите нагласи в бъдеще обаче показва, че експертите на финансовите пазари продължават да очакват ограничен растеж на германската икономика през следващите шест месеца\", коментира днешните данни президентът на института ZEW професор Ахим Вамбах и допълни: \"Последната ескалация в търговския спор между САЩ и Китай отново повишава несигурността по отношение на германския износ, който по принцип е ключов фактор за растежа на брутния вътрешен продукт\".  Според днешното проучване на института Zew, очакванията на експертите на финансовите пазари относно икономическото развитие в цялата еврозона също бележат рязко влошаване, като съответният индекс на бъдещите очаквания се понижи през май до - 1,6 пункта от 4,5 пункта през април, докато индикаторът за текущата икономическа ситуация в региона се подобри за пръв път от шест месеца насам, нараствайки до - 7,0 пункта от - 13,2 пункта през април.  ", "date": "2019.05.14", "title": "Отлив на инвеститори от Германия заради ескалацията на търговската война между Китай и САЩ"}
{"url": "http://epicenter.bg/article/Shefat-na--quot-Folksvagen-quot--Sondirahme-vazmozhni-mesta-za-zavod--zapochvame-pregovori-/182892/4/0", "text": "През последните месеци и дни сондирахме активно възможните държави, в които можем да построим новия си завод за няколко марки в Европа. Както решихме вчера в Надзорния съвет и Борда на директорите, започваме конкретни преговори с оставащите кандидати и скоро ще имаме решение. Това заяви главният изпълнителен директор на Volkswagen Херберт Дийс в изказването си в рамките на годишното Общо събрание на акционерите на германския концерн в Берлин,  Причината за решението е силното търсене на коли от марката Skoda, което е довело до натоварване на заводите на марката от 120%, поясни още Дийс.  В понеделник стана ясно, че германският aвтoмoбилен пpoизвoдитeл няма да вземе скоро окончателно решение за местоположението на своя нов завод в Източна Европа, за който кандидат е и България. „Беше решено да се пристъпи към конкретни преговори за планирания нов заводи за множество марки в Европа с останалите потенциални кандидати“, става ясно от oфициaлнoто пресcъoбщeниe cлeд cpeщaтa нa нaдзopния и yпpaвитeлния cъвeт нa гepмaнcĸия ĸoнцepн. Така очевидно решение няма да бъде взето през май.  „Днес одобрихме важни стратегически решения за Volkswagen Group в Надзорния съвет. Като част от нашата електрическа офанзива ние искаме да осигурим капацитета за нашите батерии чрез стратегически партньорства. Също така искаме да разширим производствения си капацитет в Европа, за да подкрепим своите планове за растеж. Акцентът върху основния бизнес е от съществено значение на фона на все по-сложната индустрия и съответните предизвикателства“, каза председателят на Надзорния съвет Ханс Дитер Пьотч.  Πpeди няĸoлĸo ceдмици Ѕkоdа oбяви, чe oт пъpвoнaчaлнитe чeтиpи вapиaнтa ca ocтaнaли caмo двa, а Наndеlѕblаtt писа, чe оставащите дестинации ca Бългapия и Typция. И в двете страни разходите за персонал са много по-ниски, отколкото в Германия, а самата инвестиция е за около 1 млрд. евро.  Според DPA България продължава да има добри шансове за вложението. В деня преди посещението на федералния президент на Германия Франк-Валтер Щайнмайер в София в началото на април група мениджъри на Volkswagen е разгледала немскоезична детска градина в столицата. Това също е едно от условията, които се преглеждат от Volkswagen - автомобилопроизводителят не иска да остави нищо на случайността при избора на бъдещото си местоположение.  ", "date": "2019.05.14", "title": "Шефът на \"Фолксваген\": Сондирахме възможни места за завод, започваме преговори "}
{"url": "http://epicenter.bg/article/Sadat-pretsenyava-dali-da-udalzhi-8-mesechniya-arest-na-Minyu-Staykov/182798/3/0", "text": "Апелативният спецсъд ще гледа мярката за неотклонение на бизнесмена Миню Стайков. Преди седмица магистратите го оставиха в ареста по последното, трето обвинение – за злоупотреби и деклариране на неверни данни с цел да бъдат отпуснати средства от еврофондове.  С новото обвинение арестът на алкохолния бос Миню Стайков беше удължен. Разследването за източването на еврофондове се води срещу общо 8 души. Според прокуратурата, дружества, свързани със Стайков, са получавали неправомерно средства от европрограми за земеделие. Сумите били отпускани за развитие на селските райони и засаждане на нови лозя.  По делото вече беше разпитан министърът на земеделието Румен Порожанов в качеството му на бивш директор на Фонд „Земеделие“. На последното заседание защитата поиска отвод на наблюдаващия прокурор Ангел Кънев. Според адвокатите той имал интерес от изхода на процеса, тъй като преди години е купувал земи от фирма, свързана с основния конкурент на Стайков в алкохолния бизнес – \"Винпром Пещера\".  От прокуратурата публикуваха официално съобщение, в което категорично отрекоха наблюдаващият прокурор по делото да е имал близки връзки с посоченото конкурентно дружество.  Бизнесменът Миню Стайков е в ареста от 8 месеца по други обвинения – за държане на контрабандни цигари и данъчни престъпления. ", "date": "2019.05.14", "title": "Съдът преценява дали да удължи 8-месечния арест на Миню Стайков"}
{"url": "http://epicenter.bg/article/Prodalzhava-aktsiyata-po-izdirvaneto-na-zapodozreniya-za-ubiystvoto-v-Kostenets/182799/3/0", "text": "Продължава акцията по издирването на заподозрения за убийството в Костенец. Лошото време няма да спре търсенето на 43-годишния Стоян Зайков, който е заподозрян за убийството на жена си – Милена Шишкова, информира БТВ.   Последните подозрения са, че Стоян се крие в необитаема къща на метри от дома си. Затова една от проверените къщи е неговата. В Костенец подозират, че беглецът Стоян Зайков отдавна е в чужбина.   Местните твърдят, че ден преди убийството на Милена Шишкова е изтеглил от банката всичките си пари.   Иван Джоров, който е приятел на беглеца и бивш полицай не вярва, че търсенето ще даде резултат. Стоян може да се укрива с месеци, подозира още приятелят му. Заподозреният за убийството не е обявен за международно издирване.", "date": "2019.05.14", "title": "Продължава акцията по издирването на заподозрения за убийството в Костенец"}
{"url": "http://epicenter.bg/article/Zhenata-na-kiparskiya-biznesmen--pregazil-kradets--Tezi-hora-godini-nared-kradat-ot-fermata-ni/182802/3/0", "text": "Ромите от село Болярино заплашиха със саморазправа, след като собственик на нива прегази с автомобила си мъж, влязъл да краде. Блъснатият почина заради получените наранявания. Извършителят Димитрис Пирилис е задържан за 72 часа.   Роднините на жертвата обявиха, че собственикът на фермата е минал три пъти през тялото на техния близък. Според тях, той е превишил правомощията си, защото не го е засякъл на територията на фермата.   Прегазеният мъж има 14 присъди за кражби, лежал е седем години в затвора заради обир на същата ферма.   Таня Тодоров е жената, която живее на семейни начела с арестувания Димитрис Пирилис. Тя обяви, че се страхува да не пострада. За момента семейството ѝ е охранявано от полицията, предаде  bTV .   Жената обясни, че мъжът ѝ всяка вечер кара с автомобила си работниците от фермата. Така е засякъл и крадците, при опит да присвоят крави. По думите ѝ, той не ги е прегазил умишлено, а просто е искал да види лицата им.   Собственичката на фермата обясни, че от години те са жертва на кражби – посягат на крави, прасета, телета и коне. Тя добави, че мъжът ѝ многократно е подавал жалби в полицията, но не е имало резултат.   Таня Тодорова каза още, че фермата им е била ограбена за последно само няколко дни преди инцидента.", "date": "2019.05.14", "title": "Жената на кипърския бизнесмен,  прегазил крадец: От години сме жертва на кражби"}
{"url": "http://epicenter.bg/article/Baba--quot-izgorya-quot--s-8-bona/182808/3/0", "text": "85-годишна жена от град Оряхово е станала жертва на телефонна измама със сумата от близо 8 000 лв. Това съобщиха от ОДМВР - Враца.   Сигналът за измамата е подаден на 13 май 2019 г., в 20.30 часа в РУ - Оряхово.   Съобщено е, че неизвестно лице, представило се за полицейски служител, е въвело в заблуждение 85-годишна жена от град Оряхово. Тя хвърлила от терасата на апартамента си 7 860 лв.   Образувано е досъдебно производство.  ", "date": "2019.05.14", "title": "Баба \"изгоря\" с 8 бона"}
{"url": "http://epicenter.bg/article/Mladen-Marinov--Prodalzhava-rabotata-po-izdirvaneto-na-zapodozreniya-za-ubiystvoto-v-Kostenets/182838/3/0", "text": "Продължава работата по издирването на заподозрения за убийството в Костенец. Това каза пред журналисти министърът на вътрешните работи Младен Маринов във връзка с продължаващата операция по издирването на 43-годишния Стоян Зайков, който е заподозрян за убийството на жена си в Костенец, предаде Агенция „Фокус“.   „Голяма част от колегите са били на терен. Работим и по изясняване на сигнали, които получаваме на откритата линия. На този етап нямаме резултат, но хубавото е, че в последните няколко часа има активиране на телефонната линия за подаване на сигнали, които проверяваме веднага. Надявам се, колегите да се справят, тъй като три-четири дни това е във фокуса.   Теренът там е горист. Има много необитаеми къщи, бараки възможности човек да се укрива. Правим всичко възможно първо да вземем мерки по отношение на евентуално застрашени лица, които имаме в случая и второ - да не допуснем да се получи някъде друг подобен случай от извършителя“, заяви министър Маринов. ", "date": "2019.05.14", "title": "Младен Маринов за убийството в Костенец: Изясняваме сигнали получени на откритата линия"}
{"url": "http://epicenter.bg/article/Spetssadat-publikuvaha-motivite-za-prisadata-na-Desislava-Ivancheva/182869/3/0", "text": "  Специализираният наказателен съд публикува мотивите си за присъдата от 20 години на бившата кметица на Младост Десислава Иванчева. Според спецсъда Иванчева утвърдила модел, при който съсредоточила в свое лице едновременно законодателни и изпълнителни правомощия, съобщи Канал 3.   Това са само малка част от мотивите на съдия Иво Хинов, който на над 260 страници обосновава 20-годишната присъда на Иванчева. Тя беше осъдена заради това, че поискала подкуп от строителния предприемач Александър Ваклин, на 20 години затвор, 10 хиляди лева глоба и лишаване от право да заема държавна длъжност. Заместничката й Биляна Петрова беше призната за виновна, че е улеснила Иванчева да взема подкупа и получи 15 години затвор и 15 000 лева глоба. Третият подсъдим по делото Петко Дюлгеров получи 12 години затвор и 12 000 лева глоба за това, че уговорил срещата и участвал в уговарянето на подкупа. Той беше лишен и от право 12 години да заема ръководна длъжност.   Според Хинов Иванчева установява нов и различен, алтернативен модел на упражняване на държавната власт - еднолично и самостоятелно взимане на решение по тези въпроси, при игнориране на общата законова рамка. Действията на Иванчева са в несъмнено противоречие с правовия ред в страната, те създават прецедент - еднолично определя допълнителни фискални вземания, под формата на принудителни финансови претенции (наименовани дарения), които изисква от определена категория лица (най-вече строителни предприемачи); заплащането им е превърнато в условие за изпълнение на съответните задължения по административното обслужване на районната администрация.   От друга страна обаче, презумпцията за невинност на Иванчева е била нарушена в деня на ареста, за който съдът цитира трайна практика на ЕСПЧ. Така пред медиите бившата кметица вече е била представена като виновна.  ", "date": "2019.05.14", "title": "Спецсъдът публикуваха мотивите за присъдата на Десислава Иванчева"}
{"url": "http://epicenter.bg/article/Okonchatelno--Vetko-Arabadzhiev-ostava-v-aresta/182881/3/0", "text": "Окончателно бизнесменът Ветко Арабаджиев остава в ареста след няколкочасово заседание, по време на което адвокатът на Арабаджиев и членовете на съдебния състав си размениха остри реплики, предаде БНР.   Спецапелативните съдии потвърдиха най-тежката мярка за неотклонение, която постанови Специализираният наказателен съд, след като Арабаджиев беше екстрадиран от Испания.   Според съда има опасност на свобода той да се укрие или да извърши друго престъпление, както заради финансовия ресурс, с който разполага, така и заради факта, че беше издирван от българските служби повече от половин година.   В момента Специализираният апелативен съд гледа мярката за неотклонение на друг бизнесмен - собственикът на \"Винпром\"- Карнобат Миню Стайков, когото наскоро прокуратурата обвини в злоупотреба със средства от европейски програми.   Според неофициална информация заради продължителното си задържане Стайков е обявил гладна стачка.", "date": "2019.05.14", "title": "Окончателно: Ветко Арабаджиев остава в ареста"}
{"url": "http://epicenter.bg/article/Minyu-Staykov-obyavi-gladna-stachka/182890/3/0", "text": "Собственикът на „Винпром“ - Карнобат Миню Стайков, който от повече от осем месеца е в ареста, е обявил гладна стачка, съобщи БНР. Според адвоката му - Лъчезар Таков, така той протестира срещу несправедливата съдебна система:   „Всеки носи глава на раменете си и има право да си избира поведението. След като човекът не вижда надежда в правосъдната система и заради това обявява гладна стачка, да обърне внимание на себе си – той е решен да отиде до край“.   Таков коментира намеренията на клиента си в Апелативния специализиран съд, пред който Стайков обжалва задържането си под стража по новото обвинение - злоупотреба с евросредства. Решение по жалбата ще има след седмица, когато ще е готова назначената днес комплексна тройна медицинска експертиза, която да установи може ли той да се лекува в болницата на затвора.  ", "date": "2019.05.14", "title": "Миню Стайков обяви гладна стачка"}
{"url": "http://epicenter.bg/article/D-r-Ivo-Ralchovski-v-Borovan--Kogato-GERB-upravlyava---glasat-na-Balgariya-se-chuva-v-Evropa/182904/2/48", "text": "  „Заставам пред Вас като част от най-силната листа на кандидатите за евродепутати. Навсякъде казвам това убедено, защото знам възможностите и целите на хората, включени в нея. Когато ГЕРБ управлява – гласът на България се чува в Европа.” Това заяви кандидатът за евродепутат от ПП ГЕРБ д-р Иво Ралчовски по време на среща с жителите на Борован. Той бе категоричен, че благодарение на евродепутатите от ГЕРБ, България вече е извоювала своето място в Европа, съобщиха от пресцентъра на партията.  „В мандата, който изтича, България имаше гласуван бюджет от 14 млрд. лв., а за новия период той ще е около 18 млрд. лв. Парите ги има, въпросът е някой да знае как да ги поиска и те да се използват целесъобразно. Европа не е нещо далечно. Тя е всичко онова градивно и ново, което се случва в нашия град или село и което всички ние виждаме”, допълни д-р Ралчовски и припомни как изглеждаше Враца преди четири години.  „Резултатите са видими, защото ние работим в екип – евродепутатите от ГЕРБ, правителството, кметът на община Враца и общинските съветници от ГЕРБ. Като пример за европейска солидарност можем да посочим ремонтираните „Крайречен булевард” и „Христо Ботев” във Враца, обновяването на пешеходната зона в центъра на града, ремонта на административната сграда на Община Враца, обновените многофамилни жилищни сгради, ремонт на детски градини и учебни заведения. Изграждането на пътя между Ботевград и Видин е приоритет за правителството. Наред с изпълнението на големи инфраструктурни проекти в областта се откриват нови предприятия и има засилен инвеститорски интерес. Всичко това е резултат от нашата работа и ще продължи да се случва, ако партията спечели европейските избори. Подкрепете ни на 26 май с номер 12 в бюлетината, за да продължим правилната посока на развитие”, призова д-р Иво Ралчовски.  Неговата кандидатура подкрепиха общинският съветник от ГЕРБ д-р Наташка Велчовска, общинският ръководител на партията в Борован Георги Гетовски и организационният секретар д-р Цезар Пенчев.  ", "date": "2019.05.14", "title": "Д-р Иво Ралчовски в Борован: Когато ГЕРБ управлява – гласът на България се чува в Европа"}
{"url": "http://epicenter.bg/article/Stanishev-v-Ruse--Balgariya-tryabva-da-zapochne-prozrachna-diskusiya-za-resora-i-kandidaturata-na-balgarsk/182906/2/0", "text": "„Радвам се, че съм в един от най-европейските градове на България. И точно от Русе искам да кажа, че думата на тези избори е промяна – у нас и в Европа. Изборите ще минат, но ние българите трябва да се научим да отстояваме интересите си последователно и системно, а не кампанийно. Да търсим партньори и съюзници за нашите каузи. Непосредствено след 26 май това има три аспекта. Първата ни национална задача  е полагането на политически усилия за привличането на новия Европейски орган по труда, което за България ще носи допълнителен авторитет и финансов ресурс. Втората национална задача – ресорът на българския комисар в новата Европейска комисия. В предходната стартирахме със силен ресор на Кристалина Георгиева. Но след нейното оттегляне получихме този, който беше на разположение. Сега е време да постигнем национално съгласие и да проведем открита дискусия за българското портфолио. Готов съм да водя разговори и с Франс Тимерманс, в случай че бъде излъчен за председател на ЕК.  Той има изключително добро отношение към България, но трябва да има и много силна кандидатура на страната ни.“   Тези национални задачи очерта президентът на ПЕС и кандидат за евродепутат от „БСП за България“ Сергей Станишев в Русе, където съвместно с Валери Жаблянов е на поредица от срещи с обществеността, с актива и със симпатизантите на партията. Двамата посетиха и Ветово, и Сливо поле.   „Третата ни непосредствена задача е да проведем преговори по следващата финансова рамка като сме наясно какво искаме по важни направления за страната и се борим да няма орязване на парите за ключови за България проекти. Именно ние, социалистите, се противопоставяме на орязването на средствата за кохезионна и селскостопанска политика. Като част от тази работа трябва да подготвим Националната си стратегическа референтна рамка на базата на анализ на постигнатите резултати и да заложим в нея политики за устойчиво развитие и достойни доходи.“, заяви лидерът на европейската левица.   „С вълнение участвам на срещите в Русе като част от листата на „БСП за България“. Нуждаем се от социална справедливост сега! От европейска и българска солидарност за защита на труда, за увеличение на заплатите – изоставането ни се вижда, не може да бъде прикрито от красивите фрази на участниците в листата на ГЕРБ.“, посочи кандидатът за евродепутат Валери Жаблянов. „Десет години са достатъчен период и за най-авторитетната партия да докаже какво може в управлението. Видими резултати. А тези от българите, които очакват повече и искат друга политика и социални принципи на разпределение на бюджета, имат избор да подкрепят листата на нашата партия. Целите на българските и  на европейските социалисти съвпадат и това е гарант, че БСП не е сама, а има подкрепа от всички нива на управление в ЕС. Да, България постигна успехи от присъединяването си към ЕС досега, но темпото е недостатъчно, г-н премиер, управляващата партия се задъха! БСП е тази, която носи нова енергия.“  ", "date": "2019.05.14", "title": "Станишев в Русе: Трябва да започнем дискусия за ресора на българския еврокомисар"}
{"url": "http://epicenter.bg/article/Prezidentat-obsadi-obshti-proekti-v-otbranata-s-shefa-na-Airbus-/182908/2/0", "text": "Интеграцията на българската отбранителна индустрия и наука в общи проекти в рамките на ЕС обсъдиха президентът Румен Радев и генералният директор на Airbus Defense and Space Дирк Хоке, съобщи прессекретариатът на държавния глава.  Съвременните предизвикателства пред сигурността изискват общ европейски подход в сферата на научните изследвания и отбраната, който да се гради върху потенциала на всички държави-членки на ЕС. Тази позиция споделиха държавният глава Румен Радев и генералният директор на Airbus Defense and Space Дирк Хоке, които проведоха днес среща на „Дондуков“ 2.  Възможностите за интеграция на българската отбранителна индустрия и наука в перспективни общи проекти в рамките на ЕС бяха водещите акценти на срещата.  Индустриалното сътрудничество е фактор за отстояване на позициите на Европа в изследването на космоса, иновациите, наблюдението на климата и опазването на природата. Другата важна сфера, където Европа трябва да търси единодействие е в сферата на сигурността, включително създаването на нов общ европейски изтребител, беше подчертано по време на разговора. По думите на Румен Радев със своя опит и доказана експертиза, българските инженери и софтуерни специалисти могат да предложат най-добрите условия за реализация на общите европейски проекти в тези области.  „България е готова да подкрепи проекти, които дават възможност българските учени да остават в страната ни и да получат тук възможност за своята професионална реализация“, подчерта държавният глава.  Държавният глава отбеляза възможността България да засили партньорството си с Airbus за модернизиране на системите за наблюдение на реките и язовирите у нас за предотвратяване на наводнения, за опазване на горските масиви и в борбата с незаконната сеч.  От своя страна Дирк Хоке открои перспективите за задълбочаване на сътрудничеството с България и при охраната на външните граници на ЕС чрез предоставяне на съвременни интегрирани системи за наблюдение и контрол и предотвратяване на трафика на хора и нелегалната миграция.  ", "date": "2019.05.14", "title": "Президентът обсъди общи проекти в отбраната с шефа на Airbus "}
{"url": "http://epicenter.bg/article/Krum-Donchev-v-Samokov--Neka-sahranim-istoriyata-si-i-da-ya-opazim-ot-vsyakakvi-vmeshatelstva-/182909/2/48", "text": "  Кандидатите за евродепутати от листата на „БСП за България“ Крум Дончев, Момчил Неков и Цветелина Пенкова почетоха паметта на загиналите воини, дали живота си в битките за Освобождението на гр. Самоков от турско робство, съобщиха от пресцентъра на БСП. Те положиха цветя на паметника „Кръста“ в знак на признателност. На честването бяха кметът на община Самоков Владимир Георгиев, народните представители от ПГ на левицата Иван Ченчев и Радослав Стойчев.  „На този ден Самоков чества 141 години от Освобождението си. Всяка година, тук, на мястото, където самоковци са посрещнали освободителите, отдаваме признателност на воините, дали живота си в битките за Освобождението на Самоков“, каза кандидатът за евродепутат от „БСП за България“ Крум Дончев.  Той добави, че паметта към историята е това, което ни съхранява като народ и наш дълг е да отдаваме признателност към тези, които са дали живота си, за да я има днес България.  „Тогавашният блян за свобода намира своето измерение днес. Свободни сме да избираме вярата си, мечтите си, да живеем достойно и да разполагаме с живота си. В името на паметта на загиналите и в името на българската идентичност, нека съхраним историята ни такава, каквато е била в действителност, и я опазим от всякакви вмешателства“, призова Крум Дончев.  Крум Дончев каза още, че за него Самоков има специално място в сърцето му, не само заради любовта му към балкана, но и защото свързва този район с рали „България“.  „Именно тук спечелих две от моите победи през 2008 г. и 2014г. За мен е чест да бъда тук, в памет на загиналите освободители и да споделя този момент с гражданите на гр. Самоков\", сподели Дончев.  Момчил Неков: Не можем да изградим европейски ценности, ако не се уповаваме на великите българи и не помним историята си  „Много е важно да отдаваме почит на тези, които са се борили да бъдем ние днес свободни“, каза кандидатът за евродепутат от \"БСП за България\" Момчил Неков на церемонията по честването на 141 години от Освобождението на Самоков от турско робство.  Той добави, че постигането на една Европа, по-близка до българите, става на първо място чрез познаване и съхраняване на историята и културата ни.  „Не можем да изградим европейски ценности, ако не се уповаваме на великите българи и великите им постъпки и ако не помним историята си“, отбеляза Момчил Неков.  ", "date": "2019.05.14", "title": "Крум Дончев в Самоков: Нека съхраним историята си и да я опазим от всякакви вмешателства "}
{"url": "http://epicenter.bg/article/Emil-Radev-v-Alfatar--S-nova-evrodirektiva-shte-slozhim-kray-na--vechnite-dlazhnitsi--/182910/2/48", "text": "  Битката, която започнах в българския парламент с искането за въвеждане на 10-годишна абсолютна давност за задълженията на физическите лица, продължи и в Брюксел и вече дава резултат. По мое предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. Това заяви в Алфатар кандидатът за евродепутат от листата на ГЕРБ и СДС Емил Радев, съобщиха от пресцентъра на ГЕРБ.  По време на срещата си с жители на града той увери, че ще продължи борбата си за приемане на закон за освобождаване от дълг, така че да се сложи край на „вечните длъжници” у нас.  „България остана последната държава в ЕС, в която, ако изпаднеш в свръхзадлъжнялост, можеш да останеш такъв до живот и дори след смъртта ти длъжници ще бъдат твоите деца. Делата стават вечни, а задълженията, вместо да намаляват, се увеличават. Радвам се, че в последната седмица от работата на Европейския парламент през изминалия мандат се гласуваха важни промени, така че до две години трябва да се приеме закон за частните фалити”, обясни Радев, който посети Алфатар заедно с областния координатор на ГЕРБ - Силистра Тодор Тодоров и общинския ръководител на партията и кмет на община Алфатар Янка Господинова.  „Нека не се поддаваме на популизма, който ни връхлита, и да подкрепим реалните политики и реалните резултати на ГЕРБ с номер 12 в бюлетината на 26 май”, апелира Тодор Тодоров.  ", "date": "2019.05.14", "title": "Емил Радев в Алфатар: С нова евродиректива ще сложим край на „вечните длъжници” "}
{"url": "http://epicenter.bg/article/Ivo-Hristov--Ako-balgarite-ne-glasuvat-na-evroizborite--tozi-vot-mozhe-da-e-posleden-/182911/2/48", "text": "  „За мен по-важна е вътрешнополитическата кауза от европейската, защото на 26 май ще се събудим в нашата България и с нашите проблеми. Ако българите не се събудят и не се мобилизират да гласуват на изборите, те може да се окажат последните, тъй като ГЕРБ разполагат с целия административен ресурс и цялата хазна, за да си купят и следващите избори.”   Това каза кандидатът за евродепутат от „БСП за България” Иво Христов по БНТ, съобщиха от пресцентъра на партията.  Той добави, че когато в една община кметът е основен работодател и бизнесът гравитира около политическата власт, е ясно, че този, който разполага с парите, купува вота, дори легално.  „БСП да спечели - означава да е с дори само с един глас повече от ГЕРБ. Ако сега няма обрат, тази интрига - цялата власт да е в ръцете на един човек, който взима външнополитическите решения, раздава парите в първо лице единствено число, привиква службите и прокурора един път седмично при себе си - всичко това ще се официализира рано или късно”, каза още Христов.  Според него Бойко Борисов действа като турския президент Ердоган, когото нарича „Тайпи” – когато изборите не му харесват, той нехае за тях и прави нови, на принципа – бие дузпата, докато не я вкара.  Иво Христов е убеден, че в момента пред българите има историческа задача, а именно - да избират управниците си и да ги контролират. Според него БСП е единствената алтернатива. По думите му хората са наясно каква е задачата им на вота, защото гледат два милиона свои сънародници по скайп от чужбина.  ", "date": "2019.05.14", "title": "Иво Христов: Ако българите не гласуват на евроизборите, този вот може да е последен "}
{"url": "http://epicenter.bg/article/Mariya-Gabriel-v-Ruse--Predstoyat-klyuchovi-mesetsi-v-ES-/182912/2/48", "text": "  Предстоят ключови месеци в ЕС, а само способни кандидати като тези в листата на ГЕРБ и СДС могат да защитят националния интерес. Ще се решава за парите за селското стопанство, регионалната и кохезионната политика. Да, бюджетът е рекорден, но той трябва да остане такъв, да се защити. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Русе, съобщиха от пресцентъра на партията.  Мария Габриел бе категорична, че трябва да има Дунавска стратегия. „Искам по-малък брой проекти, но да са такива, които носят конкретни ползи на хората, на туризма, на транспорта. Европа трябва да се усеща във всяко училище, във всяко населено място, искаме Европа да дава възможности за младите хора“, каза тя.  По думите на водача на листата на ГЕРБ и СДС на предстоящите избори трябва всички граждани за пореден път с гласа си да заклеймят конфронтацията и да поощрят диалогичността. „Да бъдем активни, да не допускаме двойни стандарти и разделение. Да се борим образованието да е високо в дневния ред на ЕС. Нека заедно изпратим сигнал за силна, сигурна и суверенна Европа, даваща перспектива за младите“, прозова Габриел.  „Нищо не може да се постигне, ако не работим заедно. За последните 8 години Русе направи не крачка, а скок напред - невиждан досега. Гражданите на Русе бяха до нас и в тежките моменти, уверен съм, че ще бъдат и с нас на победата на 26 май“, каза кандидатът за евродепутат Андрей Новаков.  Според Ева Майдел, номер 4 в листата на ГЕРБ и СДС, българските граждани трябва да изпратят в ЕП хора, които имат позиции, контакти и авторитет, за да бранят интереса им. „Не ни трябват аматьори, а способни хора. Вярвам, че ще постигнем поредна победа на изборите, а заедно с нея да имаме България и Европа на младите и бизнеса“, завърши кандидатът за член на ЕП.  „Русе е град на свободата и точно нея сме длъжни да я защитим и то не защото сме членове на една или друга партия. Правим го, защото сме български граждани и осъзнаваме, че можем да пребъдем и да се развиваме, ако сме заедно с развитите европейски народи“, отбеляза на свой ред Александър Йорданов.  По думите му БСП са се самозабравили и имат една единствена цел – да се върнат на власт. Той бе категоричен, че стане ли това нещо – държавата ще бъде съсипана и историята го е показала. „Съчетанието на опит и младост в нашия екип е много важно. В ЕП ни трябва отбор, а не индивидуалности. Нито една друга политическа сила не си поставя цел да бие БСП, а имат желание да вкарат един или половин евродепутат“, обясни Йорданов.  „Изборите са много важни за България и Европа. Ние се нуждаем от Европа, а тя от силни политици и системни партии от членките на ЕС. Само така може да има предвидимост. Нито едно евро от ЕС към България не е спирано по време на управление на ГЕРБ и Бойко Борисов. Нещо повече – защитихме рекорден европейски бюджет за България, а средствата от него ще модернизират населените ни места. Дори и в момента всички сме свидетели, че изключително много проекти с европейско финансиране се реализират на територията на Русенска област. Нека да гарантираме и занапред европейско бъдеще за България с номер 12 в бюлетината“, заяви областният координатор на ГЕРБ-Русе Пламен Нунев.  „Заедно можем повече и на 26 май ще го докажем, когато ще изберем повече депутати от БСП. По традиция в Русе десните гласове са много повече, нека отново го докажем. Благодаря на ГЕРБ, че само за 5 дни се разбрахме. Да, писмото на председателя на ЕНП Жозеф Дол беше катализатор, но 5 месеца говорих с другите т.нар. десни, но не се разбрахме. Отношението на ГЕРБ към нас ни мобилизира и ще дадем всичко от себе си за победа“, категоричен бе председателят на СДС Румен Христов.  ", "date": "2019.05.14", "title": "Мария Габриел в Русе: Предстоят ключови месеци в ЕС "}
{"url": "http://epicenter.bg/article/Elena-Yoncheva--Zashto-Severozapadna-Balgariya-e-nay-izostavashtiyat-region--Kade-otivat-miliardite-ot-ES-/182913/2/48", "text": "  „Знаете какъв натиск ще има за местните избори. Разчитаме на вас. Без общата подкрепа, няма да се справим”, подчерта зам.-председателят на БСП Кирил Добрев  „Защо Северозападна България е най-изостаналият регион и тук е най-голямата бедност и смъртност. Дават ни милиарди, къде отиват те? Защо не се насочват към тези региони?\" Това заяви при среща с жителите на гр. Мездра водачът на листата на \"БСП за България\" Елена Йончева, съобщи пресцентърът на партията.  Тя обясни, че приоритет на ЕС е изравняване на различията не само между страните, но и между отделните региони в отделните държави. „Борисов не го интересува съдбата на хората, а забогатяването на една определена група”, категорична бе тя.  Йончева попита и какво се случва с българското село. Тя обясни, че над 7 млрд. лв. са влезли в България за селското стопанство, но 70 % от тях са отишли само в 100 фирми, въпреки че много земеделски производители живеят под прага на бедността.   „С тази политика Борисов ни изважда от ЕС като начин на живот”, заяви водачът на листата на левицата. Тя обясни, че България намалява с 45 хил. души всяка година.   „Ако тази тенденция продължи, ще ни трябват 47 години да настигнем ЕС и то, ако той остане на тези нива. Водената от правителството политика гарантира бедност не само на това поколение, но и на следващите”, наблегна Йончева. Тя подчерта, че алтернативата, която левицата предлага, е средствата, които се дават на България за земеделие, да отидат в малките и средните производители, при младите фермери.  Елена Йончева обясни, че друг проблем на много региони в България е демографската криза. Като предложения на левицата за борба с демографската криза тя посочи семейно подоходно облагане, намаляване с 50 лв. на данъците на работещи родители, безплатни детски градини, качествено образование и здравеопазване във всички региони, така че болници, като тези в Мездра и Враца, да не са на прага на фалит.    „Искаме промяна в Европа, да се борим с различните скорости на ЕС, промяна за социална Европа, в която хората са в центъра на политиката, а не различни корпоративни интереси”, заяви кандидатът за евродепутат проф. Мариана Модева.  Тя подчерта, че вече 12 години след влизането ни в ЕС България е все още на различни скорости. По думите й българското културно-историческо наследство е изключителна ценност и трябва да го уважаваме, също като европейското.  „Имаме какво да предложим като конкретни стъпки за подобряване на живота на хората у нас, така че Северозападна Българя да не е сред най-бедните региони в ЕС. Трябва да се работи за изравняване на стандарта и доходите, а не да изгубим близо 2 млн. души, колкото до момента са напуснали страната ни. Затова европейските избори са важни, те са тест за управлението у нас”, коментира проф. Модева.    „На 26-ти май ще се борим за своята свобода с номер 18”. Това заяви зам.-председателят на БСП Кирил Добрев. Той обясни, че става въпрос за свободата да гласуваме, да говорим - каквото мислим.  „Ние сме в задънена улица и шансът, който имаме е на 26-ти май, е да се преборим за промяна.\"- каза той. По думите му на 26-ти залагаме бъдещето на България.  „Знаете какъв натиск ще има за местните избори. Разчитаме на вас. Без общата подкрепа, няма да се справим. Изборите са европейски, но решаването на всеки един български проблем минава от там”, заяви той.  На събитието присъстваха народните представители от областта Николай Иванов и Иван Генов, областният председател на БСП–Враца Ивайло Лилов, кметът на Мездра – Генади Събков и председателят на БСП-Мездра д-р Илиана Михайлова.  ", "date": "2019.05.14", "title": "Елена Йончева: Защо Северозападна България е най-изоставащият регион? Къде отиват милиардитe от ЕС?"}
{"url": "http://epicenter.bg/article/Emil-Radev-pozdravi-zhitelite-na-Dulovo-za-praznika-na-grada-/182914/2/48", "text": "  Кандидатът за евродепутат от листата на ГЕРБ и СДС Емил Радев поздрави кмета на Дулово д-р Юксел Ахмед по повод празника на града, съобщиха от пресцентъра на ГЕРБ.  „Тук живеят сърдечни и гостоприемни хора. Бъдете здрави и успешни, единни и съзидателни в мислите и делата си”, пожела Емил Радев.  „Продължавайте да се възползвате от европейската солидарност, защото Европа не е на институциите, нито на политиците. Тя е на хората, които с труда и енергията си всекидневно допринасят за развитието на мястото, където живеят”, изтъкна още кандидатът за евродепутат.  Заедно с народния представител Алтимир Адамов, с областния управител Ивелин Статев и областния координатор на ГЕРБ - Силистра Тодор Тодоров той бе сред гостите на тържествата по повод 59 години от основаването на град Дулово.   ", "date": "2019.05.14", "title": "Емил Радев поздрави жителите на Дулово за празника на града "}
{"url": "http://epicenter.bg/article/Yavor-Bozhankov--Chovekat--koyto-tryabva-da-podade-ostavka--e-Boyko-Borisov-/182915/2/48", "text": "„Министър-председателят е като тефлонов тиган. По него нищо не залепва. В ключови за държавата сектори правителството претърпя катастрофа, а Борисов си измива ръцете и влиза в ролята на този, който въздава правосъдието. Докога ще търпим човека, който сам създава проблемите и трябва да сме му благодарни, че уж ги разрешава? Такива има от най-ниско до най-високо ниво в държавата.” Това каза пред БСТВ народният представител от ПГ на „БСП за България” Явор Божанков, съобщиха от пресцентъра на партията.  Той припомни скорошен случай в Пловдив, при който имаше план обществен парк да бъде застроен. След като пристигна в града, премиерът реши да не бъде застрояван паркът.  „А кой всъщност е докарал дотам нещата да се стига до застрояване?”, попита Божанков. „Крайно време е да се стигне до един извод - че Бойко Борисов не може да управлява България. Човекът, който трябва да подаде оставка, е самият той\", отбеляза депутатът.  Според Божанков няма логично обяснение за реалната причина за оставката на министъра на земеделието Румен Порожанов. Той припомни думите на лидера на БСП Корнелия Нинова, че има съмнения, че има министри в кабинета Борисов, които не са избрани от него.  „Ако има друга сила, която дърпа конците на това правителство, вече можем да си обясним - защо между премиера и уж неговите министри нямат добра комуникация”, каза още левият депутат.  Явор Божанков допълни, че органите в България са се превърнали в параван за корупцията по високите етажи на властта.  „Затова и министър Порожанов се е радвал дълго време на относително спокойствие”, добави той. Според него, едни хора се сменят с други, но удобни, за да няма промяна на ситуацията.  „Оставките се хвърлят, колкото да се успокои обществото”, обясни още той. Божанков изтъкна, че нито един от министрите на Борисов, които са подали оставка, не са върнали пари и не носят наказателна отговорност за злоупотребите си.  Явор Божанков заключи, че прокуратурата върви след събитията, защото се самосезира само от медийни публикации, при явни за цялото общество злоупотреби.  ", "date": "2019.05.14", "title": "Явор Божанков: Човекът, който трябва да подаде оставка, е Бойко Борисов "}
