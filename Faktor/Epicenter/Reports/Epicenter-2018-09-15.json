{"url": "http://epicenter.bg/article/Kaloyan-Pargov--Ne-moga-da-davam-otsenki-na-profesionalist-ot-sastava-na-MVR/163598/2/48", "text": "Всички тръгнахме да търсим причината за отказа на президента да подпише указа. Не виждам нищо конспиративно, просто трябва да се спазват правилата. Чух и тезата, че има някакво съглашателство между \"Дондуков\" 1 и 2, заради указа и Младен Маринов, а всъщност ситуацията е много по-тривиална. Това каза в предаването „Офанзива с Любо Огнянов” по Канал 3 лидерът на БСП-София Калоян Паргов. Ако някой в Народното събрание уточни какъв е смисълът на посещението на ООН, ще осмислим присъствието на премиера. Чух и за предстояща среща с Тръмп. Трябва да се обсъдят въпросите и целите на тези срещи. Също така трябва и всички да знаем за резултатите, категоричен беше той. Не мога да давам оценки на професионалист от състава на МВР. Не се чувствам компетентен да казвам каква работа върши Младен Маринов. Когато стане министър, вече ще има друга роля. Това, че си професионалист не значи, че ще бъдеш добър политически лидер. Не бихме подкрепили промените, защото ние не сме подкрепили правителството като цяло, заяви Паргов. Очевидно е, че когато президентът каза, че няма нужда от предсрочни избори, е бил прав. Аз заставам зад неговото мнение. Предсрочни избори се случват, когато скимне на премиера. Ние вече 127 години съществуваме и сме готови да се борим за доверието на хората. Ако се налага да има предсрочни избори, БСП е готова за това. Нашата цел като партия е да убедим хората, че е добре да управляваме. Има какво да се желае още. Приемам за позитивно изказването на Румен Радев, каза още лидерът на БСП-София. БСП търси нов модел за управление на държавата. Не бих давал и разум на президента. Предстои да видим как ще се развият нещата в парламента следващата седмица, каза Паргов. Тримата министри ги сполетя по случайност една съдба, която беше удобна за Борисов, да направи смяна в правителството. За нещастие поводът беше трагичен, но трябва да се запитаме дали едни оставки могат да отпушат проблеми и да се намери виновен. Който и да е министър, ако работи по този начин, ще се стигне до същата ситуация, категоричн беше той.  ", "date": "2018.09.15", "title": "Калоян Паргов: Не мога да давам оценки на професионалист от състава на МВР"}
{"url": "http://epicenter.bg/article/Prof--Mihail-Konstantinov--Reshenieto-na-Evroparlamenta-sreshtu-Ungariya-e-glupost/163555/2/0", "text": "Решението на Европейския парламент да предприеме действия за лишаване на Унгария от глас в Европейския съвет е глупост. Това каза за Радио „Фокус“ политическият анализатор проф. Михаил Константинов. Той акцентира какъв е приносът на Унгария за европейската цивилизация и припомни унгарското въстание от 1956г., както и това, че през 1989г. Берлинската стена е паднала първо в Унгария. „Само тези две неща говорят за това каква държава е Унгария и какъв е нейният принос за днешна Европа. По това време, когато унгарците защитаваха демокрацията в Европа, тези които сега я критикуват кой знае с какви глупости са се занимавали. Това е такова падение на Европейския съюз. Това решение на Европарламента няма да доведе до правни последствия. То изложи хората, които го организираха и които го гласуваха. Аз се надявам, че България ще гласува заедно с Полша и Чехия и няма да допусне тази гавра с Унгария.“ Проф. Михаил Константинов определи гласуването срещу Унгария като началото на разрушаването на Европейския съюз.  ", "date": "2018.09.15", "title": "Проф. Михаил Константинов: Решението на Европарламента срещу Унгария е глупост"}
{"url": "http://epicenter.bg/article/Irena-Anastasova--Ostavkite-govoryat-za-destabilizatsiya-v-pravitelstvoto/163559/2/48", "text": "Оставките на министри и на шефове на агенции говорят за дестабилизация в правителството. Това каза за предаването „Метроном“ на Радио „Фокус“ секретарят на Парламентарната група на \"БСП за България\" и член на комисията по образование Ирена Анастасова. Алтернативата е да дойде друго управление на България и да се промени моделът, уточни тя. „Този модел на управление е не просто вреден, той е пагубен за страната. Трябва да се сложи край на срастването на икономически и политически интереси, на ширещата се корупция в страната. Това ако не се промении, ако се продължава със същия модел на управление, която и политическа сила до дойде на власт, ситауцията ще се повтаря“, обясни секретарят на Парламентарната група на БСП. Ирена Анастасова каза, че алтернативата е проектът „Визия за България“, който се стреми да изрази мнението на хората, които са смачкани от действителността. Според БСП моментът е подходящ за порвеждане на предсрочни избори, обясни тя. И уточни, че събитията от последните месеци в правителството навеждат на мисълта, че нестабилността може да доведе до скорошно падане на кабинета.  ", "date": "2018.09.15", "title": "Ирена Анастасова: Оставките говорят за дестабилизация в правителството"}
{"url": "http://epicenter.bg/article/Korneliya-Ninova--Da-pazim-Balgariya-chista--VIDEO-/163562/2/0", "text": "Лидерът на БСП Корнелия Нинова призова да пазим България чиста, съобщиха от пресцентъра на партията. Председателят на НС на БСП Корнелия Нинова, заедно с народните представители от ПГ на „БСП за България“ Димитър Данчев, Петър Витанов и Николай Цонков, председателите на ГС на МО в БСП – София Петко Димитров и на РС на МО – Подуяне Елеонора Петрова и младежи от левицата почистиха градинка на ул. „Бесарабия“ в кв. „Подуяне“. Почистването бе организирано в рамките на кампанията „Да изчистим България“.  ", "date": "2018.09.15", "title": "Корнелия Нинова: Да пазим България чиста (ВИДЕО)"}
{"url": "http://epicenter.bg/article/Tsvetanov--Vapros-na-vreme-e-prezidentskiyat-ukaz-da-bade-podpisan/163563/2/48", "text": "Смятам, че липсата на президентски указ се дължи на технически проблем, а не на търсенето на политическа конфронтация. Срокът беше доста кратък, а президентът имаше пътуване в чужбина и вероятно това не му е позволило да подпише документа. Вярвам, че всичко е въпрос на време и в сряда ще можем да гласуваме новите министри в Народното събрание. Това коментира пред журналисти днес председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията. „Кой ще е новият кандидат за министър на транспорта предстои да обсъдим с коалиционните си партньори на политически съвет в понеделник. Важно е да чуем тяхното мнение. Не е коректно да коментирам каквото и да е предварително“, уточни Цветанов пред представителите на медиите. Той все пак сподели, че новият кандидат трябва да има добра професионална биография и експертен потенциал и че в момента се обсъждат едно-две конкретни имена за кандидати. Председателят на ПГ на ГЕРБ подчерта, че в момента има излишък от 2,5 млрд. лв., непрекъснато се разкриват нови работни места и че от 2019 г. ще има увеличение с 10% на възнагражденията на работещите в бюджетния сектор. „Всички тези факти показват, че правителството е стабилно и се движим в правилната посока“, категоричен бе Цветанов. Във връзка с очакваните промени в ръководството на ГЕРБ-Пловдив област, зам.-председателят на партията съобщи, че досегашният областен координатор на структурата Розалин Петков е споделил, че е много натоварен и би искал да отстъпи управлението на някого, който има необходимата енергия и капацитет, за да се справи с отговорната задача. „Нашето мнение е, че кметът на Стамболийски Георги Мараджиев има нужните качества и положителна оценка от обществото. Нашите очаквания са организационен секретар на ГЕРБ-Пловдив област да стане кметът на Раковски Павел Гуджеров, чийто опит като кмет, народен представител и зам.-министър ще се окаже ключов“, обяви Цветан Цветанов.  ", "date": "2018.09.15", "title": "Цветанов: Въпрос на време е президентският указ да бъде подписан"}
{"url": "http://epicenter.bg/article/Iliyana-Yotova--Institutsiite-sa-v-dalg--vse-oshte-sashtestvuvat-neresheni-problemi-mezhdu-Balgariya-i-Turtsiya/163566/2/0", "text": "Няма проблем, който да не може да бъде решен чрез диалог. Институциите са в дълг, защото все още съществуват нерешени проблеми между България и Турция, включително проблемът за обезщетенията на тракийските бежанци. Това заяви вицепрезидентът Илияна Йотова в словото си по повод 10-годишнината на читалище „Просвета“ към църквата „Свети Георги“ в Одрин, предаде БНР. „Все още стои въпросът с обезщетенията на тракийските ни бежанци, но аз съм сигурна, че комисията скоро отново ще заработи, за да може да има справедливост след толкова години, и тя не трябва да бъде в ущърб на никого,“ обясни вицепрезидентът Илияна Йотова поясни, че дългата история на Балканите е научила народите да живеят заедно и припомни девиза на тракийците – „Помним, но не отмъщаваме.“ Обстановката в двора на храма е тържествена. На церемонията по откриване на новата сграда и библиотека на читалището присъстват председателят на комисията по култура и медии към Народното събрание Вежди Рашидов, представители на местните власти, областни управители и техни заместници от областите Хасково, Ямбол и Стара Загора, директорът на Дирекцията по вероизповедания към Министерски съвет, кметът на град Одрин. Инициатори на възстановяването на читалището са ректорът на Университета по библиотекознание и информационни технологии проф. Стоян Денчев, кметът на Свиленград Георги Манолев, българските дипломати в Одрин, общественици и тракийци. Д-р Диана Стоянова от УНИБИТ обясни защо читалището е уникално: „Административно и институционално това е единственото българско читалище зад граница.“  ", "date": "2018.09.15", "title": "Илияна Йотова: Институциите са в дълг, все още съществуват нерешени проблеми между България и Турция"}
{"url": "http://epicenter.bg/article/Vezhdi-Rashidov-posreshtnat-s-rakoplyaskaniya-v-tsarkvata--quot-Sv--Georgi-quot--v-Odrin/163568/2/0", "text": "Председателят на парламентарната Комисия по културата и медиите Вежди Рашидов бе посрещнат с ръкопляскания от множеството, изпълнило докрай двора на храма \"Св. Георги\" в Одрин. Това съобщиха от пресцентъра на ПП ГЕРБ. Рашидов днес е официален гост на тържествата в Одрин, посветени на 10-годишнината от създаването на читалище \"Просвета\" в църквата \"Св. Георги\" и на 10-годишнината от възстановяването на друга българска светиня тук - митрополитската църква \"Св. Св. Константин и Елена\". Двата юбилея събраха в Одрин представители на всички държавни институции от България и Турция, сред които и народният представител от ГЕРБ-Пловдив Димитър Лазаров, както и творчески състави и изпълнители от двете страни. Вежди Рашидов поздрави организаторите на тържествата за родолюбивото им дело и връчи почетния плакет на Народното събрание на проф. Стоян Денчев - ректор на УниБИТ и почетен председател на Съюза на народните читалища, за големия му принос за опазването и популяризирането на българското културно наследство. По-рано днес на среща с областния управител на Одрин Гюнай Йоздемир Вежди Рашидов получи специални благодарности за усилията, които като министър на културата е положил за реставрирането на Желязната църква \"Свети Стефан\",Метоха в Истанбул и други български светини в Турция, както и за работата си сега като шеф на парламентарна комисия за укрепване на българо-турското културно сътрудничество. Вежди Рашидов подари за откритата днес нова зала на читалище \"Просвета\" в Одрин ценни томове съвременна българска литература.  ", "date": "2018.09.15", "title": "Вежди Рашидов посрещнат с ръкопляскания в църквата \"Св. Георги\" в Одрин"}
{"url": "http://epicenter.bg/article/Tsvetan-Tsvetanov-se-sreshtna-sas-strukturite-na-GERB-v-Plovdiv-i-oblastta/163570/2/48", "text": "Председателят на ПГ на ГЕРБ и зам.-председател на партията Цветан Цветанов се срещна днес в Пловдив с представители на структурите на ГЕРБ в Пловдив-град и Пловдив област. На събитието присъстваха още членът на Изпълнителната комисия на ГЕРБ и председател на Комисията по бюджет и финанси Менда Стоянова, народни представители, кметът на Пловдив Иван Тотев, кметове на общини, районни кметове и общински съветници. Това съобщиха от пресцентъра на ГЕРБ. „За нас е изключително важно, че днес държавата е стабилна, очертава се висок икономически растеж от около 4 процента, което дава възможност при разчетите за републиканския бюджет за 2019 година да се предвидят средства за 10-процентово увеличение на възнагражденията в администрацията и 20 на сто увеличение в сферата на образованието. Това ще позволи да бъдат задържани квалифицираните експерти“, обясни Цветанов. Той благодари на народните представители от ГЕРБ от Пловдив-град и Пловдив област за ангажираността им, която показват всекидневно в парламентарната си дейност. „През следващата 2019 година предстоят избори за Европейския парламент и местни избори, затова е необходимо да си направим равносметка и да определим ясно приоритетите си“, каза още Цветанов. Той припомни, че след местните избори през 2015 година ГЕРБ има 130 кметове, които представляват 5,5 милиона български граждани. „Пловдив ще бъде Европейска столица на културата през следващата година и с подкрепата на държавното управление съм убеден, че ще представи достойно страната ни. Градът е уникален и непрекъснато се развива, стана жив град и няма човек, който да е бил в Пловдив и да не е подчертал положителната промяна“, каза още Цветан Цветанов Заместник-председателят на ГЕРБ съобщи, че с решение на Изпълнителната комисия се утвърждава ново ръководство на структурата в Пловдив област. Областен координатор ще бъде кметът на Стамболийски Георги Мараджиев, а административен секретар кметът на Раковски Павел Гуджеров. Цветанов даде висока оценка и благодари на досегашния координатор на организацията Розалин Петков, който напуска ръководната длъжност заради многото му ангажименти като заместник-кмет. „Ако ГЕРБ ми даде лост и опорна точка, ще обърна Пловдив област“, заяви от своя страна новият ръководител на ГЕРБ в Пловдив област Георги Мараджиев и благодари за гласуваното доверие. „Структурите на Пловдив-град и Пловдив област ще продължим да работим в синхрон за развитието на нашите населени места и за постигането на още по-добри резултати“, категоричен беше кметът на Пловдив и областен координатор на партията в града Иван Тотев.  ", "date": "2018.09.15", "title": "Цветан Цветанов се срещна със структурите на ГЕРБ в Пловдив и областта"}
{"url": "http://epicenter.bg/article/Shefat-na-GDBOP-za-aresta-na-zhurnalisti--Ne-dalzha-izvinenie-na-nikogo--VIDEO-/163540/3/0", "text": "Полицаите, задържали разследващия журналист от „Биволь” Димитър Стоянов и румънския му колега Атила Биро, са били на секретен пост и не са знаели, че журналистите ще идват на местопроизшествието. Това каза в предаването „Тази събота” по bTV шефът на ГДБОП Ивайло Спиридонов. Журналистите бяха задържани край Радомир, докато работят по свое разследване. Спиридонов обаче беше категоричен, че не е възпрепятствано журналистическо разследване. Според него полицаите са си изпълнили задълженията както трябва. Пред bTV Димитър Стоянов разказа, че при задържането си с Атила Биро не са имали право да проведат телефонен разговор и беше категоричен, че това е нарушение на техните права.   „Стояхме около 1 час закопчани с белезници, а в следващите 3 часа са били на местопроизшествието, отново задържани, но без белезници, явно бяха установили кои сме”, допълни той. Журналистът посочи, че най-вероятно ще търси защита на нарушените си права по съдебен път. „Очевидно е, че няма воля да се разследва корупцията по високите етажи на властта. Много възможно е този случай да затихне като много други”, смята разследващият журналист. „Не знам какви са мотивите на властите да ни задържат – дали е некомпетентност, дали е „чадър”, дали е лоша координация, но беше факт, че ни възпряха да си свършим работата. Попречиха ни да събираме доказателства, които и те не събират. Бяхме възпрени с белезници”, изтъкна той. Шефът на ГДБОП Ивайло Спиридонов беше категоричен, че не дължи извинение на никого. „Ние сме действали както към всеки български гражданин. Тези журналисти се намират в района на местопроизшествие, по което ГДБОП работи. Не очаквайте, че служителите, които са били там, че са знаели кой какъв е”, отбеляза Спиридонов. „Не създаваме ли усещането у българските граждани, че са нещо по-малко от българските журналисти”, попита шефът на ГДБОП. „Какво точно нарушение бяхме извършили, ходейки по път и виждйки чували с нарязани документи? Районът не беше отцепен с ленти”, подчерта обаче Димитър Стоянов. Спиридонов допълни, че след като на 13 септември са получили точната локация на документите, на мястото е изпратен автопатрул от Перник. В същото време главният редактор на „Биволь” Атанас Чобанов е подал информация, че отново се пълни друг автомобил с такива документи и най-вероятно ще тръгне към мястото. „Поради което направихме организация колегите от Перник да застанат на т. нар. секретен пост, който изненада въпросните господа”, подчерта Спиридонов. Димитър Стоянов твърди, че от ГДБОП са знаели, че журналистите също се движат натам. Спиридонов обаче отрече. „Такава информация не е подавана от г-н Чобанов”, категоричен беше той. „Изведнъж се появяват хора да ровят из някакви чували и да подритват загасващия огън”, допълни Спиридонов. „Каква работа имат тези журналисти да се намират на мястото, нали са подали на нас информацията? Българските служби за сигурност ли работят или журналистите? Оставам с впечатлението, че искате при българските служители на МВР и българските граждани най-вече да създадете усещането, че журналистическата гилдия е нещо повече от тях”, заяви шефът на ГДБОП. Цялата работа е „филм със скапан сценарий”, изтъкна той.   То не е задържане. Лицата са отведени в районното управление, тъй като на място, в една ливада няма как да бъде установена самоличността на едно лице по категоричен начин, подчерта  главен комисар Ивайло Спиридонов.  Той обясни, че двамата са били отведени за снемане на обяснения в РПУ-Радомир, докато провеждали журналистическо разследване. „Беше получен журналистически сигнал за извършване на действия, които ще прикрият корупционни престъпления. Имам предвид унищожаване на материали, които са свързани с обществени поръчки. Създадохме необходимата организация за проверка на тази информация и във вчерашния ден на територията на град Перник, при провеждане на оперативно-издирвателни мероприятия от ГДБОП и Областна дирекция–Перник в района, където се унищожаваха такива материали, бяха задържани три лица, които в последствие се представиха – две от тях, че са журналисти, едно от тях, че е адвокат. Бяха отведени в РПУ за установяване на тяхната самоличност и след като беше установена самоличността, им бяха снети обяснения какво правят в района. Същите бяха освободени“, обясни главен комисар Спиридонов, цитиран от БНР.   Спиридонов беше и категоричен, че в случая няма превишаване на полицейски правомощия. „От сайта „Биволъ“ знаем, че журналистите са работили по измами и злоупотреби с обществени средства“, каза той.   \r\n \"Вчера се извиних на главният редактор на \"Биволъ\" Атанас Чобанов. Обадих се по чисто човешки подбуди\", допълни още Спиридонов. \r\n По думите на Спиридонов е бил направен таен полицейски пост, който да причаква втората пратка с чували, но на уговореното място се появили двамата журналисти. \r\n   \r\n \"Аз ги поздравявам за това, което са направили, но те трябва да изпълняват законите на страната ни \", каза шефът на ГДБОП. \r\n  ", "date": "2018.09.15", "title": "Шефът на ГДБОП за ареста на журналисти: Не дължа извинение на никого (ВИДЕО)"}
{"url": "http://epicenter.bg/article/Hranite-u-nas--Po-skapi-i-po-nekachestveni--otkolkoto-v-Zapadna-Evropa--VIDEO-/163543/4/0", "text": "Европейският парламент прие доклад, с който признава официално наличието на разлики в качеството на продуктите, които се предлагат в страните от Източна и Западна Европа. Оказа се, че една и съща стока от една и съща марка е с различно качество у нас и в Германия. У нас качеството е по-ниско, а цената - обикновено по-висока, предава Нова тв. Изследване на Българската агенция за безопасност на храните разкрива, че различия в продуктите има - както в цената, така и в състава им. Изследвани са 11 групи храни, 53 хранителни продукта. Взети са 106 проби от 7 държави. В 40% от случаите са открити разлики в цените тук и навън. Фрапиращ е случаят с вид италианска паста, която у нас е със 166% по-скъпа отколкото в Италия. Небезизвестен е вече и случаят с българските бебета, които според изследването похапват с 40% по-скъпи пюрета, отколкото бебетата в Западна Европа. В 20% от изследваните продукти е открита разлика в етикетите. В 25% пък има разлика в състава на хранителната стойност. Например съдържанието на портокал в безалкохолна напитка от една и съща марка у нас е 5%, а в Италия - 12%. Докато в половината от изследваните страни напитките се правят със захар, за България се използва заместител. Открити са и вкусови разлики в сладкарските, тестените, шоколадовите продукти, зеленчуковия бульон и моцарелата. Според евродепутата от ГЕРБ Емил Радев санкциите трябва бъдат процент от годишния оборот. Едно от предложенията е глобата да бъде 4% от него. „Внася се законопроект, който трябва да бъде гласуван в Народното събрание за сертификат за съответствие. Това, което сме предложили в доклада, е продукти, които са идентични във всяка държава от ЕС, да имат лого, което да доказва, че този продукт е с едно и също качество”, допълни евродепутатът от БСП Момчил Неков. Той призова гражданите да следят за нередности в качеството на храните в бъдеще. На въпроса защо БСП подкрепи Виктор Орбан, евродепутатът отговори, че той води Унгария към политика, която иска самото общество.  ", "date": "2018.09.15", "title": "Храните у нас: По-скъпи и по-некачествени, отколкото в Западна Европа (ВИДЕО)"}
{"url": "http://epicenter.bg/article/Orban-pred-EP--Zashtitavam-rodinata-si--zashtoto-za-ungartsite-svobodata-i-Evropa-sa-vapros-na-chest/163567/11/0", "text": "Унгарският консервативен министър-председател Виктор Орбан беше във вторник, 11 септември 2018 г. в Европейския парламент в Страсбург, за да участва в дебатите по доклада „Сарджентини“ – на името на Джудит Сарджентини, депутат в GreenLeft – „Върховенство на закона“ в Унгария. Докладът иска да активира член 7 от Договора за Европейския съюз по отношение на Унгария, който има за цел да прекрати редица права на държава-членка, включително правото на глас в институциите на ЕС.   Уважаеми президент, уважаеми колеги,  Също така знам, че моята реч сега няма да промени вашите мнения. И все пак съм дошъл тук – защото вие сте готови да денонсирате не правителство, а страна и народ. Вие ще денонсирате Унгария, която е била член на семейството на европейски, християнски народи в продължение на хиляда години; Унгария, която е допринесла за историята на нашия голям континент Европа със своята работа и когато е било необходимо – с кръвта си.  която направи най-голямата жертва за свободата и демокрацията и когато бе необходимо, отвори границите си за източногерманските братя и сестри в беда; Унгария, която се бори за своята свобода и демокрация. Стоя тук сега и виждам, че Унгария търпи обвинения от хора, които са наследили демокрацията, без да им се налага да поемат личен риск заради стремежа си към свобода. И сега тези хора искат да денонсират унгарските бойци на свободата; на антикомунистическата, демократична съпротива. Уважаеми колеги,    Ето защо казвам, че докладът пред вас е обида за честта на Унгария и унгарския народ. Унгарските решения се вземат от избирателите на парламентарните избори. Това което казвате е, че унгарският народ не е достатъчно способен да прецени какво е в неговия собствен интерес. Смятате, че познавате по-добре нуждите на унгарския народ от самия унгарски народ. Ето защо трябва да ви кажа, че този доклад не показва уважение към унгарския народ. Този доклад прилага двойни стандарти, представлява злоупотреба с власт, превишава границите на сферите на компетентност и методът по който бива приет е в нарушение на Договорите. Уважаеми колеги,  Сега се опитвате да дадете морална оценка и да заклеймите една страна и един народ на основание на численото си превъзходство. Вие поемате сериозна отговорност, когато – за първи път в историята на Европейския съюз – се стремите да изключите хората от вземането на решения в Европа. Вие бихте лишили Унгария от правото й да представлява собствените си интереси в европейското семейство, на което е член. Имаме – и ще продължим да имаме – спорове: мислим различно за християнския характер на Европа и за ролята на нациите и националните култури; ние тълкуваме същността и мисията на семейството по различни начини; и имаме диаметрално противоположни възгледи за миграцията. Ако наистина искаме единство в многообразието, тогава нашите различия не могат да бъдат причина за заклеймяването на която и да е страна или за изключването ѝ от възможността да участва в съвместно вземане на решения. Никога няма да паднем толкова ниско, че да цензурираме онези, с които не сме съгласни. Уважаеми президент,  през 2009 г. мнозинство от 56% гласува за нас, а през 2014 г. това мнозинство е 52%. Уважаеми колеги, госпожи и господа, Ние сме най-успешната партия в Европейския парламент. Нашите социалистически и либерални противници са разбираемо недоволни от нашия успех, но отмъщението срещу унгарците, че не гласуват за тях, е несправедливо и неевропейско. Освен това този доклад е написан от хора, които дори не са запознати с основните факти. Докладът признава, че не е изпратил делегация в Унгария, което означава, че ще гласувате, без да е имало адекватно разглеждане на фактите. Докладът включва тридесет и седем основни фактически грешки; Във връзка с тях, вчера, всеки един член на ЕП получи документ от 108 страници. Уважаеми колеги,  От името на Унгария аз също направих компромиси и сключих споразумения с Комисията за Закона за медиите, за съдебната система и дори за някои пасажи в Конституцията. Този доклад не взема предвид споразуменията, сключени преди години. Но ако сте свободни да направите това и може да пренебрегнете споразуменията по свое желание, тогава какъв е смисълът да се търси споразумение с която и да е европейска институция изобщо? Това, което правите, е удар както срещу Европейския съюз, така и срещу принципа на конструктивния диалог.   Всяка нация и държава-членка имат право да решават как да организират живота в собствената си страна. Ще защитим своите граници и само ние ще решим с кого искаме да живеем. Изградихме ограда и спряхме влизането на стотици хиляди нелегални имигранти; защитихме Унгария и ние защитихме Европа. Днес, за първи път в историята на Европейския съюз, виждаме общност, осъждаща собствените си граничари. Уважаеми президент,  С най-голямо уважение, но възможно най-силно, отхвърлям заплахите, изнудването, клеветата и измамните обвинения срещу Унгария и унгарския народ от страна на проимиграционните сили в Европейския парламент. С уважение ви информирам, че независимо от решението, до което се стига, Унгария няма да се огъне пред изнудване: Унгария ще продължи да защитава границите си, ще продължи да спира незаконната имиграция и ще продължи да защитава правата си – и срещу вас, ако е необходимо. Ние унгарците, сме готови за изборите следващия май, когато най-накрая хората ще имат шанса да решат бъдещето на Европа и ще имат възможност да възстановят демокрацията в европейската политика.    ", "date": "2018.09.15", "title": "Орбан пред ЕП: Защитавам родината си, защото за унгарците свободата и Европа са въпрос на чест"}
{"url": "http://epicenter.bg/article/Arheologicheskiyat-muzey--Troya--v-Chanakkale-stava-dom-45-vekovno-istorichesko-nasledstvo/163592/6/0", "text": "На границата между два континента и две морета, сред руините на величествена древна Троя, след броени дни ще отвори врати един от най-значимите съвременни археологически музеи в света –  „Троя“, близо до Чанаккале в Турция.   Създаването на музея е част от редицата културни инициативи през 2018 година, която в чест на 20-тия юбилей от включването на антична Троя в Списъка на световното културно и природно наследство на ЮНЕСКО бе обявена от Министерството на културата и туризма на Турция за „Година на Троя“.   Музеят е построен в близост до входа на Троянските руини, върху откритаплощ от 37,250 кв. м, основната сграда се разполага на 12,765 кв. м, а  височината му е проектирана така, че да бъде идентична с височината на старинния град.   В него на 3 хил. кв. м изложбено пространство ще бъдат представени около 2 000 специални експоната, сред които скулптури, саркофази, надписи, олтари и метални съдове. В новия си дом ще влязат и златните артефакти, изнесени незаконно през 1873 г. от Истанбулския археологически музей, книгата на Омир „Илиада“ от двореца „Топкапъ“, 24 златни украшения от Музея на анадолските цивилизации в Анкара, върнати от САЩ през 2012 г., както и статуята на Омир и 5 монети от Археологическия музей в Измир.   Посетителите ще бъдат посрещнати на четири етажа с изложени експозиции на древни произведения, разкриващи археологическата история на района Троада, Бронзовата епоха на Троя, Илиада и Троянската война, Троада и Илион от Древността, Източен Рим и Отоманския период и Троянските следи.   Културното наследство Троя ще оживее по вълнуващ начин в новия музей, който използвайки най-съвременните средства за визуална интерактивна комуникация ще представя на гостите си древните митове и легенди на Троянската цивилизация. А Чанаккале, наричан още малкият Истанбул, като своеобразен събирателен център на миналото и настоящето, обединяващ източната и западната култура ще се превърне в една от най- значимите дестинации на световното културно наследство.", "date": "2018.09.15", "title": "Археологическият музей „Троя“ в Чанаккале става дом на 45-вековно историческо наследство"}
{"url": "http://epicenter.bg/article/Topalov-pobedi-Kasparov-v-demonstrativen-turnir/163575/8/0", "text": "Българският гросмайстор Веселин Топалов спечели с резултат 14,5:11,5 мача си с руснака Гари Каспаров, който бе част от демонстративния турнир по шахмат 960 в Сейнт Луис (САЩ), предаде бТВ. В последния ден на надпреварата двамата изиграха осем партии блиц, които приключиха при равен резултат - 4:4, като бившите световни шампиони си размениха по три победи и фиксираха две ремита. Така преднината, която Топалов бе натрупал в предишните 12 кръга, когато се редуваха партии блиц с партии ускорен шах, му бе достатъчна за крайния успех. Каспаров има статут на легенда в този спорт. Той е 13-ият световен шампион. Печелил е престижната награда \"Шахматен Оскар\" рекордните 11 пъти (1982, 1983, 1985 – 1988, 1995, 1996, 1999, 2001, 2002). В другите минимачове от турнира арменецът Левон Аронян надигра кубинеца Лениер Домингес със 17,5:8,5 точки, а със същия резултат французинът Максим Вашие-Лаграв победи американеца Сам Шанкланд. Другите двама американски представители в надпреварата постигнаха победи. Хикару Накамура се справи с руснака Пьотр Свидлер с 14:12, докато Уесли Со спечели с 14,5:11,5 срещу холандеца Аниш Гири. Турнирът в Сейнт Луис е с награден фонд от 250 000 долара.  ", "date": "2018.09.15", "title": "Топалов победи Каспаров в демонстративен турнир"}
{"url": "http://epicenter.bg/article/Eva-Kikerezova-defilira-na-stsenata-na-SFW-bremenna-v-osmiya-mesets/163576/10/0", "text": "Екранната половинка на Георги Любенов очаква третото си дете. Ева поддържа перфектна форма, за да може да съчетава професията си и изявата на модния подиум. Въпреки че, до броени дни, Кикерезова ще влезе в осмия месец на бременността си, красавицата продължава с лекота да се превъплъщава в ролята на модел. Освен в рубриката си в Денят започва с Георги Любенов, по БНТ, ще я видим на есенното ревю с облекла за бременни.   След като наскоро представи дебютната си колекция „Creation”, родния бранд Instinct, ще покаже есенно-зимната линия „Velvet collection” на 17-и септември, от 19.00 часа, в първата вечер на SFW, в зала EFE, на столичния хотел Маринела.   Дни преди да се качи на подиума, този път като дизайнер, моделът Руслана Канева споделя: „ ”   Срещата с бременната й приятелка от детството я вдъхновява да се захване с реализацията на мечтата си. Необходимостта от удобни, елегантни и модерни дрехи за бременни жени я провокира да започне да проектира своите модели. Така се ражда  .    В ревюто ще видим феерия от елегантни облекла, които създават на бременните жени усещане за стил, практичност и изисканост. Ежедневни модели се редуват с официални рокли, а изборът на материи е съобразен с чувствителната кожа на бременните жени в най-щастливия период от живота им.   В предстоящото ревю Instinct си партнира с актуалната марка Sevy By Sevdalina. Ръчно изработените от дизайнерката тюрбани за коса са чудесно допълнение към цялостната модерна визия на съвременната жена.   „Instinct е за тези, които не обичат ограниченията. За жените, които знаят какво искат и обичат да изглеждат безупречно.  За жените, които работят всеки ден и за тези, които не спират да работят по себе си, а тяхната визия е визитната им картичка. За жените, чиято слабост е модата. За жените, които влизайки в стаята огряват пространството, защото те са създателки. Създателки на вдъхновение, на закрила, на мечти и на животи. Instincte за бременни! Защото първото, който подсказва на една майка какво трябва и какво не, е нейния инстинкт.” – казва в заключение младия дизайнер Руслана Канева.  ", "date": "2018.09.15", "title": "Ева Кикерезова дефилира на сцената на SFW бременна в осмия месец"}
{"url": "http://epicenter.bg/article/Zapazete-duha-na-lyatoto-s-DJ-Doncho-i-GINI-/163577/10/0", "text": "  Съхранете в мислите си безгрижието на лятото с новия музикален проект на едно от най-ярките имена на българската клубна сцена - DJ Doncho, който се колаборира с талантливата Вирджиния Събева. Тракът е ремикс на култовото парче от 80-те „Teardrops“ на Womack & Womack и излиза за българския лейбъл World Up.   Мелодичният вокал е на красивата участничка в петия сезон на X Factor Bulgaria, известна сартистичния псевдоним GINI. Комбината създава и клип към сингъла, носещ безметежността на летните дни. Енергичният бийт и чувствен вокал на парчето ще ви накарат да раздвижите телата си под ритъма му,  събуждайки летните ви спомени и жънейки безспорен успех, превръщайки се в хит както на клубната сцена, така и в радио-телевизионния ефир.", "date": "2018.09.15", "title": "Запазете духа на лятото с DJ Doncho и GINI   "}
{"url": "http://epicenter.bg/article/Olya-Al-Ahmed-oprovergava-predrazsadatsite-za-Sudan/163582/10/0", "text": "  Вярвам, че всеки, който има средствата да си го позволи, дори това  да са последната му пари, трябва да направи околосветско пътешествие, казва Ендрю Карнеги. Вие сте късметлии! Впускате се в околосветско пътешествие само като слушате Покана за пътуване и няма да ви струва нито грош.   Всяка жена е цял един свят. „Лара“ е околосветско пътешествие. Без предварителна програма и с неочаквани приключения. Така започва анотацията към романа на Ния Йотова – „Лара – една жена, която иска всичко“. Първата книга на авторката е наситена с автобиографични факти, а героинята й снове между България и Австралия, с любовни отбивки към други страни. Ния Йотова признава, че участва в маратоните заради удоволствието от бягането, а не заради тръпката на състезанието, но пък гъделът от пътешествията до екзотични страни е допълнителна екстра. Вече си знаете, че в Покана за пътуване търсим баланс между далечните дестинации и рюдолюбивите посоки с рубриката „50 места от българската история отвъд България“. Този път повод за гордост е паметникът на хан Алцек в Челе ди Булгария в Италия.   Добре, приключението в далечни земи е свършило. Върнали сме се от нашето или от комшийското море. Какво виждаме в огледалото? Щастлив и омиротворен поглед, който върви в комплект с белещ се нос, пигментни петна, ситни бръчици от смях или безброй лунички, на които едва ли ще се зарадвате, освен ако не сте Пипи Дългото Чорапче. Споко! Намерила съм човека, който да ни разкаже как да оправим пораженията по кожата си. Д-р Ана Пейкова знае най-добре, защото е хем дерматолог, хем пътешественик. Какво си представяте когато чуете Судан и туризъм в едно изречение? Най-вероятно също като мен се втурвате да премерите температурата на човека, който го е произнесъл. Така се завтекох и аз към челото на журналистката от БТА Оля Ал Ахмед, но разговорът с нея ме убеди, че компреси с оцет не са необходими. Тя направо ме кандърдиса да впиша и Судан в дългия списък от мечтани държави. Продължението му пък е за любителите на мистериите и историите с духове.  Оля разказва за Судан като в приказките на Шехеразада, които преливат една в друга. Е, в нашия случай няма да я слушаме 1001 нощи, но ще пренесем разказа и в следващото издание на Покана за пътуване. А до тогава можете да продължите с пътешествията на  страницата ни във Фейсбук до идната неделя.", "date": "2018.09.15", "title": "Оля Ал Ахмед опровергава предразсъдъците за Судан"}
{"url": "http://epicenter.bg/article/Hip-hop-zvezdi-otkriha-noviya-BUZZ-v-Sofiya-/163590/10/0", "text": "Със засилено звездно присъствие беше открит новият Buzz Sneaker Station в София.  Магазинът в Сердика Център отвори врати снощи с много музика и познати от хип-хоп сцената лица.   Доброто настроение на посетителите беше гарантирано от DJ Doncho, който редуваше хит след хит в свой специален Live сет. А сред първите, които прекрачиха прага на новия BUZZ бяха колегите му, с които превзеха летните сцена като част от турнето Hip Hop History Repeating, подкрепено от BUZZ.   Бийтбоксърът Skiller, Alex P, Dj Cass и балет Nova бяха сред тези, които разгледаха разнообразието от над 300 модела кецове, тениски, суичъри, шапки и други спортни стоки, които новият магазин на BUZZ предлага. Част от тях не пропуснаха да се зарадват и си тръгнаха с хитови нови попълнения от колекциите на селектираните брандове. Хип-хоп звездите не отказваха снимки и на феновете си в специалния фото-корнер на BUZZ, а по стара традиция се щракнаха и заедно.   Сред познатите лица на събитието имаше и заклети сникър-фенове като режисьора на редица музикални клипове Павлин Илиев – Bashmotion, който е известен и като един от видните колекционери на кецове в България.   Партито-откриване беше посетено и от още много фенове на модерния градски аутфит, сред които и редица „диктатори“ в модни блогове и сайтове. Освен с подбрана музика, новият BUZZ зарадва първите си клиенти с бутикови сладки изкушения и намаления. И даде заявка, че ще бъде новото горещо място за модерни хора в столицата.   Със своя нов и модерен облик BUZZ пренася в България духа на големите световни мегаполиси и е задължително място за всички любители на качествените маратонки и спортни стоки, които искат да следват най-новите модни тенденции, но и да създадат свой уникален стил.   Третият магазин на веригата за кецове в София вече очаква почитателите на градската мода в Сердика Център на бул. „Ситняково“ 48.", "date": "2018.09.15", "title": "Хип-хоп звезди откриха новия BUZZ в София   "}
{"url": "http://epicenter.bg/article/Parva-kopka-za-vtoriya-greben-kanal-v-Plovdiv-/163585/8/0", "text": "Министърът на младежта и спорта Красен Кралев участва в символичната първа копка за изграждането на втори гребен канал в Пловдив. Церемонията бе направена преди финалите на Световното първенство по гребане за мъже и жени от днешния ден и в нея участваха още президентът на Международния олимпийски комитет Томас Бах, президентът на Международната федерация по гребане Жан-Кристоф Ролан, кметът на Пловдив Иван Тотев, президентът на Българския олимпийски комитет Стефка Костадинова и председателят на Българската федерация по гребане Свилен Нейков. Това съобщиха от министерството на младежта и спорта. По време на посещението си на гребната база в Пловдив Томас Бах връчи на министър Кралев специален златен медал за заслуги към олимпийското движение. Красен Кралев участва в награждаването на медалистите в дисциплината четворка скул (жени), където шампион стана екипажът на Полша, следван от Германия и Холандия. В България по покана на българския министър е руският му колега Павел Колобков, който изгледа финалите от днешния ден и награди призьорите от състезанието на четворка без кърмчия (жени), в което руският екипаж спечели бронзов медал. Проектът за втори гребен канал, за който днес беше направена първа копка носи името  екопарк „Марица“. Той включва 656 декара залесяване, като самият канал е 105 декара водно огледало. Дължината му ще бъде 2100 м с ширчина 45 м. Дълбочината ще е 1,5 м. Предвижда се площ за водни атракциони. Ще има 37 декара езеро с островчета за гнездене на редки и защитени птици. Двата канала ще имат четири връзки - след финала, на 300 м, на 1100 м и на старта, като междинните връзки са за състезанията по кану-каяк, при които има различни дистанции.  ", "date": "2018.09.15", "title": "Първа копка за втория гребен канал в Пловдив "}
{"url": "http://epicenter.bg/article/Ansambalat-ni-specheli-bronzovite-medali-v-mnogoboya-na-svetovnoto-parvenstvo/163602/8/0", "text": "Българският ансамбъл спечели бронзов медал в многобоя на 36-о световно първенство по художествена гимнастика в София. Българките освен отличието взимат и квота за летните олимпийски игри в Токио 2020, предаде бТВ.   Симона Дянкова, Елена Бинева, Лаура Траатс, Мадлен Радуканова и Стефани Кирякова събраха сбор от 42.050 точки, след като получиха оценки 19.700 на пет обръча и 22.350 на три топки и две въжета. Пред погледа на министъра на спорта Красен Кралев българките изиграха много добре композицията си с три топки и две въжета. Възпитаничките на Весела Димитрова имаха две неточности в съчетанието и бяха оценени с 22.350 точки. От щаба на България веднага подадоха контестация, която обаче беше отхвърлена от апелативното жури на съдийския апарат. При второто си излизане на килима грациите допуснаха грешки, включително и излизане на обръч извън терена, заради които получиха 19.700 точки. Българските гимнастички показаха и красиви нови трика за двете композиции, но не успяха да издържат на напрежението пред пълните трибуни на \"Арена Армеец\". Националките се класират и за двата финала в утрешния последен ден на шампионата. Руският ансамбъл защити световната си титла в многобоя. Мария Кравцова, Евгения Леванова, Ксения Полякова, Анастасия Шишмакова, Анастасия Татарева и Мария Толкачева събраха сбор от 46.300 точки. Руските грации изиграха без грешки и двете си композиции и получиха оценки 23.250 на пет обръча и 23.050 на три топки и две въжета. Щабът на руския тим дори подаде контестация за оценката на обръчи, която беше уважена. Трудността им с тяло беше повишена от 6.2 на 6.5, което промени оценката им на 23.250 точки. Среброто спечели отборът на Италия. Италианките изиграха с една малка неточности съчетанието си с пет обръча и получиха оценка от 22.775 точки. С три топки и две въжета ансамбълът на Италия беше оценен с 22.050 също след чудесно изиграване и събра сбор от 44.825 точки. Това е второ световното първенство за българския ансамбъл в този състав. Миналата година в Пезаро (Италия) България спечели сребърните медали в многобоя.  ", "date": "2018.09.15", "title": "Ансамбълът ни спечели бронзовите медали в многобоя на световното първенство"}
{"url": "http://epicenter.bg/article/Holandiya-izgoni-rusnatsi--obvineni--che-sa-haknali-laboratoriya--testvala--quot-Novichok-quot-/163542/7/0", "text": "Холандските власти са арестували и експулсирали двама предполагаеми руски агенти, заподозрени в опит за хакерска атака срещу лаборатория в Швейцария, която извършва тестове на химически оръжия за ООН, потвърди швейцарското правителство. То е извикало руския посланик, за да изрази протест, предадоха Асошиейтед прес и БТА. Москва бързо отхвърли обвинението - поредното западно твърдение за руски шпионаж и други актове на намеса. Този път предполагаемата мишена е била лабораторията в Шпиц, която анализира проби от отравянето през март на бившия руски агент Скрипал и дъщеря му в Англия. Официалното потвърждение дойде, след като холандският в. \"Ен Ер Се Ханделсблат\" и швейцарският в. \"Тагес Анцайгер\" съобщиха, че двама руснаци, заподозрени, че са агенти на военното разузнаване ГРУ, са били изгонени от Холандия по-рано тази година в резултат на съвместно разследване на няколко европейски служби. Според медиите двамата мъже били арестувани в Хага през пролетта, по подробности не бяха съобщени. Швейцарската Федерална разузнавателна служба вчера потвърди, че е работила активно с британските и холандските си партньори по случая, но също не разкри подробности. \"Швейцарските власти знаят за случая с руските шпиони, разкрити в Хага и експулсирани от същото място\", заяви в имейл говорителката Изабеле Грабер. Тя подчерта, че службата е помогнала за \"предотвратяването на незаконни действия срещу швейцарска инфраструктура с критично значение\", но отказа по-нататъшен коментар по случая. Швейцарската прокуратура заяви, че \"две лица, замесени в опита за хакерска атака\", са били разкрити по време на по-широко разследване на предполагаем \"политически шпионаж\", започнало през март 2017 г. Външното министерство на Швейцария съобщи, че е извикало руския посланик, за да протестира срещу този опит за хакерска атака и настоя Русия \"незабавно да прекрати шпионските си действия на швейцарска земя\". Първият дипломат на Русия обаче се присмя на забавянето, с което подобна новина е излязла в публичното пространство, отбелязва Асошиейтед прес. \"Не мога да допусна, че подобна случка, в която са участвали специалисти от три западни страни, може да остане извън полезрението на масмедиите\", заяви саркастично министърът на външните работи Сергей Лавров пред репортери след срещата с германския си колега Хайко Маас вчера в Берлин. ТАСС цитира говорителя на руското посолство в Швейцария Станислав Смирнов, който нарече медийната информация \"абсурдна измислица\". \"Смятаме, че това е нова антируска фалшива история, измислена от западните медии. Това е абсурдно, просто още едни безпочвени твърдения\", каза той. Холандското министерство на отбраната е отказало коментар. През март премиерът Марк Рюте съобщи, че Холандия е експулсирала двама руски разузнавателни агенти - по времето на вълната от масово експулсиране на руски дипломати от западни страни в протест срещу отравянето на Скрипал и дъщеря му, припомня АП. Говорителят на лабораторията в Шпиц Андреас Бухер отказа да коментира събитията в Холандия, но подчерта, че са взети предпазни мерки и няма загубени данни. По думите му има признаци, че тя е обект на вниманието на хакери през последните няколко месеци. Той не пожела да отговори дали лабораторията е анализирала проби, свързани със случая Скрипал, като заяви, че по договор тя е обвързана с клауза за поверителност за работата си за Организацията на ООН за забрана на химическите оръжия, базирана в Хага. По-рано тази година Лавров беше казал, че лабораторията в Шпиц анализира проби от разследването на отравянето в Англия, допълва АП.  ", "date": "2018.09.15", "title": "Холандия изгони руснаци, обвинени, че са хакнали лаборатория, тествала \"Новичок\""}
{"url": "http://epicenter.bg/article/5-zhertvi--1-7-miliona-evakuirani-i-800-hil--bez-tok--zaradi-uragana--quot-Florans-quot-/163548/7/96", "text": "Метеоролозите предупреждават за риска от животозастрашаващи наводнения в части от Северна и Южна Каролина и Вирджиния заради бурята \"Флорънс\". Тя отслабна от ураган в тропическа буря, но продължава да наводнява източния бряг на САЩ с дъждове, събаряйки дървета и нанасяйки щети на къщите в засегнатите части, съобщава Би Би Си. Бурята бавно преминава през източните щати с ветрове със скорост 105 км./ч. Към момента са съобщени 5 смъртни случая свързани с \"Флорънс\", а хиляди хора са настанени временно в убежища. Евакуацията заплашва да засегне 1.7 милиона човека в региона. Сред жертвите има майка с малко дете, които са загинали, след като дърво пада върху къщата им. Загинали са и двама мъже на 70-годишна възраст. Единият е бил убит, докато се е опитвал да свърже електрически генератор, а за смъртта на другия са виновни силните ветрове. Една жена почина, след като получи инфаркт, за съжаление линейката не успя да стигне до дома и навреме, тъй като дървета са блокирали улицата, стигаща до дома ѝ. Очаква се \"Флорънс\" да излее близо 70 трилиона литра дъждовна вода над американска почва, написа в Туитър метеорологът Раян Мауе. Около 800 000 човека са без ток в Северна Каролина. Местните власти предупредиха, че възвръщането на захранването може да отнеме дни или дори седмици.  ", "date": "2018.09.15", "title": "5 жертви, 1.7 милиона евакуирани и 800 хил. без ток, заради урагана \"Флорънс\""}
{"url": "http://epicenter.bg/article/Ruskata-pravoslavna-tsarkva-obyavi-boykot-na-Konstantinopolskiya-patriarh/163554/7/97", "text": "Руската православна църква прекратява участието си в структурите под управлението на Константинополската патриаршия, се казва в решение на Светия синод на Църквата, предава РИА Новости, цитирана от Агенция \"Фокус\". В допълнение, ще бъдат преустановени службите с йерарсите на Константинополския патриарх. Уточнява се, че това включва „епископските асамблеи в страните с така наречените диаспори и богословски диалози“. Било е решено и да се прекрати възпоминанието на патриарх Вартоломей по време на богослуженията в Руските православни църкви, заяви председателят на отдела за външни църковни отношения на Московската патриаршия митрополит Иларион. „Евхаристичното общуване между църквите не се прекъсва. Това решение не лишава от възможност Константинополската патриаршия и Руската православна църква да извършват съвместни богослужения“, поясни пред РИА Новости прессекретарят на руския патриарх Кирил, свещеник Александър Волков. В допълнение, Синодът е призовал предстоятелите на другите поместни църкви да инициират общоправославно обсъждане на ситуацията в Украйна. Прекратяването на възпоминанието означава, че Московският патриарх ще престане да произнася името на Вартоломей по време на литургиите си, тоест ще престане да се моли за него по време на главните богослужения.  ", "date": "2018.09.15", "title": "Руската православна църква обяви бойкот на Константинополския патриарх"}
{"url": "http://epicenter.bg/article/Viena--Migrantite-da-stoyat-po-korabite--dokato-molbite-im-za-ubezhishte-se-obrabotvat/163558/7/0", "text": "Правителството на Австрия, която в момента е ротационен председател на Съвета на ЕС, съобщи, че мигрантите трябва да си остават по корабите, докато страните от ЕС обработват молбите им за убежище, предава изданието EUObserver, цитирано от Агенция \"Фокус\". „Ще се грижат добре за тях и на кораба“, заяви министърът на вътрешните работи на Австрия Херберт Кикл по време на заседание на вътрешните министри на страните членки на ЕС, провеждаща се във Виена. „Веднъж след като кракът им стъпи на континента, ще бъде много трудно да ти премахнем“, допълни той по отношение на мигрантите.  ", "date": "2018.09.15", "title": "Виена: Мигрантите да стоят по корабите, докато молбите им за убежище се обработват"}
{"url": "http://epicenter.bg/article/Sled-aresta-na-zhurnalisti--Balgariya-ima-problem-na-imidzhovo-nivo/163545/2/0", "text": "\r\n \r\n \"Когато журналисти биват задържани е лош сигнал. Превърнахме се в международна новина\", каза още той. \r\n   \r\n \"Този случай поставя България в лоша светлина. Срещу Унгария имаше действия в Европейския парламент, точно срещу свободата на словото. За България е важно да не се прочува с подобен тип новини. \r\n Може да бъдем пришити към страни като Румъния, в които корупционни разследвания биват спрени\", допълни по темата  \r\n   \r\n \"В обществен интерес е когато се разкрива корупция, то да са се помага на тези хора. Важно е правилата да бъдат спазвани\", завърши Чернева. \r\n", "date": "2018.09.15", "title": "След ареста на журналисти. България има проблем на имиджово ниво"}
{"url": "http://epicenter.bg/article/Vnimanie--roditeli--Nova-opasna-igra-zastrashava-detsata-/163551/2/0", "text": "Нов вид опасна игра застрашава българските деца. Това предупредиха лекари от Клиниката по изгаряния в „Пирогов“. За да „придобият магични сили“, момиченца палели котлони и печки, докато родителите им спят. Идеята тръгнала от популярен детски филм, предава Нова тв. „Предизвикателство, което кара малки момиченца да експериментират, като в момента, в който в нощните часове родителите са заспали, „ги призовават“ да включват газови котлони или друг вид електроуреди, като по този начин на сутринта те ще имат вълшебни сили“, каза доц. д-р Мая Аргирова от Клиниката по изгаряния в „Пирогов“. Опасната мода е провокирана от популярното детско филче Winx Club, обяснява доц. Агирова. И въпреки че в България все още няма регистрирани случаи на пострадали деца, опасността е реална, защото анимацията е една от най-гледаните и у нас. Има случаи на сериозни изгаряния в Русия и те водят до трайно застрашаване на живота на детето, могат да завършат летално, с инвалидизация или трайно деформиране. Това не е първата опасна игра, която става популярна у нас. Преди това особено нашумели бяха предизвикателствата със сол и лед, търсенето на скрито съкровище и лъжицата канела, играта „Син кит“. \"Сегашното поколение расте по този начин, че му е насадена една идея на предизвикателството. Всичко е състезание, конкуренция. Днес децата имат един социален живот, който изисква едно голямо перчене\", коментира известният влогър Стан.   \"Нашият син е на 9 години. Единият случай беше харчене на пари от кредитна карта. Сумата не беше никак малка. Имаше и друг случай, който много ме притесни. Имаше един период, в който той постоянно ме питаше дали може да лети. Беше гледал детски филмчета, в които героите притежаваха магически сили\", разказа Жени Калканджиева. \"Трябва да се следи какво прави детето, да си до него и да чуеш всичко, което то иска да сподели с теб\", допълни Деян Благоев.  ", "date": "2018.09.15", "title": "Внимание, родители: Нова опасна игра застрашава децата! (ВИДЕО)"}
{"url": "http://epicenter.bg/article/Rumen-Radev--Nyama-kak-da-podpisha-ukaz--ako-nyama-saglasuvane-/163556/2/0", "text": "  Това заяви президентът Руен Радев в отговор на журналистически въпрос кога ще подпише указа за освобождаването на главния секретар на МВР Младен Маринов, за да бъде гласувана кандидатурата му за вътрешен министър.       „Мисля и че е малко странно да ми задавате този въпрос след случая в Перник с арестувани журналисти, който вече ни прослави по страниците на световния печат, докато вие удобно мълчахте“, посочи още президентът.   Попитан за предстоящото участие на делегацията, водена от българския министър-председател, която ще представи страната ни на заседанието на Общото събрание на ООН, държавният глава подчерта, че    „Проблемът изобщо не е дали ще ходи президентът или премиерът.  “, заяви Румен Радев.     „Всички други впоследствие срещи, писма, те са постфактум.  “, подчерта още държавният глава.   Изявлението си държавният глава направи пред журналисти в Казанлък, съобщиха от прессекретариата на президента.   Припомняме, че гласуването на оставките на министрите Радев, Нанков и Московски бе първа тока в дневния ред на парламента в четвъртък. Малко преди откриването на заседанието стана ясно, че президентът не е подписал указа за освобождаването на главия секретар на МВР Младен Маринов, предожен за вътрешен министър. Това блокира планирането помени в правителството.     Юристи се разделиха в тълкуването на изискването за указа. Едни смятат, че тъй като става дума за освобождаване от пост, не е необходима съгласувателна процедура. Екипът на държавния глава настоява за съгласувателната процедура, за да се има предвид и мнението на Радев по исканата рокада. Други юристи пък са на мнение, че парламентът може да избере Младен Маринов за министър и чак тогава президентът да издаде указа за неговото освобождаване като главен секретар.   Днешната позиция на държавния глава задълбочава кризата. На ход е Борисов, който ще трябва да обсъди с президента вижданията си за правителствените промени, ако иска те да се случат.  ", "date": "2018.09.15", "title": "Румен Радев: Няма как да подпиша указ, ако няма съгласуване!"}
{"url": "http://epicenter.bg/article/Prof--Aleksandar-Marinov--Nachinat-na-upravlenie-na-stranata-e-sbarkan/163557/2/48", "text": " Това каза за обзорното публицистично предаване \"Метроном\" на Радио „Фокус“ политологът проф. Александър Маринов по повод трите министерски оставки и новите лица, предложени от управляващите за постовете на Николай Нанков, Валентин Радев и Ивайло Московски. Според него причината за това е сбъркаността в начина на управление към момента. ГЕРБ неведнъж са заявявали, че който и да дойде на власт, ще направи същото – това обезсмисля идеята, че смяната на лица на министерските постове ще промени нещо, обясни политологът. . Евентуалните министерски смени или укрепване на работата на правителството са свързани преди всичко с коригирането на грешките в политиките, които вече са допуснати, което, за съжаление, в България никога не се случва. БСП е улеснена от действията на правителството и в частност – на премиера Борисов, допълни проф. Александър Маринов.  Проектът на левицата „Визия за България“ би могъл да е положителната перспектива и има добра стойност, единствено ако е основа, върху която да се доработят дългосрочни политически аргументи, обясни политологът.   Проблемите по оста премиер-президент не могат да се решат чрез натиск или с едностранно налагане на мнение, каза още проф. Маринов. Политологът коментира още, че междуинституционалните проблеми изискват разрешаване чрез взаимодействие. „Тук става въпрос за един принципен подход в отношенията между институциите. Не може да поднесеш на държавния глава указ в последния момент с думите „Подписвай, че бързам“. Ясно е, че отношенията между институциите са недобри и те се подсилват от някои лични обстоятелства. Ясно е и че Румен Радев е „кост в гърлото“ на премиера Бойко Борисов и на цялото управляващо мнозинство, тъй като не мълчи и не е „послушен“. Има достатъчно примери за агресивно и неуважително отношение от страна на правителство, министър-председател, министри и ръководители на парламентарното мнозинство. Вината не може да се търси само в президента Радев“, коментира политологът. Вината не трябва да бъде търсена само само в едната от двете институции, уточни проф. Александър Маринов. Според него липсата на президентски указ е умишлен ход дотолкова, доколкото причината не е разсеяност.  ", "date": "2018.09.15", "title": "Проф. Александър Маринов: Начинът на управление на страната е сбъркан"}
{"url": "http://epicenter.bg/article/Rumyana-Kolarova--Opozitsiyata-se-opitva-da-udarzha-maksimalno-radikalna-pozitsiya-sreshtu-upravlyavashtite/163560/2/48", "text": "Опозицията се опитва да удържа максимално радикална позиция спрямо управляващите. Това каза за предаването „Метроном“ на Радио „Фокус“ политологът доц. Румяна Коларова. Разговорите от страна на БСП за предсрочни избори, които не се случват, обезсилват тази позиция, обясни тя. Според доц. Коларова БСП губят от своята радикална позиция, защото твърде рано са я заели. „Проектът „Визия за България“ е като „празен чек“. В нея има някакви намерения, които са рамкирани, но заявката е, че те могат да бъдат коригирани в диалог с избирателите и с подкрепящите БСП. Партията залита в същата посока, в която е залитнало и правителството на Борисов. БСП е „отворила платната“ и иска да променя курса си в зависимост от това как публичните прояви и протести оказват натиск върху общественото мнение. Това не е адекватна политическа позиция“, обясни тя. При сегашния радикален курс на БСП, позицията на президента Румен Радев оставя отворена вратата за бъдеща по-широка мобилизация на лявото, каза още доц. Коларова. Според нея съществува координация помежду им, която макар да има различни публични позиции, се провежда непрекъснато.  ", "date": "2018.09.15", "title": "Румяна Коларова: Опозицията се опитва да удържа максимално радикална позиция срещу управляващите"}
{"url": "http://epicenter.bg/article/Prezidentat-na-Gartsiya--Neonatsizmat-e-osnovnata-zaplaha-za-Evropa/163541/7/51", "text": "Президентът на Гърция Прокопис Павлополус заяви, че основната заплаха за Европа не е отделянето на някои държави от Европейския съюз, а популизмът и неонацизмът, предава РИА Новости, цитирана от Агенция \"Фокус\". Павлополус заяви, че изборите за европейски парламент през май 2019 г. са едни от най-критично важните след създаването на Еврозоната, защото в момента кошмарът на неонацизма се възражда. „Буквално се решава бъдещето на ЕС. Надяваме се, че заплахата няма да премине. Надяваме се, че народите в Европа ще кажат в един глас „Но пасаран!“. Трябва да се каже, че виждаме заплахата“, заяви гръцкият президент. „Всички тези форми на популизъм и неонацизъм, скрит уж зад патриотизма имат една цел: да се възродят кошмарите на миналото, кошмарите, разрушили Европа и почти целия свят. Затова трябва да се борим тези сили да не преминат и европейското строителство да бъде завършено“, допълни той. Според него европейците трябва да решат сами каква Европа искат да видят.  ", "date": "2018.09.15", "title": "Президентът на Гърция: Неонацизмът е основната заплаха за Европа"}
{"url": "http://epicenter.bg/article/V-Kosovo-zapodozryaha-Hashim-Tachi-v-tayni-dogovorenosti-s-Aleksandar-Vuchich/163549/7/51", "text": "Депутатът от косовския парламент Реджеп Селими заяви, че за да представят своите намерения относно Косово, президентите на Косово и на Сърбия Хашим Тачи и Александър Вучич са се разбрали да синхронизират действията си, предава Regnum, цитирана от Агенция \"Фокус\". „Ключов момент е, че Тачи и Вучич, като партньори в непрестанните преговори, са постигнали скрито споразумение, чрез което се стараят да представят в изгодна светлина своите позиции. В случая те държат своите съглашения извън погледа на обществото, но не защото това са добри новини, а по обратната причина. Ако това бяха добри новини за Косово, Тачи щеше веднага да ги поднесе. Но тъй като това са лоши новини, които дори и той сам описва като „трудни решения“ и „болезнени компромиси“ и двамата се стараят да направят всичко, за да ги представят като нещо добро“, отбеляза Реджеп Селими. Според него президентите правят това синхронно, за да облекчат сключването на тайно споразумение, което ще вреди на Косово.  ", "date": "2018.09.15", "title": "В Косово заподозряха Хашим Тачи в тайни договорености с Александър Вучич"}
{"url": "http://epicenter.bg/article/Merkel--Sanktsiite-sreshtu-Rusiya-ostavat-v-sila--VIDEO-/163561/7/0", "text": "Ангела Меркел каза, че свалянето на санкциите срещу Русия в момента е невъзможно. Канцлерът на Германия е на обиколка в балтийските републики и беше попитана за евентуалната отмяна на ограниченията, предава Нова тв. Меркел отговори, че такава дори не може да се обсъжда, докато Москва не осъществи реално спиране на огъня в Украйна. Санкциите бяха наложени, когато през 2014-а Русия анексира Крим от Украйна. Европейският съюз обвинява Русия и в подкрепа на сепаратистите в Донецк и Луганск. Конфликтът отне живота на повече от 10 хиляди души. В четвъртък европейският съюз автоматично удължи санкциите срещу 155-ма руснаци и 44 институции и компании за още 6 месеца.  ", "date": "2018.09.15", "title": "Меркел: Санкциите срещу Русия остават в сила (ВИДЕО)"}
{"url": "http://epicenter.bg/article/Osadiha-balgarkata-Mira-na-blizo-2-godini-zatvor-za-propaganda-na-PKK-v-Turtsiya/163564/7/0", "text": "Съдът за тежки престъпления в турския град Айдън е осъдил на една година и 10 месеца затвор българката Мира Яшар Селямоглу, съобщи в. \"Миллиет\", цитиран от Канал 3. Мира бе задържана преди около година от турската полиция в град Дидим, докато бе на почивка с приятеля си - британския гражданин Джо Робинсън, и майка си. Двамата бяха обвинени от турските власти за пропаганда в подкрепа на терористичната организация Кюрдска работническа партия (ПКК) и бяха арестувани. Причина за ареста бе публикуването на снимки, на които 24-годишният Джо Робинсън е показан в камуфлажна униформа с бойци от Силите за защита на народа - сирийски кюрдски милиции, които Турция определя като терористи заради връзките им с ПКК. Мира бе задържана известно време в полицията и след това бе пусната на свобода, но с условие, че ще бъде съдена задочно. Властите след известно време разрешиха на Мира да отпътува от Турция. Британският гражданин отначало бе задържан в затвора, а след това бе пуснат на свобода, но със забрана да напуска Турция, която е все още в сила. Обвиняемите не са се явили на последното съдебно заседание в съда за тежки престъпления в град Айдън и са представили извинение, съобщиха турски медии. На заседанието са присъствали само адвокатите им. Джо Робинсън е бил осъден на 7 години и 6 месеца затвор заради участие в дейностите на терористичната ПКК. Съдът постановил още, докато влезе в сила присъдата, да бъде продължена забраната за напускане на Турция на британския гражданин.  ", "date": "2018.09.15", "title": "Осъдиха българката Мира на близо 2 години затвор за пропаганда на ПКК в Турция"}
{"url": "http://epicenter.bg/article/Boris-Dzhonsan--Podkrepyam-Tereza-Mey--no-sam-protiv-neyniya-plan-za-Brekzit/163565/7/0", "text": "Бившият министър на външните работи на Великобритания Борис Джонсън заяви, че подкрепя министър-председателя Тереза Мей, но не и нейните предложения как да се осъществи излизането на страната от Европейския съюз, предава Reuters, цитирана от Агенция \"Фокус\". „Не става дума за нейното водачество, а за нейната политика. Аз не я предизвиквам. Но съм против плана от „Чекърс“, заяви Джонсън, коментирайки Тереза Мей и нейния план за излизането от ЕС. Джонсън подаде оставка от поста външен министър след предложението на министър-председателя. Според него този план ще подчини Великобритания на решенията на Брюксел.  ", "date": "2018.09.15", "title": "Борис Джонсън: Подкрепям Тереза Мей, но съм против нейния план за Брекзит"}
{"url": "http://epicenter.bg/article/Ot-dnes-v-Sarbiya-poskapvat-patnite-taksi-za-chuzhdi-avtomobili/163573/7/51", "text": "В Сърбия от днес се въвеждат по-високи пътни такси за автомобили с чуждестранна регистрация. Това предаде Танюг, като се позова на съобщение на предприятие Пътища, информира Нова тв. Например, таксата за автомобил от Белград до Ниш, която досега е била 6,5 евро, от днес става 7 евро. Новите цени за чуждестранни коли се въвеждат с цел съгласуване на тарифите с курса на еврото. При изработването на старата тарифа цените са били изчислени по курс 1 евро за 120,3918 динара от 13 ноември 2014 г., а новите цени са съобразени с курса от 10 септември 2018 г. - 1 евро за 118,2951 динара. Според новото решение цените в евро ще се закръглят, както следва: от 0,01 до 0,49 евро се закръгля на 0,50 евро, а от 0,51 до 0,99 - на 1 евро.  ", "date": "2018.09.15", "title": "От днес в Сърбия поскъпват пътните такси за чужди автомобили"}
{"url": "http://epicenter.bg/article/Poroshenko-obvini-Rusiya--che--okupira--Azovsko-more/163578/7/0", "text": "Президентът на Украйна Петро Порошенко обвини Русия за това, че блокира украинските корабите в Азовско море, за да го „окупира“, предават РИА Новости и Агенция \"Фокус\". „Това е жестоко нарушение на международното право и ние не можем да го приемем. Ние укрепваме нашата армия там и започваме дело против Русия в международния арбитражен съд“, заяви той в интервю за американския вестник „Washington Post“. Според Порошенко, блокирането на съдове с украинска метална продукция от Мариупол само за един ден причинява загуби от хиляди долари. „Ако Русия не прекрати това, ни остава само един инструмент – санкции“, заяви украинският държавен глава.  ", "date": "2018.09.15", "title": "Порошенко обвини Русия, че „окупира“ Азовско море"}
{"url": "http://epicenter.bg/article/Hristofor-Karadzhov--Nikakvi-razkritiya-za-Tramp-nyama-da-razubedyat-tvardiya-mu-elektorat/163586/7/96", "text": "Независимо колко тежки разкрития за обвързаностите и поведението на американския президент Доналд Тръмп бъдат оповестени, той ще може да разчита на твърдия си електорат на предстоящите междинни избори за Конгрес. Това мнение изрази в предаването \"Събота 150\" по програма \"Хоризонт\" на БНР проф. Христофор Караджов от Калифорнийския университет в Лонг бийч, по повод появилата се книга \"Страх. Тръмп в Белия дом\" на легендарния журналист Боб Уудуърд. Книгата, както и статия от анонимен високопоставен служител в Белия дом, публикувана в \"Ню Йорк Таймс\", разкриват стряскащи аспекти на управлението на Тръмп - некомпетентност, неадекватни управленски решения и проблемни отношения между президентът и служителите му. \"Нали помните какво каза самият Доналд Тръмп преди години по време на кампанията си? Продължаваме да се убеждаваме, че всъщност това е вярно - той може да застреля човек на средата на Трето авеню в Ню Йорк и пак ще има кой да гласува за него\", смята Караджов относно вероятността тези разкрития да повлияят на изборите през ноември. Професор Караджов изтъкна, че до момента няколко бивши високопоставени служители на Тръмп са разказали колко е заплетен в договорки, но и \"най-железните факти\" и \"най-дълбоките проучвания\" няма да разубедят твърдият електорат на републиканците. \"Затова и демократите много внимателно боравят с термина \"импийчмънт\". Ако се заговори твърде много за такава процедура, точно този твърд електорат ще излезе абсолютно масово да гласува на междинните избори.\" Караджов изтъкна, че вотът през ноември е на регионален принцип и е с традиционно ниска активност, която засяга твърдите ядра на Републиканската и Демократическата партия по места и не се влияе от ниския национален рейтинг на президента Доналд Тръмп. \"Тези избори са за 435 конгресмени. Може би не повече от 40 от тези 435 състезания между кандидатите, имат шанса да бъдат обърнати в полза на демократите\", смята Христофор Караджов.  ", "date": "2018.09.15", "title": "Христофор Караджов: Никакви разкрития за Тръмп няма да разубедят твърдия му електорат"}
{"url": "http://epicenter.bg/article/Mohamed-Halaf--Mozhe-da-ima-otlagane-na-ofanzivata-v-Idlib-s-nyakolko-sedmitsi/163588/7/0", "text": "Военната офанзива на Русия и силите на сирийския президент Башар Асад в региона Идлиб може да бъде отложена с няколко седмици, след планираната за понеделник среща между Владимир Путин и Реджеп Ердоган. Това прогнозира в интервю за предаването \"Събота 150\" по програма \"Хоризонт\" на БНР журналистът Мохамед Халаф. \"Идлиб е последната фаза на войната в Сирия. В момента има сблъсък на влияние между различни регионални и световни сили. От една страна имаме противопоставянето Русия срещу САЩ, като зад Русия виждаме Иран и частично - Турция. От друга страна Турция играе сама, пак частично с подкрепата на САЩ\", обясни Халаф сложната обстановка в Сирия. Той допълни, че това струпване на интереси може да доведе до кървава ескалация, която да увеличи неимоверно цивилните жертви и да предизвика нова бежанска вълна от 3 милиона души, които да се насочат към Турция. По думите му, руският президент Владимир Путин е пристъпил към плановете за офанзива в Идлиб, които оправдава с присъствието на джижадистите от \"Ан Нусра\", тъй като Израел, Германия, Франция, САЩ и други сили не са съгласни с предложения от него план за възстановяване на Сирия, под управлението на Башар Асад. Посланието на Путин е: \"Вие отказвате да ме подкрепите, тогава аз ще ръководя последната фаза в тази война, независимо колко жертви ще паднат\", смята Халаф. Същевременно турският президент Реджеп Ердоган предлага съдействие при преговорите с \"Нусра\", които да се опита да убеди да напуснат Идлиб, без да се налага военна операция срещу тях. Паралелно с това Ердоган вече е създал собствени военни структури в провинцията и е готов да ги подкрепи и чрез редовната турска армия. \"Ако има сблъсък между всички тези сили в Идлиб, то предстои една нова бежанска вълна, на чийто натиск Турция няма да може да устои. Тези 3 милиона души няма къде да отидат\", заяви Халаф. Журналистът е на мнение, че срещата Путин-Ердоган в понеделник може да доведе до отлагане на офанзивата, което да даде на Ердоган време да се опита да убеди джихадистите да напуснат региона. \"Тези бойци няма да го направят, защото няма къде да отидат\", смята Мохамед Халаф. \"Няма да има мир в Сирия, докато САЩ и Русия не се разберат. Москва иска Вашингтон да приеме нейната регионална и световна роля и да приеме тя да реши бъдещето на Сирия. С тази цел, от 2015 година Путин използва политиката на изгорената земя - да накара цивилните и опозиционните бойци да се предадат на властта на Асад\", каза още журналистът.  ", "date": "2018.09.15", "title": "Мохамед Халаф: Може да има отлагане на офанзивата в Идлиб с няколко седмици"}
{"url": "http://epicenter.bg/article/Stotitsi-arestuvani-v-Istanbul-pri-protesti-sreshtu-loshite-usloviya-na-trud/163589/7/51", "text": "Хиляди работници, които участват в строителството на новото летище на Истанбул, протестираха срещу лошите условия на труд. Стотици от протестиращите са арестувани. Демонстрацията е разпръсната от полицията със сълзотворен газ, предава БНР. От началото на строителството преди три години на обекта са загинали 27 работници. Синдикатите отдавна се оплакват от лоши условия на труд и безопасност, но доскоро нямаха право на протести заради извънредното положение след опита за преврат в Турция. Новото летище на Истанбул се планира да бъде най-голямото в света. То трябва да посрещне новите си пътници в края на октомври, но според синдикатите са необходими поне още два месеца работа.  ", "date": "2018.09.15", "title": "Стотици арестувани в Истанбул при протести срещу лошите условия на труд"}
{"url": "http://epicenter.bg/article/Papata--Mafiotite-ne-zhiveyat-po-hristiyanski/163591/7/0", "text": "Мафиотите не живеят съгласно християнските норми, заяви папа Франциск по време на посещение в Палермо, където почете паметта на свещеника Джузепе Пулизи, убит от сицилианската мафия преди 25 години, предаде АФП, цитирана от бТВ. „Не може да вярвате в Бог и да бъдете мафиот. Който е мафиот, не живее по християнски, защото с живота си богохулства срещу името на Бог-любов”, заяви папата по време на проповед на открито в квартал на пристанище Палермо. Днешната литургия беше посветена на свещеника Джузепе Пулизи, кръстен \"първият мъченик на Коза ностра\". Той беше застрелян по заповед на тази мафия на 15 септември 1993 г., на 56-годишна възраст. Свещеникът, наричан от всички „Пино”, се опитваше да откъсне младежите от влиянието на мафиотите и наркотиците, което разгневило местните „кръстници”. Местните босове Филипо и Джузепе Гравиано нареждат убийството му. Двамата братя и четиримата извършители са осъдени през 1998 г., като само един не получава доживотна присъда. През 2012 г. папа Бенедикт XVI разпореди свещеникът да бъде обявен за блажен, последната стъпка преди обявяването за светец. „Мафиотското мото е „Ти не знаеш кой съм аз”, християнското е „Имам нужда от теб”. Мафиотската заплаха е „Ще ми платиш”, християнската молитва е „Господи, помогни ми да обичам”. Затова казвам на мафиотите: Променете се! Спрете да мислите за себе си и за парите си, покайте се!”, подчерта днес Франциск. „Погребалният саван няма джобове. Не можете да ги вземете (материалните придобивки) с вас”, добави папа Франциск. В Палермо босовете на мафията упражняват властта си често само като се разходят из квартала. Много предприятия плащат на Коза Ностра, за да могат да работят, отбелязва АП. Папата използва проповедта си и за да порицае популизма. „Единственият възможен популизъм, „християнски популизъм”, е да служите на хората, без да се оплаквате, да обвинявате и да предизвиквате полемика”, заяви той, визирайки възхода на популистките движения в цяла Европа, включително в Италия.  ", "date": "2018.09.15", "title": "Папата: Мафиотите не живеят по християнски"}
{"url": "http://epicenter.bg/article/Zhertvite-na-uragana--Florans--v-SASht-stanaha-sedem--sred-tyah-ima-i-dete/163593/7/96", "text": "Броят на загиналите от тропическата буря „Флорънс“ в САЩ е достигнал до седем души, предава РИА Новости, като се позовава на американското издание „News & Observer“. Досегашната информация беше за петима загинали, в това число и дете. Един човек е бил хоспитализиран заради получени наранявания. По последни данни най-малко 930 000 души в САЩ са останали без електричество. Наводненията вече са се разпространили и на територията на Южна Каролина. Около 10 000 военнослужещи от националната гвардия на САЩ и граждански лица с воден транспорт, хеликоптери и лодки са били изпратени за борба с последиците от стихията.  ", "date": "2018.09.15", "title": "Жертвите на урагана „Флорънс“ в САЩ станаха седем, сред тях има и дете"}
{"url": "http://epicenter.bg/article/Andrey-Babish-kategorichen--Nyama-da-priemem-dori-i-siriyski-siracheta-/163597/7/0", "text": "Чешкият премиер Андрей Бабиш заяви, че не подкрепя засилващите се критики срещу Полша и Унгария от страна на ръководството на ЕС, предаде ТАСС, цитирана от бТВ. „Унгарците и поляците могат да реагират по-добре на появата на възможни заплахи за демокрацията (в техните страни), отколкото депутатите от Европарламента или чиновниците в Брюксел”, подчертава премиерът в интервю за в.”Право”. Той е категоричен: \"Във всеки случай, Чехия няма да изостави своите съюзници\". И добавя: \"Не ми харесва, че Еврокомисията може да започне разследване срещу Полша или Унгария”. Прага може да блокира процедурата, която иначе би довела до лишаване на Будапеща от право на глас в Съвета на ЕС. Чешкият премиер отбелязва, че основната заслуга ЕС да се откаже от квотата за разселване на мигранти е негова и на унгарския му колега Виктор Орбан. Бабиш е категоричен, че Чехия няма да приеме нито един бежанец, дори и сирийски сирачета, преминали нелегално в ЕС: „Защо да трябва да ги приемаме? Имаме си сирачета тук в нашата страна, които трябва да подготвим за живота”. Той отбелязва, че Чехия проявява солидарността си чрез финансова и медицинска помощ, доставяна директно в Сирия и други кризисни зони.  ", "date": "2018.09.15", "title": "Андрей Бабиш категоричен: Няма да приемем дори и сирийски сирачета!"}
{"url": "http://epicenter.bg/article/Tayfunat--Manghut--vze-nay-malko-14-zhertvi--VIDEO-/163599/7/0", "text": "14 души са загинали при преминаването на тайфуна „Мангхут” през Филипините. Двама са загинали в едно от свлачищата, които предизвика стихията в северната част на страната, предава Нова тв. Около 100 хиляди души все още са в убежищата, които държавата подготви заради тайфуна. Броят на жертвите може да се увеличи. Издирват се много изчезнали. Стихията беше наречена \"супертайфун\" заради най-високата достигната 5-та степен. Това е най-силният ураган, образувал се на земята през тази година. Във вътрешността му бяха отчетени пориви на вятъра от 330 километра в час. Бурята остави пътека от разрушения на централния остров Лусон, преди да се насочи на запад към Китай. Почти всички сгради в град Тугуегарао са понесли значителни щети. На места са прекъснати комуникациите. Скоростта на ветровете в момента е от 185 километра в час, а проливните дъждове предизвикаха огромни свлачища. Стотици хиляди хора от крайбрежните райони бяха евакуирани заради очаквани вълни с височина от 6 метра. На места има проблеми с комуникацията. Няма и електричество. „Все още правим оценка на щетите и се опитваме да достигнем до пострадалите. Вероятно броят на загиналите ще се увеличи“, заяви Рикардо Джалад от националната служба за Гражданска защита. В района на Лусон живеят близо 10 милиона души, като повечето от къщите им са обикновени дървени постройки. Властите във Филипините изпратиха допълнителни екипи, които да окажат помощ на пострадалите и да извършат оценка на щетите в провинциите, които понесоха директния удар на стихията. Тайфунът поддържа постоянна скорост на ветровете от 170 километра в час, като поривите им могат да достигнат до 260 километра в час. Средно районът на филипинския архипелаг годишно е удрян от по 20 тайфуна, които вземат стотици жертви и оставят милиони хора без подслон.  ", "date": "2018.09.15", "title": "Тайфунът „Мангхут” взе най-малко 14 жертви (ВИДЕО)"}
{"url": "http://epicenter.bg/article/Zemetresenie-s-magnitud-4-7-po-skalata-na-Rihter-e-registrirano-v-Polsha/163601/7/0", "text": "Земетресение с магнитуд 4.7 по скалата на Рихтер е регистрирано в Полша, показва справка на интернет страницата на Европейския средиземноморски сеизмологичен център (EMSC), предаде Агенция \"Фокус\". Земетресението е регистрирано в 18:35 часа местно време (19:35 часа българско време) на дълбочина от 15 км. Епицентърът е на 2 км източно от град Гребоцице, на 13 км североизточно от град Полковице и на 209 км североизточно от чешката столица Прага. Засега няма данни за жертви и материални щети.    ", "date": "2018.09.15", "title": "Земетресение с магнитуд 4.7 по скалата на Рихтер е регистрирано в Полша"}
{"url": "http://epicenter.bg/article/Donald-Tramp-obmislyal-da-zameni-Dzheyms-Matis-kato-ministar-na-otbranata/163603/7/96", "text": "Президентът на САЩ Доналд Тръмп обмисля да замени министъра на отбраната Джеймс Матис след междинните избори с някой, който по-открито да подкрепя политиките му за сигурност и външни работи, съобщава вестник „The New York Times“, цитирайки свои анонимни източници, предава Sputnik, цитиран от Агенция \"Фокус\". Според американското издание, вотът през ноември най-вероятно ще даде началото на разгорещена предизборна борба за президентските избори през 2020 година, което ще изисква от Тръмп да подсигури, че екипът му напълно споделя неговите виждания. Междувременно, отношенията между Тръмп и Матис в последно време се влошиха, заради няколко несъгласия, твърди вестникът. Предполага се, че двамата политици спорят относно политиката за НАТО, въпросът за военните учения с Южна Корея и дори оценките за ефективността на решението на САЩ да се оттеглят от ядреното споразумение с Иран и да възобновят санкциите срещу Техеран.  ", "date": "2018.09.15", "title": "Доналд Тръмп обмислял да замени Джеймс Матис като министър на отбраната"}
{"url": "http://epicenter.bg/article/PROFON-tarsi-vav-Feysbuk-istorii--v-koito-Muzikata-sazdava-razlikata/163596/6/0", "text": "        През септември и октомвривсеки понеделник във Фейсбук страницата си ПРОФОН ще ви провокира да  разкажете своята история с песен в коментар или таг на приятел в споделения линк. В края на всяка седмица на томболен принцип ще бъде изтеглено името на участника, който ще получи два билета за концерт, като първите четири продукции, подкрепили кампанията, са следните: Първият голям самостоятелен концерт на Орлин Павлов “Още малко...” ще се случи на 1 октомври 2018 г. – Световния ден на музиката. Един от най-харизматичните артисти в поп гилдията ще представи за първи път на живо песните от дългоочаквания си нов албум “Още малко...”, както и част от емблематичните си парчета. Ако все още не сте гледали този толкова различен и откровено изненадващ за българска сцена музикален спектакъл, не пропускайте датата 5 октомври. Тя е единствена в календара на независимата мащабна продукция за сцената ѝ в зала 1 на НДК през 2018-а година „На Нея с обич! Емил Димитров“ разказва историята за последната мечта на Емил – да се срещне отново и за последен път с Нея – своята Публика, да пее за Нея, да се сбогува с Нея. В изпълнение на актьора Даниел Цочев ще чуете 16 от незабравимите песни на Емил Димитров като „Моя страна”, „Ако си дал“, „Писмо до мама”, „Джулия“. Прекрасната музика към спектакъла звучи в живо изпълнение на Симфоничен оркестър, бенд и трио вокали с диригент Христо Павлов. Концертът на 25 октомври е първият от трите поредни за примата в зала 1 на НДК. Да гледаш Лили Иванова на живо е привилегия – в продължение на близо три часа тя рисува картини за гласа си и с шедьоври като „Този свят е жена“и „Невероятно“ кара публиката да я аплодира като артист, национално богатство и скъп изповедник в едно.   Виртуозният цигулар притежава таланта да разпродава концертите си напълно поне месец преди датата и без предварително обявен репертоар. На 5 ноември в зала 1 на НДК Васко Василев за пореден път ще пренесе в едно по-добро духовно измерение българска публика с  изключителния си талант, момчешки чар и чувство за хумор. Към бенда му ще се присъединят и солистите на „Ковънт гардън“.    ", "date": "2018.09.15", "title": "ПРОФОН търси във Фейсбук истории, в които Музиката създава разликата"}
{"url": "http://epicenter.bg/article/Valeriya-Veleva--Beleznitsi-za-zhurnalisti--Pozor-za-Balgariya--/163569/11/0", "text": "  Новината, че в страна член на ЕС, полицията е натръшкала насред полето двама журналисти, с всеки изминат час обикаля света, поставяйки държавата ни в крайно незавидна ситуация.  Откъдето и да се погледне, каквито и обяснения да се дават, това се смята за опасно посегателство не просто срещу свободата на словото, а срещу устоите на демокрацията.   Скандалът се превръща и в дипломатически проблем за България, тъй като журналистите са освободени от „оковите” на МВР в 5.00 часа сутринта след активната намеса на румънското посолство в София. Румънският журналист Атила Биро обяви, че ще си търси правата по съдебен път. Но това е най-малката щета, която може да отнесе България.    Асошийтед прес, Ню Йорк таймс, Дейли Мейл, топ новина е в Румъния, вълната стигна дори до Тайван. \" ,  партньорската фондация на ГЕРБ, без чиято активна намеса ГЕРБ нямаше да е това, което е сега в момента.    Това им гарантира бърз и глобален достъп до всички източници на информация.   От 2009 година досега разследванията на журналистите от тази мрежа са блокирали сметки за 6 милиарда долара по цял свят! След техни публикаици са свалени 20 президенти, премиери, шефове на парламенти, предприети са 147 ареста, закрити са 1400 фирми!   Не случайно вълната от гневни публикации тръгна американските и канадските медии, а в момента вече навлиза и в европейските.       Тези признания на двамата журналисти обикалят света.    тъй като са изнесени документи с колата на румънския консул, който е извел румънския журналист.   В света валят проестни декларации от международни организации.    През следващата седмица вълната може да придобие размерите на цунами. Защото европейските медии тепърва ще се активират. Ще има питания в Европарламента, в Еврокомисията, в Съвета на Европа. Вместо „успехите” от европредседателството ни, белезниците ще се превърнат във визитната картичка на България.  ", "date": "2018.09.15", "title": "Валерия Велева: Белезници за журналисти!  Позор за България!  "}
{"url": "http://epicenter.bg/article/Premierat-Borisov-na-tazgodishnoto--defile--v-OON/163600/11/0", "text": "      Организацията на обединените нации се създава на 24 септември 1945г. на мястото на „Обществото на народите“ и вече 73 години е стожер на световния мир. Общото събрание е най-важният от 6-те ръководни органи на ООН и единственият, в който всички страни - членки имат еднакво представителство. 73 години всяка година през третата и четвърта седмица на септември започва  есенната сесия на Общото събрание на ООН.      е най-важният, защото като на модно дефиле държавните ръководители на страните-членки на ООН се изправят на банката и се опитват да защитят позициите си на управници. А и не само с тази цел, те искат да блеснат и да ги запомнят, било то на големи или малки държави. Защото тук в ООН няма значение - всяка държава е с един глас и това е важно.   Но... под светлините на прожекторите и на банката пред света всеки лъсва с неговото верую и политика. Някои държавници приличат на артисти-аматьори - държат се неловко, препъват се и се объркват, изпускат листите с речите си... А това говори, че така управляват и страните си.   Други държавници са първокласни артисти, блестящи оратори, използват умело политическата реторика и се запомнят, завладяват залата, получават овации и печелят последователи и съюзници. Така техният един глас набъбва и от един става съюз от държави.   На това дефиле      Тазгодишното “дефиле” на световната дипломация в Ню Йорк също събира световните лидери, въпреки че годината не е юбилейна и сигурно ще има чувствително отсъствие на някои първокласни лидери.   Ще липсва примерно руският президент Путин, който оповести, че външният министър Сергей Лавров е ръководител на руската делегация. Не зная също дали китайският президент Си Цзинпин ще присъства, предвид ключовата му роля.   За президента на САЩ Доналд Тръмп като домакин е задължително и сигурно ще бъде един от първите оратори от високата трибуна, за да приветства присъстващи световни лидери в Ню Йорк.       Дипломатите сме единодушни, че не съществува въпрос кой от една държава -  дали президентът, премиерът или външен министър на една страна ще оглави делегацията  на сесията на ОС на ООН. Протоколът в това отношение е ясен - всеки от тях може и е в правото си да ръководи  съответната делегация. Акцентът е Държавата.   Делегациите на държавите-членски на ООН на сесиите обикновено са петчленни, като ръководителят има определено време за изказване от 10 минути на Общия дебат с право да говори на родния си език. Министър-председателят на България ще произнесе речта си от високата трибуна по време на Общия дебат на 28 септември, т.е. в първите три дни от началото на дебатите и е в пърата група оратори, когато присъстват най-много делегации в залата, т.е. когато политическият ефект е най-голям, което е уважително към България.  Акценти в речта му са: Българското Европредседателство, Западните Балкани и 75-годишнината от спасяването на българските евреи и инициативите на българското правителство.           Преди дни председателят на 72-та сесия на Общото събрание на ООН  Мирослав  Лайчак, сбогувайки се с дипломатическите и медийни представители на пресконференция,  се изказа за рисковете, които възникнаха през изтеклата година и опитите някои страни да налагат техни правила над други държави. Постави акцент върху миграцията, един от приоритетите на 72-та сесия - редактирана е глобалната конвенция, която предстои да бъде приета през декември в Мароко. Този договор ще има последици във формата, в която се разглежда и в която се вижда миграцията, както и как да се справим с нея. Другият наболял проблем пред ООН е възвръщане на авторитета на световната организация: “Опитах се да придвижа темата за централната роля, която трябва да играе ООН за поддържането на мира и финансирането на устойчивото развитие. Не съм много оптимист, ако продължаваме като досега, ще бъде трудно да постигнем целите на Програмата 2030… Смятам, че  ООН трябва да стане по-достъпна за всички и да я приближим до хората, на които организацията трябва да служи.” През новия период на 73-та сесия Общото събрание, който започва на 18 септември с Общия дебат на високо равнище, от 25 септември до 1 октомври,  еквадорската дипломатка Мария Фернанда Еспиноса ще поеме  председателството на Генералната асамблея за 73-та сесия. Тя  е първата латиноамериканка на този висок пост и четвъртата жена председател в историята й.       Например, по време на юбилейната 70 годишнина на ООН, септември 2015г. на подобна Среща на високо равнище на лидери на държави-членки на ООН за противодействие на “Ислямската държава” и екстремизма, организирана от президента на САЩ Барак Обама,  присъства също президентът Р. Плевнелиев. Тогава изказване направи генералният директор на ЮНЕСКО Ирина Бокова.   ", "date": "2018.09.15", "title": "Премиерът Борисов на тазгодишното „дефиле“ в ООН"}
{"url": "http://epicenter.bg/article/Merki-sreshtu-chumata--Bez-slanina-i-lukanki-tazi-zima---VIDEO-/163546/4/0", "text": "Африканската чума по прасетата продължава своя ход. Прие се забрана за домашни суджуци, луканки, наденици, сланина, предава Нова тв. Целта е ограничаване на разпространението на заразата, особено когато има съмнения за здравето на животното. „В задушените колбаси, луканки и суджуци вирусът е устойчив. Той трябва да претърпи термична обработка, за да бъде унищожен”, коментира доктор Петьо Кръстев от Агенцията по храните. Той допълни още, че собствениците на животни, домашно отглеждани за лична консумация, трябва да спазват редица правила, за да се ограничи разпространението на вируса. До момента хората приемат нормално забраните и са съгласни с мерките за сигурност.    ", "date": "2018.09.15", "title": "Мерки срещу чумата: Без сланина и луканки тази зима? (ВИДЕО)"}
{"url": "http://epicenter.bg/article/Izmira-stadoto-na-Ani-Petrova-ot-Bolyarovo--koyato-sprya-veterinarite-pri-polozhitelna-proba-za-chuma/163552/4/0", "text": "Четири животни от стадото на Ани от Болярово, в което преди два месеца бяха открити положителни проби за чума по дребните преживни животни, са мъртви. Сигналът за смъртта им е подаден вчера от самата стопанка до официалния ветеринарен лекар в града. Българска агенция по безопасност на храните (БАБХ) потвърди пред Агенция \"Фокус\", че е получила сигнал от стопаните за умрели животни във фермата. Пред властите Ани Петрова твърди, че животните са издъхнали от преяждане. Едновременно с това продължава да възпрепятства достъпа на ветеринарите до фермата си. Също така категорично отказва специалистите да вземат допълнителни проби за чума, въпреки че по закон е длъжна да им осигурява 24-часов достъп при съмнения за зараза. Ана Петрова и съпругът й Тошко Димитров се грижат за 200 овце в Болярово. Преди десет дни те се сдобили с антибиотици за животните от местния ветеринарен склад, съобщиха от полицията. В резултат, на собственика на склада е съставен акт, защото от него имат право да пазаруват само ветеринари или фермери с рецепта, каквато семейството не е представило. Два месеца по-рано Ани и Тошко заявиха пред медии, че фермата им е „нарочена“ от властите. „Чума по животните в Ямболско и Странджа няма“, твърдеше Ана Петрова в противовес на всички официални резултати. Тогава тя беше категорична, че няма болно или умряло животно в стопанството си. Не се съгласи с първоначалните резултати от пробите и отказа допълнителни тестове. Даже поиска лично министърът на земеделието да й обясни защо има положителни проби в нейното стадо. Заболяването във фермата бе открито при изследването на стадата в 10-километровата зона около село Воден, където бе констатирана чума по дребните преживни животни за първи път и в България, и в границите на Европейския съюз. След лабораторното потвърждение на инфекцията, огнището бе обявено в системата на ЕС за опасни заболявания по животните. Мерките налагат ликвидиране на всички дребни преживни животни в стопанството. Въпреки заповедта на изпълнителния директор на БАБХ д-р Дамян Илиев, ликвидирането на огнището се отлага прекалено дълго поради възпрепятстването на работата на ветеринарните специалисти от страна на стопаните и на техни съмишленици. Епизоотологичното проучване от Областната дирекция по безопасност на храните (ОДБХ) Ямбол показва, че появата на чумата по дребните преживни животни в страната се дължи на нелегален внос на животни от Турция - мъжки разплодници и куче Кангал, което е грубо погазване на международно договорените правила за търговия с животни.  ", "date": "2018.09.15", "title": "Измира стадото на Ани Петрова от Болярово, която спря ветеринарите при положителна проба за чума"}
{"url": "http://epicenter.bg/article/Shesti-blok-na-AETs--Kozloduy--e-v-planov-godishen-remont/163580/4/0", "text": "На 15 септември в 3 ч. и 22 мин. Шести енергоблок на АЕЦ “Козлодуй” бе спрян за планов годишен ремонт, съобщиха от атомната централа. В рамките на престоя ще бъдат изпълнени предвидените ремонтни дейности, профилактика на оборудването и на системите на блока, както и презареждане на реактора със свежо ядрено гориво за следващата, 24-а поред, горивна кампания. Плановият годишен ремонт на Шести енергоблок се предвижда да завърши в края на месец октомври. Другият 1000-мегаватов блок на АЕЦ “Козлодуй” – Пети, работи с пълно натоварване на мощността.  ", "date": "2018.09.15", "title": "Шести блок на АЕЦ “Козлодуй” е в планов годишен ремонт"}
{"url": "http://epicenter.bg/article/Studenti-chuzhdentsi-se-biha-v-Blagoevgrad--chetirima-sa-s-porezni-rani-ot-stakla/163544/3/0", "text": "Четирима студенти-чужденци са с порезни рани от счупени стъкла след сбиване рано тази сутрин в общежитието на Американския университет в България в Благоевград, предаде БГНЕС. В сбиването са участвали около 15 души. Конфликтът е започнал още с излизането от нощен клуб в Благоевград и е продължил в общежитието. Сигналът е бил получен към 4 часа от Първи корпус на студентски комплекс „Скаптопара” на АУБ. Отзовали са се четири патрулки и линейка на спешна помощ. В резултат е счупена стъклена врата на комплекса. От падналите стъкла порезни рани са получили румънка, рускиня и монголец. Порезната рана на румънката е на шията. Нараняванията на останалите двама са по ръцете. Малко преди това сбиване е имало още едно. То е станало пред дискотека, където младеж е ударен с бутилка по главата. От началото на учебната година на 1-ви септември в Благоевград е имало сбивания пред дискотеки с участието и на студенти от Югозападния Университет. По-рано младежи се биха, като си нанесоха удари по главата с бутилки и дървени предмети. Имаше пострадали, един от които беше с полуоткъснато ухо.  ", "date": "2018.09.15", "title": "Студенти-чужденци се биха в Благоевград, четирима са с порезни рани от стъкла"}
{"url": "http://epicenter.bg/article/Kandidaturata-na-Mladen-Marinov-za-vatreshen-ministar-visi-na-kosam/163553/3/0", "text": "Главният секретар в оставка и кандидат за министър на вътрешните работи   е координирал операцията на ГДБОП и ОДМВ-Перник, при която бяха арестувани журналисти.    Както вече стана ясно Димитър Стоянов  от \"Биволъ\" и негов румънски колега   от изданието RISE Project, са били арестувани при журналистическо разследване.   Подобни операции не минават без санкцията на главния секретар на МВР. Макар и в оставка, Маринов продължава да изпълнява функциите на главен секретар и би трябвало да е дал зелена светлина за провеждането на операцията по сигнал на журналистите.    На 11 септември те уведомили ГДБОП, че имат сигнал предстоящо унищожаване на материали, свързани с обществени поръчки.   Според лидера на ДСБ Атанас Атанасов няма никакво съмнение, че операцията е съгласувана на най-високо ниво.   \"За да отиде една национална служба, каквато е ГДБОП и да отиде на територията, координацията минава по закон през главния секретар на МВР. Това е една от основните задачи на главния секретар на МВР - координацията в системата\", обясни Атанасов.   По думите му Маринов вече е в оставка, след като е заявил да напусне поста си, както става ясно от решение на правителството от сряда. В него е посочено, че Маринов е посочил като мотив лични причини. Според Атанасов най-разумното действие в момента е указът за освобождаването му да бъде подписан и Маринов да бъде оттеглен като кандидат за вътрешен министър.   Пред \"Бивол\" директорът на ГДБОП Ивайло Спиридонов е обявил, че арестът на журналисти било грешка. Според обясненията му причината е \"лоша комуникация с местната полиция, обезпечила местопроизшествието\".   В понеделник от 18.00 часа пред Министерския съвет е планиран протест в подкрепа на свободата на словото.   Около кандидатурата на Маринов се завъртя интрига, с която рокадите в кабинета не бяха гласувани в четвъртък. Като причина за това от ръководството на Народното събрание посочиха неподписан президентски указ, с който Маринов да бъде освободен от поста главен секретар на МВР. Към момента от президентството не са уточнили защо указът не е подписан, но според Закона за МВР държавният глава не е обвързан със срок. Според решението на правителството, което изпрати предложение до президента да издаде указ за освобождаването на Маринов,напускането на поста е свързано с лични причини. ", "date": "2018.09.15", "title": "Кандидатурата на Младен Маринов за вътрешен министър виси на косъм"}
{"url": "http://epicenter.bg/article/MVR--Osigureno-e-spokoynoto-protichane-na-protesta-utre-v-Sofiya/163572/3/0", "text": "Във връзка със заявен 16 септември протест в центъра на София и съвпадането му с още няколко публични мероприятия, от СДВР и Столична община създават организация за спокойното им протичане. Това съобщиха от пресцентъра на МВР. Осигурено е достатъчно полицейско присъствие, за да не се допуска нарушаване на обществения ред и спокойствието на гражданите. Възможни са временни спирания или пренасочване на движението при необходимост, като целта е да не се пречи на очаквания засилен трафик с оглед предстоящия първи учебен ден и завръщането на голям брой автомобили в столицата. Осигурен е достатъчен полицейски състав, който да гарантира мирното протичане на протестните действия и недопускане на нарушаване на възприетите законови норми за обществен ред.  ", "date": "2018.09.15", "title": "МВР: Осигурено е спокойното протичане на протеста утре в София"}
{"url": "http://epicenter.bg/article/Samoubil-se-e-bivshiyat-shef-na-baretite-Filko-Slavov/163594/3/0", "text": "Бившият шеф на баретите Филко Славов се е самоубил. Той се е прострелял със законен пистолет в къщата си в Банкя вчера,  Причината е тежка болест от която се лекувал във Франция неуспешно. Славов бе близък до бившия главен прокурор Никола Филчев. Те са съдеди, комшия им е и Алексей Петров. Славов стана шеф на Специализирания отряд за борба с тероризма през 1997 г. Назначи го Богомил Бонев.  ", "date": "2018.09.15", "title": "Самоубил се е бившият шеф на баретите Филко Славов"}
{"url": "http://epicenter.bg/article/Korneliya-Ninova-e-pokanena-na-sreshta-na-Sotsinterna-v-Nyu-York/163547/2/0", "text": "  Това съобщиха от пресцентъра на БСП. За съжаление лидерът на БСП няма да може да вземе участие в разговорите тъй като на същата дата ще бъде домакин в София на предварително уговорена среща с всички европейски посланици.   Благодаря за поканата да участвам в срещата на Президиума на Социалистическия интернационал с държавните и правителствени ръководители от нашето политическо семейство на заседанието на Общото Събрание на ООН в Ню Йорк.   Оценявам високо важността на темите за ефективно гарантиране на мир, устойчивост и зачитане на правата на човека и основните свободи, настоящата международна обстановка и световните предизвикателства. За съжаление няма да мога да взема участие в заседанието и разговорите. На същата дата - 27.09.2018 г., съм домакин в София на отдавна организирана моя среща с всички посланици на страните членки на Европейския съюз. На нея ще дискутираме предизвикателствата пред Европа в контекста на международните отношения и ще представя пред тях нашата визия за развитието на България и бъдещето на Европейския съюз. Пожелавам на Вас и колегите ползотворни и успешни разговори и оставам в очакване на следващата ни среща.", "date": "2018.09.15", "title": "Корнелия Нинова е поканена на среща на Социнтерна в Ню Йорк"}
{"url": "http://epicenter.bg/article/Lekar--Naprezhenieto-v-zdravnata-sistema-se-sazdava-izkustveno/163550/2/0", "text": "Напрежението в здравната система се създава изкуствено. Покачването на минималната заплата, например, увеличава заплатите на санитарите, от което пък започват да недоволстват медицинските сестри, тъй като техният труд е много по-квалифициран. Това коментира пред Дарик един от най-добрите нефролози у нас д-р Валентин Лазаров, който практикува в Клиниката по нефрология в болница „Царица Йоанна - ИСУЛ”. Той допълни, че в здравната система се вливат много средства от една страна, но от друга – самата система е такава, че поглъща много пари. \"Има проблеми в здравната система, голяма част от които са административни. Трябва да се знае, че се създава изкуствено напрежение в следния смисъл - покачването на минималната заплата качва заплатите на санитарите, те се доближават до заплатите на сестрите, които започват да недоволстват, защото техният труд е многократно по-квалифициран. Качва се заплатата на сестрите и става колкото на младите лекари, а и на старите. Увеличение за заплати и за другите не се предвижда,\" казва д-р Лазаров. \"Почти всички лекари работят на второ място, дори на още две места, за да могат да достигнат някакъв финансов минимум, който да им осигури някакъв комфорт. Това, че отделни колеги, които имали не знам какви възможности, не се отнася за масата лекари. В България има много квалифицирани и свестни лекари. Не всички са корумпирани. Но системата донякъде ги тласка, защото, оставени сами на себе си, те трябва да се справят по някакъв начин. Едно младо момиче, започвайки работа в кафене, стартира най-малко със заплатата на медицинска сестра, без всякаква подготовка, без поемане на всякакви рискове,\" коментира специалистът.  ", "date": "2018.09.15", "title": "Лекар: Напрежението в здравната система се създава изкуствено"}
{"url": "http://epicenter.bg/article/Radev-Nezavisimo-ot-politicheskite-prevratnosti-zapasnoto-voynstvo-sluzhi-vyarno-i-dostoyno-na-Rodinata/163571/2/0", "text": "За мен е важно да бъда днес заедно с хора, които са посветили живота си на една кауза, кауза в името на която сме се клели - да бъдем верни и да служим на Родината. Това каза в словото си при откриване на първия Национален събор на запасното войнство край Казанлък президентът Румен Радев, предаде кореспондентът на Радио „Фокус“ в Казанлък. Държавният глава обърна внимание в приветствието си на това, че вече 110 години офицерите и сержантите от запаса и от резерва намират организационни форми в интерес на отбраната на страната, в служба на цялото общество и в защита на социалните права на съсловието. „Независимо от политическите превратности представителите на запасното войнство служиха вярно и достойно на Родината. И днес, когато България е член на НАТО, когато Съюзът на офицерите и сержантите от запаса и резерва е уважаван член на Междусъюзническата конфедерация на офицерите от резерва, България и нейните интереси продължават да бъдат кредото и смисъла на вашия живот“, каза президентът Радев. В този смисъл той обърна внимание на важността на дейността на запасното войнство за патриотичното възпитание на младото поколение, особено днес, когато младежите в България имат все по-малко съприкосновение с военната служба. Президентът Радев определи като неоценим приноса на запасните офицери за спояването на връзката между армия и общество, за връзката между поколения военнослужещи, която значително отслабва след десетилетия на непрестанни реформи. Първият събор на запасното войнство президентът нарече уникално събитие, не само защото то е зов за единение, от което обществото има голяма нужда. Той поясни, че събитието идва в момент на историческа необходимост, във времена на разпад на духовност, на упадък на ценности и на загуба на посоки. „Точно в такъв момент Родината има все по-голяма нужда от вас. Има хора, за които понятията чест, дълг, достойнство, морал, себеотдайност към Родината са просто красиви фрази, зад които се прикриват користни интереси, но не и за хората, за които тези понятия са били и продължават да бъдат смисъл на живот – преминал в предизвикателства, лишения, натовареност, напрежение и риск в името на България. Вашата служба премина в тежки и предизвикателни времена. Вие трябваше да компенсирате нелепи политически решения в сферата на отбраната\", заяви Радев. В словото си държавният глава обърна внимание и на социалния статус и положение на запасното войнство в съвременното българско общество. „И въпреки всичко аз знам, че нито за миг не си помислихте да изневерите на България, на българския народ и на положената клетва. Вие напуснахте вашата служба под знамената, но продължавате да се борите за една по-справедлива България. И ние, българите, ще спечелим заедно тази битка за законност, в която вие ще имате съществен принос.“  ", "date": "2018.09.15", "title": "Радев:Независимо от политическите превратности запасното войнство служи вярно и достойно на Родината"}
{"url": "http://epicenter.bg/article/-------------------/163574/2/0", "text": "Председателят на парламента Цвета Караянчева развя байрака и поведе дългото хоро по моста над река Арда в Кърджали под съпровода на оркестър „101 каба гайди“, предаде кореспондентът на БГНЕС. Шумното множество потегли от квартал „Възрожденци“ отвъд реката и премина по моста, едното платно на който бе затворено за движение заради проявата. За втора поредна година местните жители са участници и публика на фестивала „Бъдеще с традиции“, който продължава около шатрите в централния градски парк, предлагащи над 300 вида домашно приготвени баници и погачи. На хорото до Цвета Караянчева бе областният управител Никола Чанев, облечен във везана риза, както и евродепутатът от ГЕРБ Асим Адемов. Министърката на туризма Николина Ангелкова се хвана на хорото, едва когато то пристигна в центъра до паметника на Васил Левски. Там то се разтури и множеството тръгна към парка с шатрите, пред които се тълпяха хора, приготвили найлонови торби за парчетата баници. Домашното производство се продаваше на символичната цена 1 лев за парче, а събраните средства бъдат дарени на Фондация „Искам бебе“, каза областният управител Никола Чанев. Идеята е да се подкрепи особено значимата обществена кауза и да се помогне на двойки с репродуктивни проблеми. Той е и патрон на предстоящия на 28 септември в местния театър благотворителен концерт с базар, организиран от Фондация „Искам бебе“, приходите от който ще бъдат предоставени за ин витро процедури. В алеята на занаятите гостуват майстори на бижута, дърворезба, сувенири от вълна, квилинг-дизайн, шоколади с шевици, живопис върху речни камъни, накити от глина и др. Към официалната церемония по откриването на феста се присъединиха и кметовете на Ивайловград Диана Овчарова и на Златоград Мирослав Янчев, който пристигна облечен потури и елек, а на кръста - силяхлък с втъкнат старинен пищов.   Утре фестивалът „Бъдеще с традиции – Кърджали 2018“ продължава със забавления за децата в двора на Регионалния исторически музей от 10.30 ч. с концерт на детски танцови трупи, фотоизложба, игри, урок по краезнание, приказки с детската писателка Маргарита Павлова.  ", "date": "2018.09.15", "title": "Дълго хоро и баници на „Бъдеще с традиции – Кърджали“"}
{"url": "http://epicenter.bg/article/BSP-po-povod-aresta-na-dvamata-zhurnalisti--Iskame-istina-i-svoboda-na-mediite/163579/2/0", "text": "Младежи от МО в БСП – София, заедно с председателя на НС на БСП Корнелия Нинова и народни представители от ПГ на „БСП за България” призоваха за истина и свобода на медиите, съобщиха от пресцентъра на партията. Инициативата е по повод ареста на двамата журналисти вчера. „Искаме да говорим свободно, не искаме диктатура. Хора, не се страхувайте, ние не се страхуваме”, призовават още във видеото си социалистите.  ", "date": "2018.09.15", "title": "БСП по повод ареста на двамата журналисти: Искаме истина и свобода на медиите"}
{"url": "http://epicenter.bg/article/Prezidentat--Imame-vse-po-golyama-nuzhda-ot-hora--za-koito-dalgat-i-moralat-ne-sa-krasivi-frazi/163581/2/0", "text": "Дейността на офицерите и сержантите от запаса и резерва е изключително важна за патриотичното възпитание на младото поколение. Особено днес, когато младежите имат все по-малко съприкосновение с военната служба трябва да оценим този принос за спояването на връзката между армия и общество, за спояването на връзката между поколенията военнослужещи, която значително отслабва след десетилетия на непрестанни реформи. С тези думи президентът Румен Радев се обърна към участниците в Националния събор на запасното войнство, съобщиха от прессекретариата на държавния глава. В словото си Радев подчерта, че Родината има все по-голяма нужда от хора, за които понятията чест, дълг, достойнство, морал и себеотдайност не са просто красиви фрази, зад които се прикриват користни интереси. По думите на президента службата на запасното войнство е минала в тежки и предизвикателни времена, когато е трябвало да компенсират нелеки политически решения в сферата на отбраната, да режат техника и да закриват поделения, едновременно да съкращават хора и да мотивират всички оставащи да служат вярно, безкористно и всеотдайно. „Вие трябваше в условията на непрекъснато намаляващи ресурси не само да пазите способности, но и да развивате нови и да пазите живота и здравето на своите колеги и подчинени. Трябваше да издигате авторитета на Българската армия и да създавате съвместимост с нашите съюзници“, допълни президентът. В словото си пред гостите Румен Радев подчерта, че независимо от политическите превратности запасното войнство винаги е служило вярно и достойно на родината и днес когато България е член на НАТО, когато СОСЗР е уважаван член на междусъюзническата конфедерация на офицерите от резерва (CIOR), България и нейните интереси продължават да бъдат кредото и смисъла на техния живот. Държавният глава заяви, че вече повече 110 гoдини офицерите и сержантите от запаса и резерва търсят и намират различни организационни форми в интерес на отбраната на страната, в служба на цялото общество и в защита на социалните права. „Вие, генералите, адмиралите, офицерите и сержантите от резерва и запаса сте напуснали службата под знамената, но продължавате да се борите за една по-справедлива България и ние българите ще спечелим заедно тази битка за законност, в която Вие ще имате съществен принос“, допълни президентът. Румен Радев коментира, че много запасни офицери и сержанти таят дълбоко в душата си болка от начина, по който са се разделили с Въоръжените сили, от това, че техниката и поделенията, на които са посветили младостта и живота си днес тънат в руини, както и че натрупаните през годините способности професионални, организационни, лидерски са недооценени, непотърсени и ненужни в нашето съвремие. „Знам, че изпитвате болка от вашия социален статус и положение днес в съвременното българско общество. И въпреки всичко това знам, че нито за миг не си и помислихте да изневерите на България, на българския народ и на клетвата, която положихте“, каза още държавният глава. В местността Крънска кория държавният глава наблюдава демонстрации на бойни техники, скокове с парашут, способности на групите за специални операции и висш пилотаж със спортен самолет, демонстрирани от 68-а бригада „Специални сили“ и Военновъздушните сили.  ", "date": "2018.09.15", "title": "Президентът: Имаме все по-голяма нужда от хора, за които дългът и моралът не са красиви фрази"}
{"url": "http://epicenter.bg/article/Karakachanov-pred-zapasnoto-voynstvo--Armiyata-e-na-naroda--ne-na-polititsite-i-partiite/163583/2/0", "text": "„За мен е чест да бъда на този празник сред хората, които възпитаваха поколения българи как честно и самоотвержено се служи на Отечеството. Никога в своя живот не съм делил българския войник на такъв, който е служил по царско, социалистическо или демократично време. За мен всеки, който е носил униформа, е служил на Майка България“. С тези думи вицепремиерът и министър на отбраната Красимир Каракачанов се обърна към участниците в първия Национален събор на запасното войнство, който се провежда в община Казанлък. В откриването участваха президентът и върховен главнокомандващ Въоръжените сили Румен Радев, народни представители, кметът на община Казанлък Галина Стоянова, висши офицери от БА, представители на Министерството на вътрешните работи, ветерани, членове на военнопатриотичните организации и много граждани, съобщиха от МО. В обръщението си към участниците в събора министърът на отбраната се извини за вземаните през годините неправилни политически решения в областта на отбраната. „Докато аз съм министър на отбраната, в лицето на военното и политическото ръководство на Министерството на отбраната, Вие ще имате хората, които ще се опитват да решават проблемите“, категоричен беше министър Каракачанов. „Българската армия е на българския народ. Тя не е на политиците или на партиите. През 500-те години турско робство православната ни вяра ни запази като българи, а през всичките близо 1400 години единствената заслуга за съществуването на българската държава е на Българската армия и на хората, които са посветили живота си на нея“, заяви министърът на отбраната. Той пожела на ветераните и на военнослужещите от запаса и резерва здраве и успехи в тяхната дейност за възпитанието на българската младеж в родолюбие и служба на България. Каракачанов отличи и награди с юбилейни медали „100 години Първа световна война“ генерал-майор о. з. Димитър Бояджиев, бригаден генерал о. з. Янко Янев, майор о. з. Стефко Михайлов, майор о. з. Евгени Пейчев и старшина о. з. Методи Глишков. В проявата днес се включиха военнослужещи от Специалните сили, които демонстрираха бойни техники и елементи от изпълнявани от тях операции.  ", "date": "2018.09.15", "title": "Каракачанов пред запасното войнство: Армията е на народа, не на политиците и партиите"}
{"url": "http://epicenter.bg/article/Tsvetanov--Ne-se-saobrazyavame-s-protestite--pravitelstvoto-e-stabilno/163584/2/48", "text": "Не смятам, че се задава правителствена криза, правителството в момента е достатъчно стабилно. Това обяви пред журналисти Цветан Цветанов, председател на Парламентарната група на ПП ГЕРБ и заместник-председател на партията, предаде репортер на Радио „Фокус”- Пловдив. „За това говори самият факт, че отчитаме 2.5 милиарда лева излишък и 4% икономически растеж, с който ще приключи календарната година”, добави Цветанов. Той посочи, че само преди дни премиерът Бойко Борисов е открил ново предприятие в Пловдив, в което ще работят висококвалифицирани кадри. „Това е нашата цел и това, към което се стремим”, каза още Цветанов. Той е убеден, че страната ни се движи в правилната посока с новия бюджет за 2019 година, където се разкрива възможност догодина за фонд „Работна заплата” в бюджетната сфера да има 10%-но увеличение. Според него, това е ясен знак, че правителството предприема реални стъпки да се увеличават доходите на гражданите в България. По думите му, очаква се частният сектор също да увеличи възнагражденията на служителите си, като се вслушат и огледат в това, което прави правителството. „Моята основна задача е да се фокусираме към парламентарната ни дейност, да си провеждаме планираното и да не се съобразяваме с провеждането на определени протести”, каза Цветан Цветанов по повод предстоящите демонстрации в столицата.  ", "date": "2018.09.15", "title": "Цветанов: Не се съобразяваме с протестите, правителството е стабилно"}
{"url": "http://epicenter.bg/article/Parvanov--V-rechta-si-v-EP-Zaev-za-parvi-pat-spomena-balgarite-pri-izbroyavane-na-etnosite-v-Makedoniya/163587/2/48", "text": "В речта си в европарламента македонският премиер Зоран Заев, когато изброяваше етносите в мултиетническото македонско общество, за първи път спомена и българите, след македонци, албанци, шиптари, роми. Това каза Георги Първанов, президент на България в периода 2002-2010 година и основател на АБВ на дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“, предаде репортер на Агенция „Фокус“. „Умереният натиск на някои фактори в България в последната година дава резултат. На 1 и 2 август миналата година, когато полагаха цветя на паметника на Гоце Делчев, ние, българите, отсъствахме“, заяви той. „Винаги съм отстоявал тезата, че македонският и българският народ са най-близки“, обяви Георги Първанов. „Трябва да изграждаме отношение малко по-различно мотивирани от тези, които виждаме в момента“, посочи той. „Новото сближение е евроатлантически мотивирано. То не произлиза от осъзнато етническо родство в миналото“, обясни Първанов. „Оценявам позитивно това, което се случи през последната малко повече от година. Договорът с Македония е продукт на усилията на дипломатите, политиците, експертите от няколко правителства. Това без съмнение е добра стъпка, ще бъде грешно, ако го отречем“, каза още той.   \"Много е важно да се постигне съгласието по ключови въпроси като Илинденско-Преображенското въстание. Трябва да докажем, че имаме обща история с Македония и да я дефинираме“, обяви още Първанов. „Междудисциплинарната комисия по Договора с Македония има много работа, дали ще я свърши не знам“, коментира Георги Първанов. „Опасявам се, че нещата няма да приключат след референдума в края на месеца. Името Илинденска Македония не мина не заради нашите власти и дипломация, напротив - външният министър приветства името, а заради гръцката съпротива“, обясни той. „От дистанцията на краткото време твърдя, че Илинденска Македония не мина, но е в основата на тяхната политика за утвърждаване на македонска идентичност“, заяви Георги Първанов. „Останала ни е ролята на страж на „опожарената територия“ на миналото по македонския въпрос“, каза още той. Основното ни настояване е ясно да се дефинира в Договора за добросъседство с Македония понятието обща история, от гледна точка на науката и на истинността, каза на форума председателят на АБВ Румен Петков. „Имахме среща с премиера, с представители на МВнР и на мултидисциплинарната комисия по Договора с Македония“, посочи той. „Поставили сме много ясно безпокойството си от мълчанието на институциите ни по въпроса за името на Македония- за Илинденска и Северна Македония, както и за грубото погазване на историческата истина“, заяви Румен Петков.  ", "date": "2018.09.15", "title": "Първанов: В речта си в ЕП Заев за първи път спомена българите при изброяване на етносите в Македония"}
{"url": "http://epicenter.bg/article/Iliyana-Yotova-v-Odrin--Silata-na-edin-narod-e-v-pametta-za-negovata-istoriya/163595/2/0", "text": "Силата на един народ е в паметта за неговата история. Тук, на Балканите сме преживели доста конфликти, но сме научили най-важното – как да живеем заедно, как да уважаваме миналото си и да го предаваме на идните поколения. Едновременно с това сме отправили поглед към бъдещето и си подаваме ръце в името на децата ни. С тези думи в двора на българската православна църква „Св. Вмчк Георги“ в Одрин вицепрезидентът Илияна Йотова се обърна към събралите се да отбележат два знакови юбилея. Българското читалище „Просвета“ към църквата „Св. Георги“ чества 10 години от създаването си, а българската православна църква „Св. св. Константин и Елена“ отбелязва 10 години от възстановяването си. Това съобщиха от прессекретариата на държавния глава „Да построиш духовен храм, където се стича мало и голямо, за да се просвещава и да пази традициите – това е пример за родолюбиво дело“, заяви вицепрезидентът и поднесе своите благодарности за дейността на фамилията Чъкърък, която поддържа българския дух жив. Илияна Йотова специално поздрави за създаването на първия клон на читалище извън границите на България инициативния комитет. Ден по-рано вицепрезидентът присъства на отбелязването на юбилея в читалище „Просвета - 1870“ в Свиленград. „Когато има мир и добросъседство, всичко се постига“, отбеляза вицепрезидентът. По думите й хората от двете страни на границата доказват, че могат да имат успешни съвместни проекти за доброто на всички. „Убедена съм, че всеки проблем може да бъде решен, когато има диалог и активна работа“, подчерта Илияна Йотова. „Тук в дълг са институциите от двете страни на границата. Все още стои въпросът с обезщетенията на тракийските бежанци. Но съм сигурна, че съвместната българо-турска комисия скоро ще заработи активно, за да се постигне справедливост и решения, които не ощетяват никого. Да следваме благородния и мъдър завет на дедите ни тракийци: Не забравяйте, но не отмъщавайте“, заяви вицепрезидентът. Приветствието си Илияна Йотова завърши със словата на отец Чъкърък: „Най-важното е да работим заедно и който на какъвто език иска, на такъв да се моли. Молитвата звучи по един и същи начин.“ В двора на църквата Илияна Йотова и кметът на Одрин Гюнай Йоздемир засадиха дърво – дар от Балчишката църква, осигурено от Съюза на народните читалища в България. Представителите на българските и турските официални власти прерязаха лентата на новосъздадената мултифункционална сграда на читалището. Тържеството бе последвано от „Тракийска среща“ и шествие на български и турски фолклорни състави. С фолклорен концерт с участието на ансамбли от Самоков, Любимец, Елхово, Харманли и Одрин бе отбелязана 10-годишнината от възстановяването на българската православна църква „Св. св. Константин и Елена“. В Академия по изкуствата „Сезай Ърмак“ вицепрезидентът разговаря с деца и родители от неделния курс по български език в град Одрин и с представители на изселническите дружества в Турция. Те изразиха благодарност, че за първи път български вицепрезидент е поискал среща с тях. По-рано Илияна Йотова проведе срещи с представители на регионалните и местните власти в Република Турция, на които бяха обсъдени въпроси от двустранен характер, както и по-глобални теми като мигрантската криза. При разговорите си вицепрезидентът настоя за възстановяване работата на съвместната българо-турска комисия по нерешените въпроси. Фиали от Рогозенското съкровище Илияна Йотова подари на областния управител Гюнай Йоздемир и кмета на Одрин Реджеп Гюркан.  ", "date": "2018.09.15", "title": "Илияна Йотова в Одрин: Силата на един народ е в паметта за неговата история"}
