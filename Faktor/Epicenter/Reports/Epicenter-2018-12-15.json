{"url": "http://epicenter.bg/article/Oblatsi--snyag-i-dazhd-za-kray-na-sedimtsata-/170846/2/0", "text": "И през следващото денонощие ще се задържи предимно облачно с валежи от дъжд, в Северозападна и високите полета на Западна България – от сняг. Вятърът постепенно ще се ориентира от запад, най-късно в Източна България, където през деня все още ще е от изток-югоизток – слаб до умерен. Температурите в Северозападна България ще са почти без дневен ход – около 0°; в останалите райони минималните ще са между 1° и 6°, по морския бряг до 8-9°, а максималните - между 5° и 10°, на места в югоизточните райони и по-високи, предава Канал 3.  Атмосферното налягане слабо ще се повиши, но няма да надвиши средното за месеца.  Над Черноморието ще бъде облачно с предимно слаби валежи от дъжд. Ще духа слаб до умерен източен вятър. Максимални температури между 9° и 12°. Температурата на морската вода е 8-9°. Вълнението на морето ще е 3-4 бала.  Над планините ще бъде облачно с превалявания от сняг, в масивите от Източна България – от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. Максимална температура на височина 1200 метра – около 5°, на 2000 метра – около минус 1°.  През нощта срещу понеделник от запад валежите ще спират. Сутринта все още ще превалява в източните райони. По-късно от запад отново ще завали, в северозападни райони - сняг, на юг- дъжд. Ще духа слаб, в Източна България умерен вятър от източна четвърт. Във вторник и сряда от североизток, по-късно и от север, ще нахлува студен въздух. Ще преобладава облачно време, на места с превалявания, вече в повечето райони от сняг. В Източна България ще бъде и ветровито.  За утре е обявен жълт код в 7 области в страната. В областите София - град, София - област, Перник и Кюстендил предупреждението е за обилни снеговалежи, като се очаква образуване на снежна покривка.  В областите Видин, Враца и Монтана жълтият код е за сняг и поледици. По поречието на река Дунав също има условия за поледици.  ", "date": "2018.12.15", "title": "Облаци, сняг и дъжд за край на седмицата "}
{"url": "http://epicenter.bg/article/Zamestnik-darzhavniyat-sekretar-na-SASht-donese-na-Borisov-poslanie-ot-Tramp-/170810/2/0", "text": "Министър-председателят Бойко Борисов се срещна със заместник-държавния секретар на САЩ Джон Съливан. Във фокуса на разговорите бяха сигурността, енергетиката, инвестициите и двустранните отношения. Това съобщиха от правителствената информационна служба.  Премиерът Борисов отново увери, че България напълно изпълнява поетите ангажименти към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване.  Заместник-държавният секретар на САЩ Джон Съливан подчерта, че България е стабилен и предвидим партньор в рамките на Алианса и на двустранна основа. Съливан предаде на премиера Борисов послание от американския президент Доналд Тръмп за значимостта за САЩ на приятелските и партньорски двустранни отношения с България, и високата оценка за тях.  Акцент в срещата между Бойко Борисов и Джон Съливан бе още енергийната сигурност и сътрудничеството между двете страни в тази област. Министър-председателят запозна Съливан с напредъка по интерконектора между България и Гърция, с амбициите на страната ни да съхрани ролята си в преноса и търговията с газ, както и с проекта „Белене“.  „България води политика, насочена към гарантиране на енергийната сигурност както за страната, така и за ЕС“, заяви премиерът Бойко Борисов.  Той посочи, че работим активно за енергийна диверсификация и по проектите за газови връзки със съседните страни.  ", "date": "2018.12.15", "title": "Заместник-държавният секретар на САЩ донесе на Борисов послание от Тръмп "}
{"url": "http://epicenter.bg/article/Prezidentat-uveri-SASht--che-Balgariya-tarsi-strategichesko-partnyorstvo-za-modernizatsiya-na-armiyata-/170820/2/0", "text": "Държавният глава Румен Радев разговаря на „Дондуков“ 2 със заместник-държавния секретар на САЩ Джон Съливан, който е на посещение в България. В срещата участва и посланик Ерик Рубин. Във фокуса на разговорите бяха стратегическото партньорство между България и САЩ, както и развитието на двустранното сътрудничество. Това съобщиха от прессекретариата на държавния глава.  Президентът Радев изрази интереса на страната ни към разширяване на икономическия обмен и увеличаване на инвестициите от САЩ в сфери с висока добавена стойност и информационните технологии. По думите му България се утвърждава като регионален технологичен лидер и привлича все повече експерти и технологични компании от региона и Европа.  Президентът посочи също така, че страната ни има амбицията да се развива като регионален енергиен център в Югоизточна Европа. Реалната диверсификация с изграждането на интерконектори с нашите съседи, заедно с директните доставки на енергийни ресурси, повишават сигурността и водят до намаляване на цените, с което съответстват на националните интереси на България и на Европейския съюз, посочи още Румен Радев. Обсъдена беше и възможността за разширяването на двустранното сътрудничество в разработването на перспективни енергийни източници.  Джон Съливан даде висока оценка на двустранното сътрудничество в сферата на отбраната и сигурността и на приноса на българските военнослужещи в НАТО.   Президентът отбеляза значителния международен интерес към процеса на модернизация на Българската армия, в който участват и САЩ. Държавният глава подчерта, че страната ни се стреми към стратегическо партньорство с бъдещия доставчик, обмен на програми за обучение и търси най-изгодното предложение на основата на равнопоставеност, конкурентност и прозрачност, при спазване на критериите, определени от Министерството на отбраната и Народното събрание.  ", "date": "2018.12.15", "title": "Президентът увери САЩ, че България търси стратегическо партньорство за модернизация на армията "}
{"url": "http://epicenter.bg/article/EK-otpuska-oshte-210-mln--lv--za-remont-na-uchilishta-i-detski-gradini-/170823/2/0", "text": "Европейската комисия одобри още 210 млн. лв. за ремонт на образователната инфраструктура в страната по Оперативна програма „Региони в растеж“ 2014-2020 г., съобщават от МРРБ.  Средствата се прехвърлят от инвестиционен приоритет „Енергийна ефективност“ на първата ос на ОПРР, бенефициенти по която са 39-те големи градове, към приоритет „Образователна инфраструктура“ на същата ос. Целта е да се постигне по-високо ниво на качеството на образование в градовете, определили най-високи нужди в рамките на инвестиционните си програми.  С преразпределението на ресурса се покрива и недостигът от средства по вече сключени договори за „Образователна инфраструктура“ за големите градове. Това ще допринесе за постигане на правителствения приоритет за по-високо ниво на качеството на образованието.  В момента по ОПРР 2014-2020 се изпълняват 119 проекта на обща стойност 623 млн. лв. С тези средства ще се рехабилитира материално-техническата база на общо 442 детски градини, основни и средни училища и университети.  Изпълнението на 7 от проектите на обща стойност 12,2 млн. лв. вече приключи. В резултат 5716 лица се обучават и работят в модернизираните 21 образователни институции.  Изменението на програмата е предложено след извършен вътрешен анализ по изпълнението ѝ от Управляващия орган в МРРБ и е одобрено от Комитета за наблюдение и от Министерския съвет.  ", "date": "2018.12.15", "title": "ЕК отпуска още 210 млн. лв. за ремонт на училища и детски градини "}
{"url": "http://epicenter.bg/article/Iliyana-Yotova--Samo-slabite-lideri-upravlyavat-sas-strahovete-na-horata-/170824/2/0", "text": "„Ксенофобията и национализмът днес шестват в речите на политиците в цял свят. Но омразата и национализмът не са лекарство за никой проблем. Те няма да преборят неравенството и липсата на справедливост в обществото ни. Само слабите лидери управляват със страховете на хората.“ Това заяви вицепрезидентът Илияна Йотова на възпоменателния събор по повод 75-ата годишнина от разстрела на шестте ястребинчета.  „Все още отекват думите на 7-годишния Стойне: Не ме убивайте, аз съм малък“, посочи вицепрезидентът и подчерта трагичното безсмислие на смъртта на 18 невинни души, сред които 6 деца.  „75 години продължаваме да се питаме защо се случи това безмилостно деяние. Успяхме ли за тези години като хора, като българи да изминем нелекия път от безумието към помъдряването“, запита Илияна Йотова.  Вицепрезидентът определи като недостойни опитите за пренаписване на историята. „Последните години самозвани научни работници, общественици, политици казват, че няма защо да се помнят тези дати от българската история и да присъстват в учебниците на децата ни. Уроците на историята са тежки, но горко на тези, които не ги помнят и не ги предават на поколенията“, отбеляза Илияна Йотова.  Вицепрезидентът посочи, че е наш дълг да разказваме за тази трагедия на децата си, за да ги предпазим от опасностите в този страшен свят, в който човешките ценности нямат значение. „Ще предаваме на поколенията историята, за да се чувстваме силни като народ, който всеки път въстава срещу несправедливостта, срещу разделението и омразата, която трайно се настани в обществото ни. В един народ, оцелял над 13 века, няма място за разделение“, заяви Илияна Йотова.  Вицепрезидентът цитира големия мислител Умберто Еко и неговите 14 начина да познаем фашизма. Еко казва: „Ние, съвременните хора, много по-лесно ще разпознаем фашизма, ако отворим вратите на Аушвиц или видим черните униформи по парадите на площадите. За съжаление, днес той е скрит повече от всякога – в разделението и омразата“. „Да сме непримирими към всички прояви на фашизъм и ксенофобия“, призова Илияна Йотова.  Вицепрезидентът завърши словото си със стихове на Георги Струмски: „А от своите снимчици мили / право в нас вие поглед сте впили / и усмивката ваша, все съща, / във смеха на сина ми се връща, / зеленее се вашето цвете. / Не старейте! / Красиви бъдете! / Полетете с най-младите птици, /на детинството вечни връстници.“  ", "date": "2018.12.15", "title": "Илияна Йотова: Само слабите лидери управляват със страховете на хората "}
{"url": "http://epicenter.bg/article/Vladislav-Goranov--Tozi-byudzhet-mozhe-da-bade-izpalnen-samo-ot-tova-pravitelstvo-/170825/2/0", "text": "„Успяваме да направим бюджета един по-голям инструмент за преодоляване на неравенствата“, заявява министърът на финансите Владислав Горанов  .  Той подчертава, че това се дължи на нарастването на икономиката и на всички показатели на макрониво и дава за пример увеличението през 2018 г. на брутния вътрешен продукт (БВП) с 30 % и на данъчните приходи с 40 % спрямо 2014 г.,    По думите му бюджетът отразява и политическите намерения на правителството за какво и как да изразходва парите, които е събрало от българските граждани. „Този бюджет може да бъде изпълнен само от този кабинет. Видяхме през 2017 г., за кратко, как друг кабинет конюнктурно и бързо влоши показателите в бюджета. Аз съм убеден, че имаме политически капацитет да запазим управляващото мнозинство и да запазим приоритетите, които са общоприети, или поне подкрепени от по-голямата част от българските граждани“, категоричен е министърът. Според него образованието, подобряването на инфраструктурата и на административното обслужване са основните предпоставки за по-добро качество на живот и за по-успешно развитие на обществото и затова за тези сфери са предвидени повече средства през 2019 г.  „Бюджетът преразпределя от една много по-голяма икономика, която е резултат от положителните процеси от последните няколко години. И при положение, че сме изпълнили обещанието си да не променяме параметрично данъчната политика в следващите години, означава само едно – че българският народ е произвел повече“, посочва министър Горанов. Той подчертава, че данъците остават непроменени и чрез нарастване на социалната част на разходите в бюджета се увеличава държавната подкрепа: „Тук трябва да включим и образованието, увеличението на разходите за хората с увреждания, увеличение на разходите, правени от цялото ДОО. Тук ще видите и половин милиард повече за здравеопазване. Тоест, основната част от произведеното отива за преодоляване на неравенствата и то без да се увеличават данъците. Това е отношението на сегашното управление през Новата година“.  Относно ръста на заплатите в администрацията Владислав Горанов обръща внимание, че за първи път от 2008 г. се извършва хоризонтално увеличение на възнагражденията. Той разяснява, че целите са поне две – от една страна, това да е адекватно на процесите в реалната икономика, а от друга, да се притисне реалният сектор и той да осъзнае, че цената на труда не може да е източник на конкурентоспособност.  „Видяхме, че през дългите години, когато ниските данъци и ниската цена на труда бяха източник на конкурентоспособност, освен да се задълбочи неравенството и да напуснат огромен брой млади умове, да отидат в Европа, където цената на труда е по-висока, друго не успяхме да постигнем, макар и късно трябва да осъзнаем, че цената на труда не е само фактор на производителността“, смята Горанов.  Министърът на финансите уверява, че правителството няма да направи нито един разход над одобрените със Закона за бюджета. Той припомня, че дебатът относно гъвкавостта на изпълнителната власт при преразпределението е безкраен и с тенденция за намаляване на правомощията на правителството. Съгласно последните изменения в Закона за публичните финанси на правителството се предостави възможността да прави това с публичен нормативен акт.  „Срещаме укор, че и това е много, но първо трябва да направим уточнението, че то се случва само в рамките на утвърдени от парламента разходи, т.е. ако има преизпълнение на приходите, те не могат да бъдат изхарчени. И второ – правим уговорката, че по Конституция Министерският съвет е отговорен за изпълнението на бюджета. Би било грешка, небалансирано би било, ако на МС не е оставена никаква гъвкавост по отношение на изпълнението на бюджета. Защото, не дай си Боже, в някаква извънредна ситуация гъвкавостта за оперативни решения, е изцяло на изпълнителната власт“, уточнява Владислав Горанов.  ", "date": "2018.12.15", "title": "Владислав Горанов: Този бюджет може да бъде изпълнен само от това правителство "}
{"url": "http://epicenter.bg/article/Dzhon-Salivan-i-ministar-Karakachanov-obsadiha-regionalnata-sigurnost-/170826/2/0", "text": "Американският заместник-държавен секретар Джон Съливан посети и българското военно министерство по време на официалната си визита в София.  В разговор с вицепремиера и министър на отбраната Красимир Каракачанов Джон Съливан обсъди теми от двустранното сътрудничество, стратегическото партньорство и регионалната сигурност, съобщиха от МО.  Преди това той се срещна с премиера Бойко Борисов и с президента Румен Радев. С тях бе обсъдено както военното сътрудничество между България и САЩ, така и възможността страната ни да участва в развитието на енергийни проекти.  ", "date": "2018.12.15", "title": "Джон Съливан и министър Каракачанов обсъдиха регионалната сигурност "}
{"url": "http://epicenter.bg/article/Proekt-za-nebostargach-do-vhoda-na-Morskata-gradina-izkara-varnentsi-na-protest-/170830/2/0", "text": "Варненци излязоха на протест срещу изграждането на висока сграда в идеалния център на града. По проект 18-етажното здание трябва да бъде построено до входа на Морската градина, предаде бТВ.  Недоволните жители на морския град поискаха общината да наложи мораториум върху високото строителство в центъра.  „Да се ограничи високото строителство в идеалния център на Варна и да се даде възможност на гражданите да живеят в една по-добра, здрава градска среда с повече междублокови пространства, паркинги, зелени зони“, заяви Николай Танчев.  Бъдещата сграда трябва да се издигне на мястото на емблематичен хотел в града, като има подробен устройствен план, одобрен още през 2007 г.  Главният архитект на Варна обяви, че построяването на сградата зависи само от волята на собствениците. Според него в едно подобно строителство няма почти нищо притеснително.  „Историята е концентрирала високите сгради покрай бул. „Сливница”. Аз лично предпочитам да не са разпилени из целия град, а да са концентрирани на едно място. По-скоро ме притеснява самата архитектура каква ще бъде. Аз винаги настоявам, когато има пунктови сгради или т.н. високи сгради, това да се случва с конкурс, за да се намери най-доброто решение“, коментира Виктор Бузев, главен архитект на Варна.  ", "date": "2018.12.15", "title": "Проект за небостъргач до входа на Морската градина изкара варненци на протест "}
{"url": "http://epicenter.bg/article/Govori-otseleliyat-pri-tragediyata-v-tunela--quot-Echemishka-quot--Gospod-me-zapazi-zhiv--VIDEO-/170800/3/0", "text": "За първи път след обвиненията за смъртта в тунела „Ечемишка“ говори пред NOVA оцелелият при инцидента. Николай Николов се връща към фаталния 5 февруари 2017 г., когато метална осветителна конструкция се откачи и затисна колата му. При инцидента загина сестра му, припомня Нова тв.  Николай признава, че е бесен на институциите в лицето на АПИ заради бездействието.  За прокуратурата са бездействали двама бивши шефове в Пътната агенция - Лазар Лазаров и Дончо Атанасов. С обвинение са още четирима служители. Заключението на експертите е, че проблем с конструкцията на тунела е имало още от 2010 г.  Според Николай вината за инцидента ще се размие.  „С днешна дата мисля, че няма да има пак виновни, защото са много хора и не могат да осъдят всички”, смята той. Затова и не чака правосъдие.  Вярва, че Господ го е запазил жив.  Срещата пред тунел \"Ечемишка\" го връща в деня на трагедията. Шест месеца му отнело да мине пак през тунела.  За година и 10 месеца след смъртта на сестра му казва, че се е отчуждил от света. Сили да се върне към него му дали близките.  ", "date": "2018.12.15", "title": "Говори оцелелият при трагедията в тунела \"Ечемишка\": Господ ме запази жив (ВИДЕО)"}
{"url": "http://epicenter.bg/article/Misteriya--Otkriha-tefterche-do-myastoto--kadeto-be-namereno-tyaloto-na-nachalnika-na-KAT-Kazanlak/170805/3/0", "text": "Разследващите са открили тефтерче на мястото, където вчера беше намерено тялото на 44-годишния шеф на КАТ – Казанлък Тодор Николов. Новите разкрития около смъртта на полицейския началник бяха съобщени от районната прокуратура в Казанлък, предава бТВ.  Стана ясно още, че автомобилът, в който е открит Николов, е бил заключен. Вчера, на около 40 метра от мястото, бяха намерени още пари и оръжие.  „Бе намерено и едно тефтерче близо до изхвърлената парична сума. Тепърва ще се анализира съдържанието му. Към настоящия момент не са постъпвали доказателства за корупционни практики в „Пътна полиция”, но ще се работи и по тази версия”, каза районният прокурор на Казанлък Таня Димитрова.  Самоубийство и склоняване към самоубийство от неизвестно засега лице са версиите, по които работи прокуратурата.  ", "date": "2018.12.15", "title": "Мистерия! Откриха тефтерче до мястото, където бе намерено тялото на началника на КАТ–Казанлък"}
{"url": "http://epicenter.bg/article/Prof--Mihail-Konstantinov---Martvite-dushi--v-izbiratelnite-spisatsi-u-nas-sa-do-18--/170809/11/34", "text": "    - Не бих казал, че е закъсняла. Тя беше поредна среща. Доста хора изказаха становища. Уточниха се някои промени, но направи впечатление, че твърде малко депутати имаше присъстващи. Така че ни бих нарекъл това точно „бойкот“, но нещо такова имаше – недостатъчно присъствие на хора от парламента. В крайна сметка поправките в Изборния кодекс ще бъдат приети в Народното събрание. Имаше единодушие по въпроса за това, че поставянето на камери в секционните комисии като цяло е полезно. Но би трябвало тези камери да се включват, след като приключи гласуването, само по време на броенето, за да нямат хората чувството, че някой ги следи и контролира по време на самото гласуване. Това представлява и известен риск, защото самото наличие на камери може да бъде използвано от недобросъвестни хора, които биха казали, че ето на, ние следим как гласуват избирателите. Но използването на камери по време на избори се практикува в много държави по света, включително и в европейски държави. Това, доколкото знам, е и предложение на „Воля“. И вероятно то ще влезе в крайния вариант на законови изменения и допълнения на Изборния кодекс. Бяха обсъждани също така и въпросите за машинното и интернет гласуване или дистанционно електронно гласуване. Там проблемите са в голяма степен технически и трябва да се има предвид, че през последните години настъпиха промени в тази област. Преди три-четири години, когато в Кодекса беше записано, че ще има този вид гласуване, нещата изглеждаха по един начин. Сега изглеждат по друг начин. Факт е, че много държави се отказаха от този тип гласуване. И ако трябва да бъдем съвсем точни, в Европа специално то почти не се среща. Машинно няма, а интернет гласуване има в Естония и отчасти в Швейцария. Аз лично смятам, че рано или късно ще има интернет гласуване, но по много причини все още, както казах – не му е дошло времето. А иначе осигуряването на 12 000 машини плюс резерв е доста тежка задача. Така че най-вероятно ще си остане в предложението, което го има и в момента, на първо четене, което мина, а именно за поне 1 000 машини в страната. А като се каже „ поне 1 000 машини“, можем да кажем със сигурност, че ЦИК ще определи те да бъдат точно 1 000. Това означава по около 30 машини в областните центрове. Така че това ще бъде на този етап. Впрочем всички държави, които са въвеждали някога машинно гласуване в своята изборна практика, са го направили това в продължение на много години. Някъде процесът е траел по 20 години. Това гласуване особено е популярно например в Индия, Бразилия, Венецуела и такива държави, където често има проблем с грамотността на населението. Там много хора просто не могат да гласуват с хартиени бюлетини, защото се неграмотни. Така че за Индия, например, това е много подходящо. Става дума, че този въпрос постепенно се решава. Ще видим как.    - Аз казах вече, че този тип гласуване има своите плюсове. Въпросът е, че светът в последните години се отказва от него. Казвам само това и по-скоро задавам този въпрос – къде го има? И тук вече отговорът, който получавам, е: „Да, но го има записано в закона“. Това не е отговор на моя въпрос. Дали сте съгласни, или не с аргументите, е въпрос на дебати. Факт е, че в Европа няма машинно гласуване. Защо да изнасилваме фактите? Интернет гласуването е също доста уязвимо, защото вие знаете, че в момента и България беше атакувана многократно. Сайтът на ЦИК, сайтът на Министерски съвет, сайтът на Министерството на вътрешните работи и редица други такива държавни сайтове бяха атакувани и сринати, включително по време на изборите. Дори ако предположим, че нищо такова не се случи, тоест всичко протече по мед и и масло, винаги има опасност да има известно недоверие в това гласуване. Разбира се, има начини да се минимизират щетите, като да кажем интернет гласуването се проведе преди датата на хартиеното гласуване, за да може ако има срив, хората да гласуват и на хартия. Така че такава е картината. Държавата, която има 100% възможност за интернет гласуване, това е държавата Естония, там между другото имат и само 500 000 избиратели, доколкото знам. Или нещо такова. Те го използват не повече от 30%, въпреки че могат да гласуват така. И освен това, те имаха много тежък проблем с пробива на техните умни карти. Естонските смарткарти се оказаха пробите и те сега не могат да гласуват с тях. Естонската държава в момента съди чрез международни съдилища доставчика на тези карти за сумата от 170 милиона евро за понесени материални и морални щети. Така че пак ще повторя – този проблем е доста тежък. Не е редно да бъде решаван с лека ръка. Аз лично мисля, че е добре да изчакаме две-три големи европейски държави да се придвижат напред в тази плоскост и ние да ги последваме. Да се хвърляме с главата напред в нещо, от което Европа се е отказала, за мен е рисковано, но това не значи, че не трябва да продължат проучванията по този въпрос.    - Моето становище е по-различно. Аз мисля, че българският изборен процес като цяло е на много високо ниво по отношение на сигурност. Разбира се, проблеми като купуване на гласове и така нататък съществуват и те не засягат нито техниката на гласуване, нито начина на обработка на резултатите. Ако някой е решил да си продава гласа, това не може да го спре по никакъв начин и с никакви средства. По отношение на сигурността, българската изборна система предлага някои решения, които са уникални в света пак по отношение на гарантиране на сигурността. Двойна обработка на изборните протоколи, публикуване онлайн на всички резултати, текущо публикуване на резултатите. Всеки може да провери какъв е резултатът в неговата секция. И така нататък. България впрочем мисля, че е единствената в света, която за последните 28 години е публикувала всички изборни резултати – секция по секция, партия по партия. Това е абсолютно наистина уникална база данни и не съм сигурен, че изобщо има държава в света, която да поддържа такава база данни за совите избори, което не променя факта, че много българи не вярват в своята изборна система. Аз например ще ви кажа нещо, което е много устойчива легенда, която всеки втори българин ще ви каже: „Да, ама те мъкнат чували с бюлетини“. Само искам да кажа, че чувалите с бюлетини нямат никакво отношение към изборния процес. Всеки може да ги мъкне, което не е хубаво, разбира се, но чувалите с използвани бюлетини нямат отношение към изборния процес. Резултатите са записани в протоколите, данните от протоколите са вкарани в компютрите и така нататък. Виждате следователно тия чували, които са емблематични, че всъщност нямат никакво значение, въпреки че пак повтарям – има си процедура, по която се борави с тези чували. Но те към изборния резултат нямат никакво отношение.    - Първо, в секциите има по един представител на всяка парламентарно представена сила. Това, че всички те са се наговорили помежду си, искат да излъжат, всички са купени, всички са боклуци и т.н. – всичко можем да си представим. Но нека още веднъж повторя, в самите секции, там, където се броят резултатите, където протича изборния процес, всички са от различни политически сили. И това действително се счита за някакъв вид гаранция за честност на изборите. Ако партиите не вярват на собствените си представители, какво да говорим? Във всяка изборна секция може да присъства всеки: граждани, наблюдатели, застъпници, представители на партии, могат да присъстват както по време на гласуването, така и по време на броенето на резултата. След като приключи броенето, всеки получава копие от изборния протокол с резултатите – копие, с което при вкарването на данните в РИК, веднага след това данните се качват в сайта вътре на РИК съответно в ЦИК. Всеки може да сравни това, което е видял в секцията, с това, което е публикувано в протокола, от който после се вади резултата. Всички възможни и невъзможни мерки са взети. Обаче несъмнен е фактът, че в някоя отдалечена секция комисията може да се уговори и да предаде фалшив протокол.    - Да, може в някоя малка секция, в някое залутано място, може. Но аз си мисля, че всеки от нас е присъствал по време на гласуване някъде и знаете за какво става въпрос. Сега, има различни оценки за ефекта от подобни манипулации. Той, този ефект е общо взето в порядъка на по-малко от 10 хиляди гласа на национални избори. Забележете какво става: там има 3.6 милиона гласа или 4 милиона гласа, тук говорим за манипулация в някаква нищожна част от тези гласове. Няма държава, която да си е решила, може би скандинавските държави и Германия, на 100% този проблем. Винаги има някакви малки неща. Но искам отново да подчертая – българската изборна система е една от най-добрите в света. Казвам го и се подписвам под тези думи. Знам колко в момента ще се смеят хората, и журналисти, и анализатори и т.н. всички се подиграват с българската изборна система и хората мислят, че тя е фалшива. Не, напротив, тя е една от най-добрите, което не значи, че не може да бъде подобрена. Това е истината. Ако някой си е решил, че непременно го лъжат, да, окей, той ще се чувства излъган. В крайна сметка, всеки да отиде, да седи и да проверява и т.н. Само взаимният контрол е гаранция за прозрачност.    - Да, мога да отговоря. Процентът в момента достига 15-18%.    - 1 милион души са в чужбина избирателите – техните имена стоят в избирателните списъци. Депутатите не си мръднаха пръста вече близо 30 години да решат този проблем. Избирателните списъци трябва да бъдат изчистени с помощта на механизма, наречен активна регистрация. Това всички държави го правят, само ние не го правим. Искам да ви кажа, че това, че има мъртви души в списъка не значи, че тези мъртви души ще гласуват. Ако комисията си гледат работата, душите няма да гласуват. Но те създават предпоставка за манипулации, и освен това, нарушават доверието в изборите.  - Компрометират вота в очите на хората. А и няма какво да се лъжем – в някоя комисия някъде спокойно могат да отбележат някой, който е в чужбина, като гласувал и да пуснат бюлетина. Да, възможно е. Но да бъдат така добри депутатите да въведат активната регистрация. Например по френски модел – просто всяка година всеки избирател се регистрира на 31 декември, че ще участва в изборите следващата година, каквито и да са те. И с имената на тези хора се правят едни списъци. Който не се е регистрирал не гласува. На мен любим пример е с г-жа Саркози – съпругата на предишния президент, която помогна много за освобождаването на българските медицински сестри и д-р Ашраф ал-Хаджудж. Много помогна. Тази същата госпожа Саркози една година не можа да гласува за собствения си мъж да го подкрепи в изборите, защото беше забравила предишната година да се регистрира. Няма никакво значение, че е съпруга на кандидата за президент и всички я познават и т.н., тя не може да гласува. Който не се е регистрирал, не гласува. Ето ви активната регистрация. Защо не го направим това? Активната регистрация може да се прави и по интернет и по всякакви други канали. В самата Франция съществуват три начина за активна регистрация, така че всеки, който поиска, ще се регистрира. Ако отиде за нещо до общината, за някаква работа, също там може да се регистрира. Това може да се направи с три реда направо – въвежда се активна регистрация. Ето ви например нещо, с което могат да се изчистят избирателните списъци. И вместо да има 7 милиона имена, в момента в избирателните списъци съществуват повече имена, отколкото са хората на територията на страната едва ли не. Така, ако изчистим списъците с активна регистрация, вътре ще останат не повече от 4 милиона имена. Това са хората, които гласуват. Други, които не гласуват – те са около 2-2.5 милиона българи на територията на България, които никога няма да гласуват, не им харесва тази процедура – те няма да фигурират в списъка. Но както виждате, никой не го прави това, занимаваме с други неща.   ", "date": "2018.12.15", "title": "Проф. Михаил Константинов: „Мъртвите души“ в избирателните списъци у нас са до 18% "}
{"url": "http://epicenter.bg/article/-quot-Doyche-vele-quot---quot-Zhaltite-zhiletki-quot--ruskite-trolove-i-Makron-/170821/11/33", "text": "Руската \"фабрика за тролове\" отново работи на пълни обороти - наблюдения и анализи сочат, че с помощта на дезинформации Русия се опитва да влияе на протестите на френските \"жълти жилетки\". Целта е президентът Макрон.  В началото на декември американски и британски медии съобщиха за опити на руски интернет-тролове да повлияят на вълната от протести, заляла Франция. Твърди се, че те са разпространявали дезинформации, в т.ч. фалшиви снимки от протестите.  В потвърждение на тези твърдения идват информации от инициативата \"Алианс за гарантиране на демокрацията\" на американската неправителствена организация German Marshall Fund (GMF), която наблюдава в Туитър потребителски профили, за които се предполага, че са под руско влияние.  Наблюденията показват, че в продължение на една седмица протестите на \"жълтите жилетки\" (#giletsjaunes) са били водещата тема в тези акаунти. Данните са от дашборд, позволяващ в реално време да се следи активността на 600 избрани акаунта в Туитър, вкл. хаштагове, тематични публикации и източници. Засега обаче не е съвсем ясно чии са въпросните профили.  От страницата на друг проект, наречен \"Хамилтън 68\", научаваме, че става дума за три определени групи: акаунти, които са открито проруски или имат връзки с руското правителство; други, управлявани от така наречените фабрики за тролове в и извън Русия; а третата група включва профили на потребители от цял свят, които тиражират допълнително теми, свързани с Русия.  Най-често източниците на публикациите в тези профили са руските RT и Sputniknews. Целта е да се задържа вниманието върху определени теми и проблеми, да се дискредитира Западът, а либералната демокрация да бъде представяне изцяло в негативна светлина\", казва за ДВ експертът по социалните медии в GMF Брет Шафнър. Активността във въпросните профили е насочена предимно към англоезичната публика, следователно тяхното влияние върху протестите във Франция е сравнително слабо, допълва той.  Максим Одине, експертка за Русия във Френския институт за международни отношения (IFRI), потвърждава това: \"Руските действия не трябва да се възприемат като инструмент за мобилизиране на нови активисти за \"жълтите жилетки \" или пък като средство за подбуждане към насилие. Те имат за цел по-скоро да засилят поляризацията на обществото, създавайки впечатлението за една дълбоко разединена страна на ръба на гражданската война\", казва тя.  По същия начин вижда нещата и руската политическа наблюдателка, живееща във Франция, Татяна Становая. Според нея Русия използва слабостта на френския президент Еманюел Макрон, за да разпространява \"тезата за упадъка на Европа, кризата на демокрацията и надигащите се настроения срещу естаблишмънта”. Тя обаче не смята, че засега това оказва голямо влияние.  \"Не протестиращите, а президентът Макрон е основната цел на руската активност в социалните мрежи\", казва Бен Нимо, експерт по информационна сигурност в американския мозъчен тръст Атлантически съвет. В края на ноември Нимо детайлно описа в свой доклад за Атлантическия съвет предполагаемата \"френска операция\" на руските интернет-тролове. Заедно със свои колеги той е успял да възстанови части от блокираните профили. Повечето са на английски, но дванайсет акаунта в Инстаграм са на френски език. Те са имали около 76 000 последователи, в т.ч. 12 400 от Франция, по информация на Фейсбук. Повечето от тях са създадени в средата на 2017 година.  От Фейсбук не казват кой стои зад тези профили, но не изключват това да е \"Internet Research Agency (фирмата от Санкт Петербург, добила популярност в западните медии като \"руската фабрика за тролове\" - бел.ред.). \"Не можем обаче да твърдим това със сигурност\", уточняват от Фейсбук.  Сравнително малкият брой на въпросните профили Нимо обяснява с това, че възможностите на руските тролове на френски език са ограничени, и че \"операцията\" вероятно е още в началото си. В САЩ Русия започна своята онлайн дейност около 2,5 години преди президентските избори през 2016 г., припомня експертът на Атлантическия съвет. Ето защо такива случаи трябва да се разглеждат в по-широк контекст.  \"В случая не говорим само за \"жълтите жилетки\", защото подобна операция обикновено има дългосрочна цел\", казва Нимо. А в случая целта е Макрон, добавя той.  ", "date": "2018.12.15", "title": "\"Дойче веле\": \"Жълтите жилетки\", руските тролове и Макрон "}
{"url": "http://epicenter.bg/article/Kremal-othvarli-priziva-na-SASht-da-osvobodi-zadarzhanite-ukrainski-korabi-i-moryatsi-/170793/7/0", "text": "\r\n Кремъл отхвърли американския призив към Русия да освободи задържаните украински кораби и моряци, но добави, че Москва остава заинтересувана от среща на високо равнище с Вашингтон, предадоха световните агенции.. \r\n   \r\n \r\n \r\n Вашингтон каза вчера, че среща между президентите Доналд Тръмп и Владимир Путин няма да има, докато руснаците не освободят трите украински военни кораба и техния екипаж, пленени миналия месец край Кримския полуостров. \r\n   \r\n \"Такава позиция, разбира се, не може да бъде основание да нарушим правните процедури и разследването срещу тези, които нарушиха държавните граници на Русия\", заяви в конферентен разговор говорителят на Кремъл Дмитрий Песков. \r\n   \r\n Прессекретарят на свой ред определи като \"неоснователни\" американските обвинения срещу руската гражданка Мария Бутина. Тя се призна вчера за виновна пред федерален съд във Вашингтон, че е действала като руски агент с цел да се внедри във влиятелно американско оръжейно лоби, за да окаже влияние върху американски консервативни активисти и политици. \r\n   \r\n Руският външен министър Сергей Лавров отправи критики към САЩ, че са се опитали \"да пречупят волята й и да я принудят да признае неща, които вероятно не е направила\", предаде Франс прес. \r\n   \r\n \"Тя е задържана при по-тежки условия от тези, при които обикновено биват държани опасни рецидивисти\", каза Лавров. \r\n   \r\n  Източник: Дир. бг \r\n   \r\n   \r\n \r\n", "date": "2018.12.15", "title": "Кремъл отхвърли призива на САЩ да освободи задържаните украински кораби и моряци "}
{"url": "http://epicenter.bg/article/Sas-salzotvoren-gaz-razprasnaha-protest-v-Solun-sreshtu-sporazumenieto-s-Makedoniya/170794/7/0", "text": "\r\n Гръцката полиция използва сълзотворен газ, за да разпръсне антиправителствените демонстранти, събрали се снощи в северния град Солун, за да протестират срещу споразумението с Република Македония за нейното име, предаде Асошиейтед прес. \r\n   \r\n \r\n \r\n Участниците в протеста провокираха плътния полицейски кордон в Солун, където премиерът Алексис Ципрас говореше пред свои привърженици. \r\n   \r\n Споразумението предвижда бившата югославска република да се преименува на Република Северна Македония, в замяна на което Гърция ще оттегли възраженията си срещу нейното присъединяване към НАТО и, евентуално, към Европейския съюз. \r\n   \r\n Противниците на сделката в Гърция, сред които и консервативната опозиция, твърдят, че тя няма да опази гръцкото наследство на древните македонци и ще представлява потенциална заплаха за териториалната цялост на страната. \r\n (БТА) \r\n   \r\n \r\n", "date": "2018.12.15", "title": "Със сълзотворен газ разпръснаха протест в Солун срещу споразумението с Македония"}
{"url": "http://epicenter.bg/article/Dashteryata-na-Niki-Kanchev-poluchi-priz-za-otkaz-ot-igrachki-v-polza-na-nedonoseni-bebeta/170819/10/0", "text": "Дъщерята на Ники Кънчев бе наградена за благотворителната си дейност на церемонията Майка на годината в галерия Нирвана под егидата на фондация „Българска Памет“ и Z&M Private Co.   Собственикът на галерия Нирвана Ники Младжов връчи лично приза на тв водещия, който дойде да получи отличието на невръстната Мари София – „Принцеса със златно сърце“ за добрините, което момиченцето прави.   Неотдавна тя отново изненада всички, като се отказа от играчки за рождения си ден, а вместо тях помоли гостите на празника й да дарят средства за грижи за недоносени бебета.   „С голямата сила идва и голямата отговорност“, припомни Ники Кънчев думите от шедьовъра на Стан Лий „Спайдърмен“ и каза, че българите с позиции трябва да застават зад благородни каузи.   Над 100 дами се окичиха с приза Майка на годината - престижната награда бе връчена на групата „С вяра в доброто – подари надежда“, обединяваща жени от цяла България, които плетат играчки за благотворителни каузи. Наградата бе връчена от адвокат Ирина Палева на една от дамите в групата – Магдалена Делева.   Церемонията Майка на годината, която се провежда за шести път, стартира с виртуозно изпълнение на арфистката Яна Дойнова и изискано испанско пенливо вино Freixenet.   С приз от ръцете на Ники Кънчев бе почетена Лидия Немигенчева, която се е посветила на благотворителни каузи в името на децата. Журналистката и писател Елиана Митова, известна с добротворчеството си, получи наградата си от Ники Младжов.   Фронтменът на рокгрупа „Конкурент“ Емил Анчев награди майката на трима сина Ралица Енева, която не спира да работи за благотворителни каузи. Едно от момчетата на Ралица - Радо Енев, който е вдъхновение за хиляди хора с енергията си, получи приз „Принц със златно сърце“.   Малките добротворки Елизабета Димитрова и Лорета Георгиева също получиха статуетка, както и сладурът Валентин Зашев.   Наградата „Майка – посланик на доброто“ получи Дина Христова-Игнатова.   Пътуващият писател и радиоводещ Магдалена Гигова поднесе приза „Майка на годината“ на Ирена Георгиева, която доказва всеки ден, че в голямото й сърце има място за още много добрини. След загубата на собственото си дете, тя дарява събраните пари за лечението на друго и не спира да участва в спасителни кампании.   Създателят на благотворителната онлайн платформа HelpKarma Константин Кръстев награди Анелия Димитрова, посветила живота си на добрите дела. Светлана Зашева, която помага на  деца в нужда, получи приза си от Ники Кънчев, който призова повече хора да се включат в благотворителни каузи, една от които е спасяването на малката Виви от столичния квартал „Надежда“.   Освен престижния приз на церемонията, която се организира от Нина Норд, Майките на годината получиха нежни цветя от бутик Емили, книги от AMG Publishing и уникални новогодишни бутилки Водка Царская. Наградените деца си тръгнаха щастливи с красиви плюшени играчки от Амек Тойс.    ", "date": "2018.12.15", "title": "Дъщерята на Ники Кънчев получи приз за отказ от играчки в полза на недоносени бебета"}
{"url": "http://epicenter.bg/article/Visages-zavartat-kragovrata-v-modata-s-noviya-si-proekt-Fashion-Circle/170839/10/0", "text": "От Visages лансираха новия си бутиков календар за 2019-та година, вдъхновен от кръговрата в модата. Ретро линии, непреходен стил, иновативни визии и куп красавици изпъкват в един проект, посветен на добрата стара максима, че всяко ново е порядъчно забравено старо. И за да ни покажат как точно се случва кръговаратът в модата, стилистите на проекта, озаглавен Fashion Circle, поемат на експедиция в търсене на изгубения стил. Именно така в каледара на Visages се появява и мъжко черно палто от 50-те.   \"Създадохме Fashion Circlе за да покажем, че красивото е модерно във всяка епоха. Вярвам, че стилът е това, което може да ни спаси от посредствеността и съм изключително щастлива, че моделите на Visages винаги са се чувствали от един отбор - от отборът на естествената, непреходна красота.\", споделя за проекта Жени Калканджиева.   Работата по новия проект на Visages продължава месеци, а Fashion Circle се ражда като творческа вариация на темата, че въпреки всички тендеции и смяна на течения в модата, истинският стил е непреходен и всичко сякаш се върти в кръг. Съвършената форма на кръга идейно понизва целия моден календар и ни напомня, че всичко в живота ни е кръговрат.   Осем от най-наложените модели на агенцията участват в шест различни композиции, издържани изцяло в черно, като всеки от кадрите развива различна стилова линия. Лицева кожа, лак, дантела или пайети доминират във всяка една от фотографиите, а стайлингът съчетава дрехи и аксесоари от различни десетилетия с най-актуалните коленции на български и световни брандове и дизайнери, като Just Cavalli, Beyond, Dan Ginkov, Iskra Art и др.   За да затворят модния кръг, от Visages представят както палто, шито в годините след края на Втората световна, така и все още непоказваната колеция на младата дизайнерка Елена Златева. Бъдеще и минало се събират пред обектива на фотографа Диляна Флорентин, а стайлингът на проекта е дело на творческия тандем Слав Анастасов и Хубен Хубенов.   За грима на моделите, сред които Елеонора Йоцова, Елисавета Стоянова, Мая Мирчева, Евелин Малезанова, Габриела Василева, Кристина Несторова, Владимир Енчев и Мартин Стойчев, се погрижи Марина Младенова, а косите са дело на Ники Тонев.   Фотокредит календар: Диляна Флорентин Фотокредит бекстейдж: Цветан Игнатовски", "date": "2018.12.15", "title": "Visages завъртат кръговрата в модата с новия си проект Fashion Circle"}
{"url": "http://epicenter.bg/article/-quot-Zhaltite-zhiletki-quot--gotvyat-novi-protesti-vav-Frantsiya-/170796/7/0", "text": "„Жълтите жилетки“ се подготвят да излязат на нови протести в цяла Франция. Затова свидетелстват съобщенията, идващи от различните региони, предават TACC и Агенция \"Фокус\".  Поредицата от протести в събота ще бъде петата от 17 ноември. „Не бих искал отново да видя това, което преживях миналата седмица“, заяви Ален Жюпе, който оглавява кметството в Бордо, където на 8 декември се проведоха улични бунтове. На среща с „жълти жилетки“ той помоли движението да покаже добра воля.  Същата молба беше чута от думите на президента Еманюел Макрон. По време на срещата на високо равнище в Брюксел той обяви, че страната „се нуждае от спокойствие, ред, връщане към нормалния живот“.  А снощи френският президент Еманюел Макрон постави бяла роза на централния площад на Страсбург - \"Клебер\" и запази минута мълчание в памет на жертвите на нападението на коледния базар в града.  След нападението жители на града започнаха да поставят цветя в памет на убитите на централния площад, който се намира недалеч от мястото на коледния базар.  Макрон пристигна в Страсбург от Брюксел, където беше на срещата на върха на ЕС. На церемонията по отдаване на почит бе изсвирен френският национален химн. После Макрон поздрави събралите те се там официални представители и полицаи.  Жертвите на нападението станаха вече четири.  ", "date": "2018.12.15", "title": "\"Жълтите жилетки\" готвят нови протести във Франция "}
{"url": "http://epicenter.bg/article/Radev-i-saprugata-mu-zaminaha-za-Yordaniya--Utre-shte-badat-prieti-ot-kral-Abdula-II-i-kralitsa-Raniya/170792/2/0", "text": "\r\n \r\n \r\n   \r\n Във фокуса на визитата е задълбочаване на политическия диалог и на двустранните отношения, стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза. \r\n   \r\n В бизнес делегацията, която придружава президента, са включени редица представители на български компании в областта на отбранителната индустрия, които ще обсъдят със свои партньори от Йордания реализацията на общи проекти. \r\n   \r\n В Аманската търговска камара Румен Радев ще открие Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др. В Аман държавният глава ще се срещне с представители на общността ни в Йордания и с йордански граждани, завършили образованието си в България. \r\n   \r\n Президентът Румен Радев ще посети съоръжението за научни експерименти SESAME, което е единствено по рода си в Близкия изток. Учредена от девет държави и под егидата на ЮНЕСКО, лабораторията цели да предостави възможност за изследвания в редица сфери и същевременно да насърчи международното научно сътрудничество. \r\n   \r\n По време на визитата си в Йордания президентът ще посети и Центъра за подготовка на специалните сили “Крал Абдуллах II“, както и древния град Петра. \r\n   \r\n Водената от българския държавен глава делегация включва вицепремиерът и министър на външните работи Екатерина Захариева представители на изпълнителната власт, представители на 30 български фирми, както и проф. Леандър Литов - ръководител на българския екип от учени в ЦЕРН. \r\n", "date": "2018.12.15", "title": "Радев и съпругата му заминаха за Йордания. Утре ще бъдат приети от крал Абдула II и кралица Рания"}
{"url": "http://epicenter.bg/article/Karakachanov-kam-Skopie--Ti-go-krashtavash--to-pardi--/170795/2/0", "text": "\r\n \"  . Това заяви вицепремиерът Красимир Каракачанов по нова тв. Той допълни, че все още сме далеч от сключването на конкретен договор.  \r\n   разказа той емоциите си около  инцидента със самолет на \"България ер\", който кацна аварийно във Виена,.   \" \", каза още Каракачанов.   На критиките, че хем ще се купуват нови самолети, хем ще се харчат пари за ремонт, военният министър обясни, че доставката на един самолет не става за 24 часа, още повече на 8.   Ако днес сключим договор, те ще бъдат доставени за 2 години, а пилотите ще се качат да летят с тях на третата година, обясни военният министър.    , заяви Каракачанов по повод предизвикалите реакция на Скопие негови думи, че комисията, която се събира да реши спорните въпроси в общата история на двете държави няма никакъв напредък, а от македонска страна има нахалството да се спори и шикалкави.  , коментира днес Каракачанов.    \"Когато една държава като Македония ни иска подкрепа за влизане в НАТО и в ЕС, подписваме договор за приятелство, но прави провокации, не мога да не реагирам.  Не съм очаквал подкрепа от премиера и от външния министър за позицията си, защото аз казах мнението си. Екатерина Захариева заема такава позиция, че трябва да е по-дипломатична\", коментира Каракачанов. Така нареченият македонски език е измислен  ’45 година. В името на какво да мълча. Аз си изразих моето мнение, не съм очаквал продкрепа\", посочи военният министър.   Той коментира   \"Не деля нищо с Марешки.  Не съм се абонирал за мястото до ГЕРБ. По-скоро той се бори да спаси изчезващия си електорат.   Като е такъв герой, да отиде и да скочи на премиера. Аз обаче нямаше как да оставя гладна армията или вместо с топла храна, да храня 30 000 души с вафли\", заяви вицепремиерът.    „ ”. Така Каракачанов коментира в интервю за „Събуди се” обвиненията за корупция в армията заради липсата на доставчик на храна за военните.   \"  За мен най-чистият вариант е да се направи нова обществена поръчка и тя да бъде разделена на лотове, за да няма война между фирмите\", посочи още военният министър. \r\n   \r\n  Може да се окаже, че крадецът вика дръжте крадеца. Тя написа донос преди година и половина, който бе разследван от ДАНС и бе установено, че в него няма и грам истина.   Писвало ми е и съм искал да си подам оставката заради такива неща.  \r\n   \r\n \" повтори той още веднъж клетвата си, дадена преди месец за първи път пред  Петър Харалампиев (задържаният шеф на Държавната агенция на българите в чужбина - б.р.), не е предложение на ВМРО, а на Обединените патриоти. Ако видя Харалампиев, бих му казал: \"два пъти съм те предупреждавал да не се изкушаваш, защо не ме послуша\", заяви Каракачанов.  \r\n   \r\n Каракачанов коментира и темата за средствата, отпуснати от Министерския съвет на Министерството на отбраната. Парите щели да се използват за ремонти на сграден фонд и наличната военна техника. \r\n   \r\n „  Но тъй като няма сключени договори, тези пари ще се използват за друго, защото, така или иначе, са гласувани за МО”, заяви министърът. Той бе категоричен, че армията ни се нуждае от нова техника, но нямало как 8 самолета да бъдат доставени за 24 часа. \r\n   \r\n \" \", допълни лидерът на ВМРО. \r\n  ", "date": "2018.12.15", "title": "Каракачанов: Премиерът не е казал,  че ще купим F-16, а че са добри машини"}
{"url": "http://epicenter.bg/article/Zaradi-falshivi-belezhki--Uchilishte-sanktsionira-detsa--roditeli-sadyat-rakovodstvoto-/170798/2/0", "text": "Деца и техните родители съдят училище в Бургас, чието ръководство ги уличило в представяне на фалшиви бележки и ги наказало с преместване в самостоятелна форма на обучение. Четиримата младежи са ученици в 12 клас и учат в Профилираната гимназия за чужди езици \"Васил Левски\", предава Нова тв.  „Трябваше да направя отчет на отсъствията през месец октомври. Започнах проверка на всички извинителни бележки, които ми бяха дадени от децата, за да извиня отсъствията. Тогава установих, че номерът на амбулаторния лист при две от бележките, които ми даде един от учениците, е един й същ. Те са издадени за период от две седмица. През това време ученикът е идвал от време на време”, заяви класният ръководител Красимир Чолаков. Той допълни, че младежите не са дали обяснение за фалшивите бележки.  „Стигна се до тук, защото училището, като образователна институция, има функция да възпитава и да се противопоставя на подобни прояви. Този прецедент в учебното заведение стана, защото бележките бяха много. Няма как да допуснем подобни случки да станат практика”, категорична бе директорът на учебното заведение Весела Иванова. Тя допълни, че след като е разбрала за случилото се, веднага е задействала процедура по установяване истинността на документите.  „Родителите смятат, че това наказание е прекалено тежко. Педагогическият съвет решава какви санкции да бъдат наложени на учениците, когато нарушават закона. По време на изслушването на техните обяснения, децата казаха, че всъщност са имали други мотиви”, каза още директорката.  „Не сме разговаряли по случая с фалшивите документи. Говорили сме за това какви уроци могат да научат от тази ситуация. Приемам позицията на родителите, че искат да ги защитят. Но така те няма да си научат урока”, заяви психологът на училището Антония Янакиева.  Родителите на децата, както и лекарят, чието име е замесено, категорично отказаха да дадат обяснение по случая.  Първото заседание в Административния съд в Бургас по обжалване заповедта на учебното заведение е насрочено за 23 януари.  ", "date": "2018.12.15", "title": "Заради фалшиви бележки: Училище санкционира деца, родители съдят ръководството (ВИДЕО)"}
{"url": "http://epicenter.bg/article/Valentin-Kasabov--Ulitsata-prinudi-Valeri-Simeonov-da-si-hvarli-ostavkata/170799/2/0", "text": "\"Улицата принуди Валери Симеонов да си хвърли оставката. Всъщност това беше огромна манипулация, когато започнаха протестите, бяха по 15-20-30 човека, организирани от различни групировки\". Това коментира пред БНТ заместник-председателят на НФСБ Валентин Касабов.   \"Манипулациите започнаха от двете големи медии, телевизии, защото Валери Симеонов вкара Закона за хазарта и удари рекламите на тези две големи медии, говорим за десетки милиони евро\", коментира народният представител.    По думите му от атака срещу Валери Симеонов, тя е прераснала срещу такава срещу правителството. Валентин Касабов каза още, че битката с хазартния бизнес продължава.", "date": "2018.12.15", "title": "Валентин Касабов: Улицата принуди Валери Симеонов да си хвърли оставката"}
{"url": "http://epicenter.bg/article/Obshtinskite-savetnitsi-ot-VMRO-v-Sofiya-se-vklyuchvat-v-kampaniyata-v-pomosht-na-detsata-s-disleksiya-/170801/2/0", "text": "Общинските съветници от ВМРО – Българско национално движение в Столичния общински съвет се включват в кампанията на ИНСИЕМЕ – Агенция за Социално Развитие и Благотворителност и БЧК в помощ на децата с дислексия. Това съобщиха от пресцентъра на партията.  На 19 декември се организира благотворителен турнир под надслов „Заедно към върха”. Кампанията е с цел набиране на средства, които да се ползват за заплащане на таксите за плуване на деца от дислексичния спектър. ИНСИЕМЕ – Агенция за Социално Развитие и Благотворителност и БЧК прилагат иновативна програма, в която чрез уроци по плуване помагат на деца с дислексия. Целта е децата да не отпадат от социума и да се помогне на техните семейства.  Благотворителният турнир се организира за втора поредна година. Организаторите на мероприятието призовават обществото да бъде по-информирано по въпроса с дислексията – това не е заболяване, не е психична болест, а състояние.  Общинските съветници Карлос Контрера, Димитър Антов и Виолета Тодорова направиха парично дарение за целите на благотворителната кампания. Според Карлос Контрера това е знак, че хората на изборни длъжности са съпричастни към усилията да се развенчае мита за дислексията като заболяване. Той допълва, че подкрепя усилията на ИНСИЕМЕ – Агенция за Социално Развитие и Благотворителност и БЧК да въведат този нов метод и дори смята, че Столична община трябва да създаде специална програма, която да подпомага децата с дислексия и техните родители.  Карлос Контрера подчертава, че за разлика от много глупости, които продуцира неправителственият сектор, инициативата за помощ за деца с дислексия е смислена кампания и тя трябва да се финансира с публични средства – от държавния и общинските бюджети.   ", "date": "2018.12.15", "title": "Общинските съветници от ВМРО в София се включват в кампанията в помощ на децата с дислексия "}
{"url": "http://epicenter.bg/article/Bivshiyat-shef-na-BDZh--Nikoga-ne-sam-prashtal-doklad-v-DANS--VIDEO--/170802/2/0", "text": "„Никога не съм пращал доклад в ДАНС”. Това каза в предаването „Тази събота” по bTV вече бившият изпълнителен директор на БДЖ Владимир Владимиров. За изпращането на доклад в ДАНС се заговори, след като транспортният министър Росен Желязков поиска оставките на тримата членове на Съвета на директорите в „Холдинг БДЖ”.  „Никакъв документ не е излизал от мен и да отива в каквато и да била служба”, категоричен беше той.  Според него недоброжелатели са направили медиен скандал, който не съществува, но допълни, че няма представа кои са те.  „Не бих казал, че БДЖ е в криза. Има известна криза в „Пътнически превози” и тя се свързана с това, доколко е възможно с наличния ресурс да се изпълнява амбициозният график, който ръководството на „Пътнически превози си е заложило, и доколко ремонтната програма, изработена по този график, е в състояние да бъде изпълнена”, отбеляза той.  Владимиров коментира и думите на транспортния министър Росен Желязков, че лошата комуникация и невъзможността за работа в екип са причини за оставките в БДЖ.  „Не бих казал, че има лоша комуникация. Имаше дебат доколко е реалистично с наличния ресурс да бъде изпълнен този график в „Пътнически превози” и доколко ремонтната програма може по такъв начин да поддържа подвижния състав, така че този график да бъде изпълнен. В резултат от този дебат може да се каже, че е имало разминаване в мненията в Съвета на директорите”, изтъкна Владимиров.  Според него наличният ресурс към днешна дата не позволява да се изпълнява този оптимистичен график и ремонтната програма има сериозни пропуски, за да може да се изпълнява графикът.  „Винаги съм твърдял, че трябва да има готов алтернативен график, ако обстоятелствата покажат, че този не може да бъде изпълняван”, каза още Владимиров.  Той подчерта, че в момента задълженията на БДЖ са 170 милиона лв. и са най-ниските от последните 12 г.  „БДЖ не е компания, която се намира във фалит, няма задължения и загубите ѝ от 70 милиона са доведени до нула”, заяви още Владимиров.  ", "date": "2018.12.15", "title": "Бившият шеф на БДЖ: Никога не съм пращал доклад в ДАНС (ВИДЕО) "}
{"url": "http://epicenter.bg/article/Stolichno-uchilishte-reshi--Detsa--nevzeti-do-18-00-ch--shte-badat-otvezhdani-v-politsiyata--VIDEO--/170803/2/0", "text": "Децата, които до 18:00 ч. не са взети от занималня, ще бъдат отвеждани в 7-мо РУ на МВР. Това е решил Педагогическият съвет на столичното 39-то училище „Петър Динеков“. Снимка на съобщението беше разпространена в социалните мрежи и предизвика най-вече гневни коментари, но също и реакции в защитата на учителите, които не могат да си тръгнат от работа заради оставащи до късно деца.  По решение на педагогическия съвет от 4 декември 2018 г., децата от занималня, които не са взети до 18:00 ч. ще бъдат отвеждани в 7-мо РУ на МВР, гласи съобщение на столичното 39 училище „Петър Динеков“.  Снимка на въпросното съобщение беше разпространена във Фейсбук и предизвика бурни реакции.  „Малки арестанти, поне ще са на топло, може и направо в затвора да ги вкарват“ - това са част от гневните коментари, предизвикани от решението.  Има и такива в подкрепа на учителите: „Учителите също са хора и имат семейства, ангажименти, планове!“  Родителите са информирани за графика на групите с целодневен режим на обучение. Не виждаме друг начин, по който можем да предадем децата на системно закъсняващите родители”, коментира в ефира на „Събуди се” по Нова тв Светлана Лазова – заместник-директор на 39 СУ „Петър Динеков”.  Тя подчерта, че имало случаи, в които никой родители не можело да бъдат открити до 19 ч. Това удължавало работния ден на преподавателите до 10 часа, а децата ставали тревожтни и тъжни.  От училището залепили на входа бележката с предупреждението, след като и от Отдела за закрила на детето им обяснили, че не могат да им съдействат.  „Бележката трябваше да има дисциплиниращ ефект върху родителите. Тя вече е свалена”, допълни заместник-директорът.  Мярката е взета, заради децата, за които е вредно да остават толкова дълго в училище, тя е крайна и е за да сплаши родителите, които системно закъсняват, обясни за Дарик началникът на регионалното управление на образованието в София Ваня Кастрева.  „Говорихме с колегите, че това тяхно решение е малко крайно. Те го обясниха с желанието си да дисциплинират комуникацията с част от родителите. Наистина в интерес и защита на правата на децата. Силно се надявам, че тази малко крайна и рестриктивна мярка определено е предизвикала вниманието на родителите, за да може да не се стига до решения, които в никакъв случай не са в интерес на детето. В последно време е станала за някои родители системна практиката да не се взимат децата навреме. Все пак не е от всички. Колегите увериха, че са достатъчно толерантни към родители, на които се случва по една или друга причина да закъснеят. Но те са били разтревожени от обстоятелството, че в последни дни не са установявали контакт с родителите на такива деца, което вече е тревожно и наистина в такива моменти дежурният учител трябва да има алтернатива и да знае как да постъпи“, каза Кастрева.  От МВР коментираха за Дарик, че до момента не е установена такава практика с отвеждане на деца в районните управления.  От там са категорични, че не са уведомени и не са в течение с въпросното решение на педагогическия съвет на столичното 39-то училище.  ", "date": "2018.12.15", "title": "Столично училище реши: Деца, невзети до 18:00 ч., ще бъдат отвеждани в полицията (ВИДЕО) "}
{"url": "http://epicenter.bg/article/Svetlyo-Vitkov-za-bilbordovete-s-gey-snimki--Obshtestvoto-ni-ne-priema-agresivnoto-natyakvane--VIDEO--/170806/2/0", "text": "Билбордове със снимки на прегърнати гей двойки се появиха на няколко места в страната. Върху плакатите имаше и надпис, който гласеше: „Няма страшно. Това е просто любов. Тези платна разгневиха част от обществото. Кампанията е на неправителствени организации, съфинансирана с европейски средства. Действията им поставиха на дневен ред въпроса дали хомосексуалните двойки у нас парадират с ориентацията си.  „Нашето общество е така настроено, че не приема агресивното натякване. Това беше един вид демонстрация, че тези двойки са като останалите. Аз не демонстрирам своята ориентация. Нямам нищо против кой какъв е. Има проблем обаче, когато някой започва да ти показва, че нещо е нормално и трябва да бъде прието от обществото”, коментира в ефира на предаването „Събуди се” по Нова тв лидерът на \"Глас народен\" Светльо Витков.  „Ситуацията не е толкова проста. Първо, хомосексуалните двойки нямат видимост. Няма да срещнете по улиците прегърнати мъже, защото ще има негативна обществена реакция. Сексуалната ориентация е вродена. Това е нещо нормално. Време е да се приеме, че е нормално да има различни хора”, каза мениджърът Виктор Лилов.  Според него въпросните билбордове заместили видимостта, която една нормална хомосексуална двойка би имала, \"ако бяхме свободно общество\". Лилов допълни, че ако свободата на мисълта и словото се определя като \"парадиране\", то обществото ни има сериозен проблем.  Според Светльо Витков тази показност не влияе добре на детската психика.  ", "date": "2018.12.15", "title": "Светльо Витков за билбордовете с гей снимки: Обществото ни не приема агресивното натякване (ВИДЕО) "}
{"url": "http://epicenter.bg/article/Kolednata-i-novogodishna-ukrasa-greyna-v-Mineralni-bani/170812/2/0", "text": "Коледната и новогодишна украса грейна снощи в община Минерални бани. Въпреки студеното време празника бе уважен от много жители и гости на националния курорт.   Най-малките, децата от Детска градина „Снежанка” изнесоха кратка програма, към която се включиха и детските групи при НЧ „Заря – 1957”. Мъжката коледарска група към НЧ „Будилник - 1903” също представи коледарски песни и наричания.   Децата са най-хубавото нещо в нашия живот и всичко, което правим е за тях, затова не трябва да жалим сили и средства, каза кметът на общината Мюмюн Искендер.   \"Скъпи гости на националния курорт, уважаеми жители на община Минерални бани, предстоят едни от най-хубавите християнски празници – Коледни и новогодишни. Бях се подготвил да направя отчет за направеното през последните 7 години на територията на община Минерални бани, но времето е доста студено и предпочитам да пожалим децата, затова ще бъда много кратък. Видяхте, че националния курорт дръпна напред през последните години. Над 30 проекта сме реализирали в Минерални бани на стойност над 20 млн. лева за този период от време. Развиваме различни спортни дейности в общината, но нашата голяма гордост са клуба по борба „Буря” в Караманци и хандбалните отбори в Минерални бани, след тях е футболът, имаме шахматен клуб в Караманци. За спорт през последните 7 години са изразходвани над 700 000 лева. Всяка година даваме за култура по 50 000 лева – това включва всички мероприятия, които организираме през годината. За дофинансиране на детските градини сме дали 450 000 лева, дофинансирали сме и читалищата с 350 000 лева. С почти 50 000 лева сме финансирали и пенсионерските клубове. За почивно дело и туризъм сме изразходвали 350 000 лева. Това са всичките ни участия в туристически изложения дотук. През месец март ще ви представя на специална среща съвсем подробен отчет за всичките ни дейности. Затова нека не ви отегчавам, предстоят едни много хубави празници и аз пожелавам на всички – от най-малките до най-големите да бъдат живи и здрави и заедно да посрещаме своите празници и занапред\".   След това грейна празничното осветление, придружено от зрелищна заря. Завършек на празничното настроение дадоха извилите са на площада хора, на които се хванаха стари и млади.", "date": "2018.12.15", "title": "Грейна коледната и новогодишна украса в Минерални бани"}
{"url": "http://epicenter.bg/article/I-Plovdiv-osamna-sas-skandalnite-gey-bilbordove-/170816/2/0", "text": "Късно снощи в Пловдив са били поставени скандалните гей билбордове, които през последните дни скандализираха обществеността в България. Билбордовете са част от информационна кампания, чиято цел е да повиши чувствителността към равнопоставеността към еднополовите двойки и към хората с хомосексуална ориентация, припомня БЛИЦ.  Пловдив е един от четирите града, в които са монтирани такива рекламни постове. Другите градове са София, Бургас и Варна.  Инициатори на тази кампания са \"Работилница за граждански инициативи\". Неправителствената организация лансира посланието \"Няма страшно, това е просто любов\".  Идеята е призивът да стигне до максимално много хора.  Фондацията е координатор на проекта \"Заедно за правата на ЛГБТИ в България\" и е финансирана с 200 000 евро по програма.  Преди дни подобни билбордове, поставени в други части на страната, бяха свалени по настояване на граждани. А преди това срещу тях имаше вандалски прояви.  ", "date": "2018.12.15", "title": "И Пловдив осъмна със скандалните гей билбордове "}
{"url": "http://epicenter.bg/article/Aleksandar-Marinov--2018-e-edna-propusnata-godina-za-Balgariya-/170817/2/48", "text": "2018 е една пропусната година за България. Това каза в интервю за седмичното обзорно предаването „Метроном“ на Радио „Фокус“, политологът проф. Александър Маринов.  Той добави, че в момента ни застрашава опасността от това да изчезнем като нация и това не е свързано с миграционната криза или война, както смята министър-председателят Бойко Борис, а това е демографската катастрофа.  Проф. Маринов каза още, че хората все още не вярват в институциите.  „Виждаме, че все още по върха на реалната власт няма разпознати субекти на корупция. Ужким се водят някакви проверки, но то се водят проверки по някакви въпроси, които са абсолютно очевидни, ясно са разписани в законите, но се създава впечатление, че тези проверки се водят, за да не се открие нищо. Такива прецеденти има с други така изтъкнати български политици през годините. Следователно обществото не вярва на тази активност, защото не вижда резултати от нея. В края на краищата е важно тези възможности, които придобиха различните институции, които би трябвало да се борят с корупцията да доведат не до съмнителни акции срещу неудобни, а срещу явни резултати и то там, където се вижда че има и където се разпределят големите парични потоци“, коментира политологът.  Проф. Александър Маринов каза още, че най-големият враг на управляващите са самите те, а що се отнася до високият рейтинг на президента Румен Радев, политологът добави, че управляващите се страхуват от него заради това, че е човек, който говори истината и показва един друг начин на отношение и поведение.  Проф. Маринов поясни, че президентът показва пътищата, по които трябва да върви промяната и всеки, който има власт трябва да носи отговорност и да се отчита как я изпълнява.  ", "date": "2018.12.15", "title": "Проф. Александър Маринов: 2018 е една пропусната година за България "}
{"url": "http://epicenter.bg/article/Rumyana-Kolarova--Ochakvam-nova-koalitsionna-formula-dogodina--ako-pravitelstvoto-se-stabilizira/170818/2/48", "text": "Очаква се нова коалиционна формула следващата година, ако правителството се стабилизира. Това каза за седмичното обзорно предаване „Метроном“ на Радио „Фокус“ политологът доц. Румяна Коларова.  „Не мисля, че става въпрос за нов партньор. Първоначално възприетата формула всяка от трите малки формации автоматично да е началник в някоя сфера, меко казано, се е разчупила. В изпълнителната власт присъствието на националистическите формати ще бъде ограничено“, каза тя.  Според доц. Румяна Коларова управляващите ще трябва да се справят с редица проблеми в предстоящата година. Повишаването на доходите е ангажимент, който са те са поели и няма как да не го следват. Ще бъде важно до каква степен кабинета ще може да овладее инциденти, които могат да ерозират стабилността му.  Според нея сме свидетели на триъгълник, в ъглите на който стоят управляващи, президент и БСП, и хората с техните искания. Трябва обаче да се прави разлика между президента и БСП, обясни тя.  Развитието на отношението между Гърция и Македония направи услуга на българското председатество. Радикална промяна към отношението към страната ни няма, допълни Коларова.  ", "date": "2018.12.15", "title": "Румяна Коларова: Очаквам нова коалиционна формула догодина, ако правителството се стабилизира"}
{"url": "http://epicenter.bg/article/Fregata--Drazki--se-zavarna-u-doma-sled-uchastie-v-operatsiya-na-NATO-/170822/2/0", "text": "Фрегатата „Дръзки“ се върна днес в пункт за базиране Бургас след операция „Морски защитник“ в Средиземно море. Тя беше 40 дни под командването на втората постоянна група кораби на НАТО. Събитието съвпада с празника на военноморската база, която днес отбеляза 74 години от създаването си, предава БНР.  „При изключително тежки метеорологични условия „Дръзки“ успя да докаже, че подготовката на българските моряци съответства на стандартите на НАТО“, каза командирът на военноморските сили контраадмирал Митко Петев, който посрещна фрегатата.  „На „Дръзки“ се разчиташе при покриване на големи райони от патрулиране. Всякаква дейност, която би била свързана с терористична дейност, нарушаване на международното право, както и нетрадиционни заплахи“, добави той.  „Бяхме в териториалните води на Либия, Египет и Израел“, обясни командирът на „Дръзки“ капитан втори ранг Ивайло Иванов. „Като се влоши обстановката, се наложи да се изтеглим и пред бреговете на Сирия. Тежко беше, но не е нещо, което да не сме виждали.“  Най-развълнувани днес бяха близките на моряците.  „Радостна съм, че е на този кораб, ходи на тези мисии. Горда съм“, сподели една от тях.  ", "date": "2018.12.15", "title": "Фрегатата „Дръзки“ се завърна у дома след участие в операция на НАТО "}
{"url": "http://epicenter.bg/article/Rekorden-broy-zhurnalisti-sa-akreditirani-za-godishnata-preskonferentsiya-na-Putin/170797/7/0", "text": "Обявената за 20 декември голяма пресконференция на руския президент Владимир Путин бие рекорда по броя на акредитираните за нея журналисти - 1702-ма души, предаде ТАСС.  Списъкът на представителите на медиите бе публикуван на сайта на Кремъл. На тази традиционна за края на годината среща на руския държавен глава с журналисти, както и досега най-много представители ще имат регионалните руски медии. Голям брой национални и чуждестранни средства за масово осведомяване обаче също ще изпратят свои представители. На първата такава пресконференция на Путин през 2001 г. имаше над 500 журналисти и оттогава броят на присъстващите се увеличава стабилно. На пресконференциите през третия президентски мандат на Путин броят им не е падал под 1250. Миналата година бе поставен поредният рекорд - 1640 представители на медиите, отбелязва ТАСС, цитирана от БТА.  ", "date": "2018.12.15", "title": "Рекорден брой журналисти са акредитирани за годишната пресконференция на Путин"}
{"url": "http://epicenter.bg/article/-quot-Zhaltite-zhiletki-quot--veche-se-sabirat-na--quot-Shanz-Elize-quot--/170804/7/0", "text": "Първите \"жълти жилетки\" се събраха в събота в Шанз-Елизе, посрещнати от внушителни мерки за сигурност, за пета събота на протест след насилието от последните уикенди, въпреки поредица от отстъпки на властите, предава AFP.  Протестиращите заявяват, че днес протестират за реформи в институциите и за повече пряка демокрация, предават кореспондентите на агенцията.  По данни на телевизионния канал BFM вече са арестувани 25 души преди началото на протестите.  Очакват сериозни транспортни смущения в Париж заради планираните протести на „жълтите жилетки“, предава РИА Новости.  Около 40 метростанции в централната част на Париж, както и няколко станции на крайградската железопътна система RER ще бъдат затворени в събота поради планираните мащабни протести на \"жълтите жилетки\", като се очаква и значително нарушаване на наземния транспорт и експресни линии до летищата в столицата (RATP).  По-специално ще бъдат затворени метростанциите, разположени на Шанз-Елизе и околностите, близо до Айфеловата кула и в близост до Марсово поле, Латинския квартал, Лувъра, Операта, както и площада на Бастилията.  Закрити са също осем станции на линии А, В, С и Е на крайградските влакове. Очаква се значително нарушение на движението на 54-те наземни линии и специални експресни линии до летищата Шарл дьо Гол и Орли, уточнява агенцията.    ", "date": "2018.12.15", "title": "\"Жълтите жилетки\" вече се събират на \"Шанз-Елизе\" "}
{"url": "http://epicenter.bg/article/Aleksis-Tsipras--Za-Makedoniya-i-Gartsiya-nyama-vrashtane-nazad-/170807/7/51", "text": "За Македония и Гърция няма връщане назад, заяви гръцкия министър-председател Алексис Ципрас на конференция на управляващата партия СИРИЗА в северния гръцки град Солун, пише гръцкото електронно издание “Greek Reporter“, цитирано от Агенция \"Фокус\".  На конференцията Алексис Ципрас говори за Преспанския договор, представяйки го като стъпка напред в отношенията между народите на Балканите. В същото време, той похвали Солун заради \"хармоничното съжителство на различни култури и традиции, тежката история и големите демократични битки\".  \"Няма да позволим той да се превърне в град на крайната десница и на омразата, защото Солун, Македония и Гърция нямат връщане назад\", подчерта той.  Той заяви, че \"Солун днес реагира на тъмнината, омразата, национализма и експлоатацията на патриотизма \", добавяйки, че \"демократичният народ в Македония днес изпраща послание на съпротива, свобода, демокрация\", визирайки Северна Гърция.  \"Ние няма да позволим на политиците, които ограбиха нашата родина и я изправиха на ръба на фалита, днес да инсценират патриотизъм и да вървят ръка за ръка с неонацистите на „Златна зора“!\", категоричен бе Ципрас.  ", "date": "2018.12.15", "title": "Алексис Ципрас: За Македония и Гърция няма връщане назад!"}
{"url": "http://epicenter.bg/article/Federalen-sadiya-v-Teksas-obyavi-zdravnata-reforma-na-Obama-za-protivokonstitutsionna-/170808/7/96", "text": "Американски федерален съдия в щата Тексас обяви за противоконституционна здравната реформа на предишния президент на САЩ, Барак Обама, предадоха световните агенции, цитирани от БТА.  Съдия Рийд О'Конър във Форт Уърт прие довода на коалиция от 20 щати, че промяна в данъчното законодателство от миналата година, която премахва наказанието за липса на здравна застраховка, прави цялата здравна реформа невалидна.  Съдебното решение бе постановено вчера - ден преди изтичането на крайния срок за сключване на здравна застраховка за 2019 г.  Републиканците отдавна се опитват да отменят здравната реформа на Обама - знаково вътрешнополитическо постижение за бившия президент демократ.  Президентът на САЩ Доналд Тръмп приветства съдебното решение, с което реформата, известна като Обамакеър, бе обявена за противоконституционна.  \"Уау, но не изненадващо, Обамакеър току-що бе обявена за противоконституционна от един високоуважаван съдия от Тексас. Чудесна новина за Америка!\", написа Тръмп в Туитър.  ", "date": "2018.12.15", "title": "Федерален съдия в Тексас обяви здравната реформа на Обама за противоконституционна "}
{"url": "http://epicenter.bg/article/Parvi-sblasatsi-v-Parizh--politsiyata-izpolzva-salzotvoren-gaz-kray-Triumfalnata-arka-/170811/7/0", "text": "В Париж полицията използва сълзотворен газ срещу \"жълтите жилетки\", предават РИА Новости и Агенция \"Фокус\".  Днес по Шанз-Елизе в центъра на френската столица се провежда пореден протест. Няколкостотин души са се събрали около Триумфалната арка, достъпът до която е блокиран. За да ги отклони от арката, полицията използва сълзотворен газ.  След това протестиращите са се насочили към в Елисейския дворец, въпреки че тази област също беше затворена. Някои от тях държат в ръцете си знамената на Франция, бялата ивица, на които е оцветена в жълто в като цвета на \"жълтите жилетки\".  В същото време нови групи протестиращи продължават да пристигат на \"Шанз-Елизе\".  Внушителни мерки за сигурност от ранна сутрин посрещат \"жълтите жилетки\" които се събират за пета събота на протест след насилието от последните уикенди, въпреки поредица от отстъпки на властите, предава AFP.  Протестиращите заявяват, че днес протестират за реформи в институциите и за повече пряка демокрация, предават кореспондентите на агенцията.  По данни на телевизионния канал BFM вече са арестувани 25 души преди началото на протестите.  Очакват сериозни транспортни смущения в Париж заради планираните протести на „жълтите жилетки“, предава РИА Новости.  Около 40 метростанции в централната част на Париж, както и няколко станции на крайградската железопътна система RER ще бъдат затворени в събота поради планираните мащабни протести на \"жълтите жилетки\", като се очаква и значително нарушаване на наземния транспорт и експресни линии до летищата в столицата (RATP).  По-специално ще бъдат затворени метростанциите, разположени на Шанз-Елизе и околностите, близо до Айфеловата кула и в близост до Марсово поле, Латинския квартал, Лувъра, Операта, както и площада на Бастилията.  Закрити са също осем станции на линии А, В, С и Е на крайградските влакове. Очаква се значително нарушение на движението на 54-те наземни линии и специални експресни линии до летищата Шарл дьо Гол и Орли, уточнява агенцията. ", "date": "2018.12.15", "title": "Първи сблъсъци в Париж, полицията използва сълзотворен газ край Триумфалната арка "}
{"url": "http://epicenter.bg/article/Nova-valna-ot-protesti-sreshtu-Orban--VIDEO--/170813/7/0", "text": "Отново протест срещу управляващите в Унгария. Трета поредна вечер няколко хиляди души излязоха на митинг в Будапеща, предава Нова тв.  Те скандираха срещу правителството на Виктор Орбан, като повод са два нови закона.  Единият предвижда създаването на нови административни съдилища, подчинени на изпълнителната власт.  Другият позволява на работодателите да изискват от работниците до 400 часа извънреден труд годишно.  Протестиращите блокираха един от мостовете над Дунав. Опитаха да стигнат и до парламента, но бяха спрени от полицията. ", "date": "2018.12.15", "title": "Нова вълна от протести срещу Орбан (ВИДЕО) "}
{"url": "http://epicenter.bg/article/Zapochna-Obedinitelniyat-sabor-za-sazdavane-na-nezavisima-Ukrainska-pravoslavna-tsarkva-/170814/7/0", "text": "Обединителният събор за създаване на независима Украинска православна църква, под патронажа на Цариградската патриаршия, започна в събота в Киевската църква \"Света София\". Това се съобщава в уебсайта на неканоничната Киевска патриаршия, предава TACC.  Преди началото на Събора в храма е пристигнал президентът на Украйна Петро Порошенко.  Целта на Събора е да създаде в Украйна нова поместна православна църква - структура, която официално ще има автокефален статут, но всъщност ще бъде ръководена според наблюдатели от Вселенския патриарх, предава агенцията.  Според \"Обществената телевизия\" в храма присъстват само двама архиереи от каноничната Украинска православна църква-Московски патриархат – Переяславо-Хмелницкият и Вишневски митрополит Александър и и Барският и Виницки митрополит Симеон.  Катедралата в украинския град Виница по-рано днес е била завзета от неизвестни лица, припомни агенцията.   ", "date": "2018.12.15", "title": "Започна Обединителният събор за създаване на независима Украинска православна църква "}
{"url": "http://epicenter.bg/article/Ruskiyat-patriarh-alarmira-za-goneniya-sreshtu-negovi-miryani-v-Ukrayna-/170827/7/97", "text": "В навечерието на започналия в Киев обединителен събор на Украинската православна църква, московският патриарх Кирил изпрати открито писмо до редица международни организации. Главата на Руската православна църква призовава за защита на епископата, духовенството и вярващите на досегашната Украинска православна църква от \"натиска и дискриминацията на киевските власти\", предаде БНР.  В момента на територията на Украйна действат три православни църкви. Разколническите от гледна точка на Москва Украинска православна църква на Киевския патриархат и Украинска автокефална църква се включиха в обединителния събор. Каноничната за руския патриарх Украинска православна църква на Московския патриархат отказа участие. Тя е и най-голямата от трите с 13 000 енории, повече от 200 манастира и милиони вярващи.  В писмото си патриарх Кирил отбелязва, че най-многочислената конфесия в страната трябва да бъде заменена от някаква нова религиозна организация, създавана съвместно от украинския президент Петро Порошенко и вселенския патриарх Вартоломей. Руският патриарх съобщава за гонения и нарушения на конституционните права на духовенството и вярващите заради нежеланието им да участват в обединителния събор.   Адресати на писмото са поместните православни църкви, папата, главата на Англиканската църква, генералният секретар на ООН, Организацията за сигурност и сътрудничество в Европа, германският канцлер и френският президент.  ", "date": "2018.12.15", "title": "Руският патриарх алармира за гонения срещу негови миряни в Украйна "}
{"url": "http://epicenter.bg/article/Kiriyakos-Mitsotakis--Nikoga-nyama-da-ratifitsirame-Dogovora-ot-Prespa--/170828/7/51", "text": "В Атина по време на 12-ия конгрес на \"Нова Демокрация\" лидерът ѝ Кириякос Мицотакис заяви отново, че партията му никога няма да ратифицира Договора от Преспа, предават \"Макфакс\" и Агенция \"Фокус\".  \"Отново повтарям от нашия 12-ти конгрес, че „Нова демокрация“ няма да ратифицира Договора от Преспа. Нито сега, нито в следващия парламент\", каза лидерът на опозиционната партия на Гърция Кириякос Мицотакис.  В реч на партийния конгрес той обвини премиера Алексис Ципрас, че е разделил гръцкия народ и никога не се е опитал да създаде условия за национален консенсус за решаване на националните въпроси, и е направил сделка с Европа, за да няма орязване на пенсиите.  Според него едно е здрав патриотизъм и друго - квазипатриотизъм и е поискал от гражданите да не позволят истинския патриотизъм да бъде опетнен. Мицотакис поиска гражданите \"да изпратят сметката на Ципрас на изборите, които според него трябва да се проведат възможно най-рано, а хората с гласа си да кажат дали искат или не Споразумението от Преспа\".  ", "date": "2018.12.15", "title": "Кириякос Мицотакис: Никога няма да ратифицираме Договора от Преспа! "}
{"url": "http://epicenter.bg/article/Hilyadi--zhalti-zhiletki--otnovo-protestirat-v-tsyala-Frantsiya-/170829/7/0", "text": "Първи сблъсъци между \"жълтите жилетки\" и полицията избухнаха в събота следобед по Шанз-Елизе, единственото място, където има протестиращи в Париж и е във фокуса на вниманието от началото на новия ден на протести, съобщи журналист от AFP, цитиран от \"Фокус\".  В напрегната среща лице в лице, силите за сигурност, които бяха обградени и понякога замеряни камъни, реагираха със изстрелване на гумени куршуми, гранати със сълзотворен газ и водни оръдия, за да отблъснат \"жълтите жилетки\".  Бутилки и павета бяха хвърляни по силите за сигурност, но ситуацията остана под контрол, и далеч от силните сблъсъци, наблюдавани през предходните два уикенда в същия район на Париж. Франция днес е отново блокирана за пети пореден уикенд от протеста на \"жълтите жилетки\" въпреки обявените през седмицата икономически мерки от президента Еманюел Макрон и атентата в Страсбург във вторник. Мерките за сигурност са същите като миналата седмица, 89000 полицаи охраняват страната.  Според френските власти около 16 000 \"жълти жилетки\" са излезли на протест из страната до този момент. Досега десетки са задържани от полицията, предаде БНР.  Няколко хиляди \"жълти жилетки\" протестират в Париж. На бул. \"Шанз-Елизе\" протестиращите изградиха жива пирамида, а пред Операта близо 1000 души, притихнаха в минута мълчание за жертвите на атентата в Страсбург във вторник. В редиците се забелязват синдикални лидери и политици от крайната левица, невинаги посрещани с одобрение от протестиращите.  Много от демонстрантите повтарят исканията за референдум за граждански инициативи.  Полицията е задържала 85 души, 46 са останали в ареста - значително по-малко от миналата събота по същото време, и досега рядко прибягва до сълзотворен газ. Големите магазини в центъра този път са отворени. Търговският сектор понесе големи загуби от протестите, според изчислнията между 5000 и 10000 сезонни работни места предимно в магазините за мода не са били заети.  Ако демонстрациите са значително по-малобройни отпреди, обществената подкрепа се оказва трайна: според проучванията около 3/4 одобряват това протестно движение.  Затворени са около 40 парижки метростанции, не работят и някои музеи, но Айфеловата кула и Триумфалната арка този път приемат посетители.  Протестите продължават, въпреки че в началото на седмицата президентът Еманюел Макрон предложи поредица от мерки, сред които повишение на минималната заплата със 100 евро и отмяна на налозите за пенсионерите, които получават по-малко от 2 хиляди евро на месец.  За \"жълтите жилетки\" са недостатъчни обявените мерки от президента Макрон и поканата за широк обществен дебат за данъчната система и обществените разходи, който започва от днес.  Протести се очакват и в други големи градове. А в Страсбург беше погребана четвъртата жертва на атентатора. Това е 45-годишен бежанец от Афганистан, който се е разхождал със съпругата си и трите им деца на коледния базар. Сред загиналите има и италиански студент, съобщи бТВ.  17 ноември беше първата събота на протести на „жълтите жилетки”. Тогава исканията бяха социални, дори ставаше въпрос само за цените на горивата.  По-късно, на 24 ноември, протестът се радикализира, бяха опустошени десетки обекти на „Шанз-Елизе”. Последва събота, 1 декември, когато се посегна на един от символите на държавата – Триумфалната арка. Миналата събота, 8 декември, бяха опустошени 250 обекта в Париж.  Междувременно бяха потвърдени два нови фатални инцидента заради протестите. В съседна Белгия – шофьор загина заради образувалата се колона на пътя. Инцидентът стана в близост до пограничния град Еркелин, на пътя за френския град Жомон. Шофьор е загинал на място, след като се е ударил в движещ се пред него камион, който намалил рязко заради пътната блокада на \"жълтите жилетки\".  Късно снощи се е стигнало и до друг аналогичен инцидент след катастрофа заради блокадите на пътя. Трагедията се е разиграла край Соасон, вчера около 21 часа местно време. Шофьор е преобърнал автомобила си при екстрено спиране, след като опитал да избегне сблъсък с протестиращите хора. Той се ударил и в насрещно движеща се кола, а вследствие на сблъсъка е загинала 44-годишна жена – негова спътничка и партньорка. Шофьорът е задържан.  Така смъртните случаи, свързан с протестите във Франция, започнали на 17 ноември, вече са 8.  ", "date": "2018.12.15", "title": "Сблъсъци на \"Шанз-Елизе\", полицията стреля с гумени куршуми и сълзотворен газ (ОБНОВЕНА, ВИДЕО)"}
{"url": "http://epicenter.bg/article/Balgarska-sleda--Pravoslavni-lideri-sadyat-Prinstan-za-rakopisi--otkradnati-ot-balgarska-cheta-/170835/7/0", "text": "Лидери на православната църква, сред които Вселенският патриарх Вартоломей, съдят Принстънския университет да им върне хилядолетни византийски ръкописи, откраднати от българска чета по време на Първата световна война, предаде БТА, цитирайки „Ню Йорк таймс“.  Трите ръкописа с цветни рисунки са на повече от 1000 години. Едновременно свещени текстове и произведения на изкуството, те били дарени на Принстън през 1942 г. от член на настоятелството и бивш възпитаник на учебното заведение, който ги бил купил от германска аукционна къща 20 години по-рано.  Във федерален съдебен иск, заведен в четвъртък в американския щат Ню Джърси, ищците, сред които Вселенският патриарх Вартоломей, твърдят, че ръкописите са били откраднати, и настояват за тяхното връщане.  През 1917 г. българска чета щурмувала манастира „Света Богородица \"Икосифиниса“ в село Кормища, Северна Гърция, и отнесла редица древни текстове.  Манастирът, основан през V век, е един от най-старите в гръцката област Македония. В съдебния иск пише, че преди да бъде плячкосан, той е имал „забележителна колекция от книги, реликви и ценни византийски ръкописи“.  Представител на местните власти описал нападението срещу манастира в писмо до гръцката делегация в София четири дни по-късно. В текста, който е на френски език, пише, че „банда от 60 престъпници“ е влязла с насилие в манастира и е пребила безмилостно двама мъже, за да ги принуди да издадат къде са държани скъпоценните предмети на Светата обител.  След това българите натоварили своята плячка на 24 мулета и си тръгнали необезпокоявани.  Откраднатите ръкописи били отнесени в София, където се озовали у търговци, продавачи на книги и аукционни къщи от цяла Централна Европа.  ", "date": "2018.12.15", "title": "Българска следа: Православни лидери съдят Принстън за ръкописи, откраднати от българска чета "}
{"url": "http://epicenter.bg/article/-quot-Zhalti-zhiletki-quot--blokiraha-mosta-Uestminstar-v-London-/170836/7/0", "text": "Десетки привърженици на Брекзит, облечени в жълти жилетки по почина на френските протестиращи, блокираха моста Уестминстър в Лондон, предават световните агенции.  Митингуващите скандираха лозунги в подкрепа на излизането на Великобритания от Европейския съюз.  Сред лозунгите, издигнати от протестиращите, имаше и призиви за оставките на премиера Тереза Мей и кмета на Лондон Садик Хан.  Прессекретарят на лондонската полиция обяви, че правоохранителните органи са били уведомени за протеста и не са били извършвани никакви арести.  ", "date": "2018.12.15", "title": "\"Жълти жилетки\" блокираха моста Уестминстър в Лондон "}
{"url": "http://epicenter.bg/article/Savetat-za-sigurnost-na-OON-se-sabira-v-ponedelnik-zaradi-armiyata-na-Kosovo-/170838/7/0", "text": "В понеделник ще се проведе заседание на Съвета за сигурност на ООН за Косово, пише руската агенция ТАСС и, позовавайки се на дипломатически източници посочва, че Западът иска заседанието да се проведе при закрити врати, на което Русия се противопоставя.  \"Групата западни страни не оспорват важността на свикването на това заседание, но предлагат то да се състои при закрити врати\", отбелязва същият източник, като добавя, че не е постигнат консенсус по този въпрос.  Дипломатически източник добави, че Русия и Сърбия са поискали да се проведе заседание \"заради създалата се ситуация, след като парламентът в Прищина реши да трансформира Косовските сили за сигурност в армия\", противно на Резолюция 1244, която предвижда само присъствието на международни сили в Косово.  Според ТАСС сръбският президент Александър Вучич трябва да пътува до Ню Йорк.   ", "date": "2018.12.15", "title": "Съветът за сигурност на ООН се събира в понеделник заради армията на Косово "}
{"url": "http://epicenter.bg/article/Karbovski--Ne-e--prosto-lyubov--da-vzemesh-150-000-evro--za-da-snimash-pregrashtashti-se-momcheta-/170831/11/0", "text": "  Виждам фрустрацията на приятелите си от гей обществото. Изцапаха им сто и петдесет-хилядна еврова кампания с блажна боя за осем лева. Лоши хора са хетеро хората.   Явно имаме нужда от Закон за любовта. Кажете ми кой да каже кое е “просто”, кое е “любов” и кое “не е страшно”?   Кажете ми го в закон, наложете ми го отгоре. Не е “просто любов” да похарчиш 150 хиляди евро за нещо, с което никой не воюва. Любовта е да похарчиш 150 хиляди евра за падащите зъби на пенсионерите. Да сте виждали скоро усмихнати пенсионери? Не е “просто любов“ да вземеш толкова пари (150 хиляди евро ), за да снимаш прегръщащи се момчета.   Любов е да отидеш да видиш как пред ресторант Гамбринус, който раздава топла храна всеки работен ден в 16 часа, се тълпят 150 човека - това е истински митинг срещу властта и това е любов. Да сте виждали къде спят бездомните и да сте ги броили?   Не е “просто”. Няма “любов” в това да нямаш нито едно мероприятие, нито една дума за демографията и умирането на нацията и да рекламираш пет и половина нови пола и сексуална флуидност.   Да, става дума за пари и вие го знаете. Каза ми го Елън Дедженеръс. Вие, гей обществото, искате да бъдете признати като семейства и като хора, които могат да се наследяват - пари, имоти, коли. Сигурно и това ще стане.   Но днес дали това е темата и не разбирате ли, че ви приемат като хора, които сеят омраза (не любов) - с тези меко казано ненавременни плакати за 150 хиляди евро?   Защото това не е цивилизационен сблъсък. Това е циничен сблъсък на перата и помадите срещу ченетата и липсата на кърма за новородените. Не е любов това.   В държава, в която децата не учат, медицината е ужасна сделка, полицията е подкупна, а властта се клати, вашият билборд е като пир по време на разгул, като комунистическа провокация - ние пак сме тук, имаме пари, искаме права, а вие да го духате. Кое е толкова “просто”?   И как не разбирате, че след като всички власти и официози са на ваша страна, след като медиите канят само вас да обяснявате обидата си, след като дори учтивите ви противници са в тоталитарна немилост - чудите се що ви мразят и заливат с боя?   Не е защото сте гей, а защото сте на власт от телевизора и сте част от статуквото.   И че друг глас, освен вашия (по заповед на Епохата ) - друг глас не се чува.   А ние помним епохи, които се смениха бързо, и тази ще се смени, помнете и вие.   Има ли някой нормален човек, който има против един хирург гей, готвач гей, гей машинист и гей зъболекар или продавач на обувки гей? Никой няма нищо против тези хора.   Защото водещото не е това дали си гей, а какво правиш за обществото. Вие, приятели, какво правите за обществото, освен егоистичната си кампания на фона на счупените градове Варна и София?   Какво правите и колко сте полезни, докато седите обидени на грантовите си задници в луксозните си офиси и не виждате упадъка и безутешността, и отчаянието, и плача на един народ, чиято част сте и вие?   Или не сте? Вие сте новите римски патриции, на които им липсва разрешение за обичайния фестивал на аналния секс?   Ми, не ви липсва разрешение, нито ви липсва любов, нито простота, нито пара. Вие се борите за права на територия и сред хора, които се борят за оцеляване.   Нашата нация прилича на ранен войник, който в болката изразява объркано учудване - защо ме обиждат и защо ме пренебрегват? Защо? Защото вашият финансиран дебело закон за любовта, който се опитвате да пишете, е добре дошъл в деня, в който се решат проблемите на семейството, църквата, образованието, армията и децата.   Като решите тези проблеми, тогава потърсете съчувствие, тогава дефинирайте “страшно” и “просто” и “любов”. На фона на счупените ни души и държава - вашето е агресия. Боята от осем лева, купена лично, е само отчаян щит срещу вашата агресия за 150 хиляди евро, пратени ви от чужбина. Разберете ме накрая и простете, ако съм ви обидил.\"  ", "date": "2018.12.15", "title": "Карбовски: Не е “просто любов“ да вземеш 150 000 евро, за да снимаш прегръщащи се момчета"}
{"url": "http://epicenter.bg/article/Stotitsi-pochetoha-pametta-na-shestte-yastrebincheta-/170832/2/0", "text": "Стотици жители и гости на община Антоново отдадоха почит на жертвите на фашизма в Националния детски комплекс в село Ястребино. Това съобщиха от пресцентъра на БСП.  На 20 декември 2018 г. се навършват 75 години от разстрела на 18 души от малкото село, между които и 6 деца – Надежда, Иван и Стойне Калайджийски, Цветанка и Ценка Димитрови и Димитринка Стоичкова.  На възпоменателния събор, организиран от Инициативен комитет, присъстваха вицепрезидентът Илияна Йотова, зам.-председателят на БСП Деница Златева, депутатите от левицата Светла Бъчварова, Георги Андреев, Красимир Янков и Лало Кирилов, членът на Изпълнителното бюро на БСП Вяра Емилова, цялото ръководство на МО на социалистите, представители на Българския антифашистки съюз. Присъстваха и много представители на левицата от област Търговище, зам.-кметът на община Антоново Неджатин Мустафов, както и членове на местния Инициативен комитет, оглавяван от Димитър Максимов.  Деница Златева представи обръщение от името на председателя на НС на БСП Корнелия Нинова.  „Силата на историческата памет е тази, която събира и обединява днес различни поколения в Националния детски комплекс – Ястребино на възпоменателния събор за 75-та годишнина от разстрела на шестте ястребинчета. Събитие, което ни кара да си спомним разигралата се ужасна трагедия на поляната край малкото село в Тозлука, където посред бял ден, без съд и присъда, е отнет животът на 18 души. А между тях и шест деца, чиито невинни очи за последен път поглеждат синьото небе“, се казва в обръщението на Корнелия Нинова.  „Неволно се питаме: Защо?! Кому е нужно? Нали децата осмислят живота ни, дават сили и заряд на нашето съществуване, държат ни будни в настоящето, изпълват ни с оптимизъм за бъдещето! По този повод си припомняме последните думи – послание на чешкия борец срещу нацизма Юлиус Фучик, казани преди 75 години: - Хора, обичам ви, бдете! Защото фашизмът в своите европейски разновидности е бил един и същ - античовешки. Затова е историческата памет. Тя ни показва оня урок на историята, който е нужен, за да знаем къде е границата между доброто и злото, между приятелството и предателството, между достойнството и безчестието, между истината и лъжата. Гради ни живия мост от миналото към бъдещето. И днес, когато почитаме невинните жертви, трябва да помним миналото, за да не се повтарят кървавите страници от историята ни и не за мъст и реваншизъм. В този смисъл е и посоченото преди време от академик Николай Тодоров: „Насилието ражда насилие. Затова не повик на възмездие ни е нужен, а повик на помирение, на национално съгласие”, се казва още в обръщението на Нинова.  Ученици от ОУ „Христо Ботев“ в Антоново представиха композиция, пресъздаваща трагедията с децата от Ястребино, а след това стотиците гости на честването поднесоха своите венци и цветя пред паметника на жертвите от селото, съпроводени от армейски духов оркестър.  ", "date": "2018.12.15", "title": "Стотици почетоха паметта на шестте ястребинчета "}
{"url": "http://epicenter.bg/article/Lopes-do-Borisov--Priemaneto-na-GERB-v-Tsentristkiya-demokratichen-internatsional-e-priznanie-za-vsichki/170833/2/0", "text": "Приемането на ГЕРБ в Центристкия демократичен интернационал е признание за усилията на всички хора в партията. Това се посочва в официално писмо от генералния секретар на Центристкия демократичен интернационал Антонио Лопес до председателя на ГЕРБ и министър-председател на България Бойко Борисов, предадоха от пресцентъра на ГЕРБ.  Убедени сме, че активното ви участие в нашата работа и дейности ще обогати и засили нашите неспирни усилия да консолидираме демокрацията в света и да създаваме по-справедливи и по-проспериращи общества, пише още Лопес.   По време на среща на Изпълнителната комисия на Центристкия демократичен интернационал, провела се на 26 ноември 2018 г., кандидатурата на ГЕРБ за членство в организацията бе единодушно одобрена.    ", "date": "2018.12.15", "title": "Лопес до Борисов: Приемането на ГЕРБ в Центристкия демократичен интернационал е признание за всички"}
{"url": "http://epicenter.bg/article/Dyado-Koleda-se-zae-s-remonta-na--quot-Grafa-quot---SNIMKI--/170834/2/0", "text": "Покрай серията от скандали с ремонта на \"Граф Игнатиев\" ремонтиращите емблематичната столична улица решиха да разведрят атмосферата и да внесат малко колорит за преминаващите граждани.  Коледният дух обзе работниците и въпреки че изглежда много непрактично, десетки работници, облечени в костюми на Дядо Коледа днес извършваха задълженията си по реконструкцията на улицата, предаде Канал 3.  Колоритните дядоколедовци бяха показани във фейсбук групата \"Забелязано в София\".  ", "date": "2018.12.15", "title": "Дядо Коледа се зае с ремонта на \"Графа\" (СНИМКИ) "}
{"url": "http://epicenter.bg/article/Parvan-Simeonov--Protivopostavyaneto-mezhdu-premiera-i-prezidenta-shte-prodalzhi-i-dogodina-/170837/2/48", "text": "Противопоставянето между премиер и президент по всяка вероятност ще продължи през следващата година. Освен това има два вида избори, може би три – и това допълнително напряга обстановката. Още повече, че виждаме и изостряне на отношенията в момента. Това заяви в предаването „Офанзива с Любо Огнянов” по Канал 3 социологът и политически анализатор Първан Симеонов за бъдещето на отношенията между премиера Бойко Борисов и президента Румен Радев през следващата година.  „Основната цел на Радев е той да не се идентифицира със статуквото, да носи онази енергия, която го издигна на власт. От говоренето си може и да спечели, и да загуби. Всичко зависи от мярката. Ако предозира, може да се стигне до строго политическо говорене и той да загуби. Ако от друга страна не е срещу статуквото, той ще изгуби това, заради което е избран”, допълни Симеонов и поясни, че засега президентът не е изгубил мярката, ако се гледат рейтингите.  „Основната задача е да запази общественото доверие, ако иска да се кандидатира за втори мандат или пък реши да прави нещо друго”, добави експертът.  „БСП е в пределно мобилизирана форма. Но не толкова БСП ще стигне до ГЕРБ, колкото може ГЕРБ да спадне до БСП. ГЕРБ се износва, като всяка управляваща партия, но заради ярката разлика с БСП, не се износва толкова бързо. Разликите обаче вече са минимални”, изтъкна Симеонов по отношение на електоралните нагласи.  „По принцип европейските избори се явяват междинен тест за много правителства в Европа. В това число се явяват такива и за ГЕРБ. Затова, ако се скъси разликата, то БСП ще може да изтъкне това като напредък. От днешна гледна точка се вижда, че ГЕРБ ще победи – това показва логиката. Но не винаги логиката е водеща”, поясни социологът.  Като допълнителен елемент за непредсказуемост той изтъкна, че евроизборите са след серия от празници и за опозицията е по-лесно да мобилизира електората си в подобен вот.  „За ГЕРБ ще е трудно. Ако ГЕРБ изгубят европейските избори, то това означава, че може да се стигне и до нови парламентарни избори. Колкото до „Патриотите” – логиката е, че те ще останат след ДПС. За тях е важно дали изобщо ще прескочат границата – защото, ако продължават с караниците си, то под въпрос ще е дали ще влязат в Европарламента”, каза още Първан Симеонов.  „Там вече има геополитически различия, има и нови играчи, които искат да се позиционират, като Петър Москов, например”, добави експертът. „Ще има борба за марката „патриоти”, прогнозира Симеонов, тъй като това е понятие, което изглежда се харесва заразлика от националист или пък консерватор.\"  Относно изборния кодекс, промените в него и упреците на президента Първан Симеонов коментира:  „Електронното гласуване е бъдещето. Ясно е, че имаме съмнения на тема сигурност и това го разбирам. Но не схващам притесненията по отношение на машинното гласуване, защото то може да спести много”.  Той изтъкна и че по отношение на избирателните комисии вече влияе и демографският проблем, а освен това често се допускат грешки, било то неволно или злонамерено. Освен това по-малките нямат застъпници, което също оказва влияние.  „Що се отнася до видеонаблюдение, технологични центрове – това е правилно. Трябва да решим и какво правим с българите в чужбина”.  ", "date": "2018.12.15", "title": "Първан Симеонов: Противопоставянето между премиера и президента ще продължи и догодина "}
{"url": "http://epicenter.bg/article/Prof--Boyan-Durankev--Darzhavata-zagubi-40-miliarda-leva-zaradi-emigriralite-balgari-/170840/2/0", "text": "„Президентът има пълно право да налага вето или да провери чрез Конституционния съд бюджета. Защото не става въпрос за 15 лева”. Това заяви в предаването „Офанзива с Любо Огнянов” по Канал 3 икономистът проф. Боян Дуранкев по отношение на решението на Румен Радев да сезира Конституционния съд по някои точки от приетия Бюджет 2019.  Той коментира и пенсионната система.  „Тя е в кавички българска пенсионна система. Защото напряга бюджета, а напряга и живота на българските пенсионери. Например във Франция – едно 45-те им искания е да нямат пенсия под 1200 евро. А аз не мога да си представя какво се случва, ако българският пенсионер поиска пенсия от 300 лева. Т.нар. „Патриоти” обещаха по-високи пенсии – според тях те не управляват, според мен обаче управляват. Това е като разкрачен стоеж”, каза икономистът.  „Има достатъчно пари за събиране, но държавата не иска да събере средствата. В момента имаме геноцидна политика по отношение на пенсионерите. Защото, забележете, че в момента имаме 30 процента сива икономика. Това означава, че няколко милиарда не се събират. Тази сива икономика я има навсякъде, където човек тръгне. Където и да тръгнем, ще видите неиздадени касови бележки. Друго място е корупцията. Има места, на които тя достига 90 процента. Така че можем да кажем, има 5 милиарда лева, които не се събират. Което значи, че с тях би имало възможност да се вдигнат не само пенсиите, а и заплатите за администрацията”, каза още професорът.  „В момента външният дълг се управлява сравнително добре, но той набъбна. Защото нещата не са само ТЕЦ-ове, АЕЦ и КТБ”, добави Дуранкев.  Той коментира и паралелите между протестите във Франция и тези в България.  „Максималната работна заплата във Франция е малко над 30 хиляди евро. В България я надминаваме. „Жълтите жилетки” искат да е над 15 хиляди. Във Франция искат равенство и сигурност. И ако тези неща не се решат, Макрон ще изчезне. В България обаче имаме песимизъм и дори отчаяние, което се превръща в ново напускане в посока търсене на по-добро бъдеще в Западна Европа. И ако погледнем сметките, относно напусналите страната, ще видим, че България всъщност е загубила 40 милиарда”, каза Боян Дуранкев.  По отношение на увеличаването на средствата в здравеопазването той бе категоричен, че наливането на нови пари не е рентабилно, защото колкото повече се налива, толкова повече иска.  „Оказва се, че най-рентабилно е в момента да точиш пари от здравеопазването”, категоричен бе проф. Дуранкев.  „Да, в много отношения нашето здравеопазване е добро, но трябва да се направи едно проучване дали хората са доволни от него”, каза още професорът.  Той коментира и преразпределянето на средствата за магистралите.  „Транспортният проблем е голям, но това решение, което се прави в момента в Европа и света, това е скоростният влак. Защото един скоростен влак изглежда много по-добре от една магистрала, с която пак ще се влачим примерно 4 часа до морето”, каза още той.  „Държавата не инвестира в рентабилни индустрии, което е доказателство за капацитета на управляващите. Не става въпрос само за настоящите, а за всички предишни”, категоричен бе в заключение проф. Боян Дуранкев.  ", "date": "2018.12.15", "title": "Проф. Боян Дуранкев: Държавата загуби 40 милиарда лева заради емигриралите българи "}
{"url": "http://epicenter.bg/article/Desi-Radeva--Lipsva-mi-da-sme-prosto-Rumen-i-Desislava-Radevi--Predi-byah-po-shtastliva-/170841/2/0", "text": "  Така започна първото тв интервю на Десиислава Радева, дадено пред Карбовски в предаването \"Втори план\".   обясни Десислава Радева и изненада водещия с това, че му показа забравена негова първа стихосбирка, дадена ѝ преди години с автограф.  Двамата се познавали още от времето на \"Каналето\".   \" . Родена съм в Бургас и дойдох в София 1989 година. Исках да кандидатствам журналистика, но нямаше как, защото нямах две публикации в медиите. Реших да обмисля какво точно искам и майка ми ми намери работа.   След два месеца работа вече знаех, че трябва да кандидаствам и да се махна от тази фабрика, при цялото ми уважение към всички, които работиха там. Научих много неща там. Циганите ме учиха да играя кючек, но казаха, че не ставам за нищо. Влязох в Лесотехническия университет, но след втората година разбрах, че и това не е моето призвание. Влязох в УНСС и завърших \"Финанси и кредит\".  Работих сервитьорка, докато учих.    Това бяха много гладни години и тогава ядохме филии с мас и салам. Като видях приятелката ми да идва с един много дълъг човек, си казах: леле, ще ни изяде вечерята. Поканихме го, а той пък взе, че прие. Остана до 3 часа, тогава взе виолата и започна да свири, спомни си Радева за запознанството си с Дългия през 1990 г. Исках да емигрирам от България, но Слави беше човекът, който ме навиваше най-силно да не го правя. Не знам дали ми направи услуга\", разкри Радева. Така станала и офис мениджър в Каналето.    \"  Аз бях манекенка и тогава се запознахме на едно мое ревю на 8 декември. Явно съм му направила впечатление тогава и той е продължил да ме издирва. \"Не знам дали хората знаят, но аз съм дете на разведени родители\", сподели Радева. Били \"бедно работническо семейство\", затова хонорарът от 10 лева на ревю ѝ изглеждал привлекателен. Заинтригуван от нея, президентът я потърсил след ревюто в агенцията.Намерил училището ми и дойде и ми каза: \"Дължиш ми танц\". После идваше в нас, разговаряше с майка ми, говориха си за книги, а на мен ми помагаше по математика. Станахме много близки приятели.   Аз заминах за София, а той остана при голямата си любов - МиГ 29. Това наистина е неговата истинска любов - изтребителят. След това в годините се виждахме два или три пъти.   Той е роден пилот, изтребителите са голямата му любов, споделя Радева.    Като започнах работа там, аз направо трептях. Това са хора, които са се клели да служат на България и са готови да дадт живота си за нея. Моята основна цел беше да повдигна самочувствието на тези хора. Другата ми цел беше сплотяването на екипа.    \"Ние бягахме от това, отговори тя на въпрос как е пламнала любовта им. - Но в крайна сметка се случи...  . Щастливи сме като семейство, макар че напоследък нямаме време да седнем и да поговорим\", каза още съпругата на президента.   Предимствата на новата си роля Десислава вижда в срещите с интересни хора и посещението на интересни места като Виенската филхармония и Болшой театър. Недостатъците обаче били повече от предимствата, смята Радева.    Има предимства да си съпруга на президента. Срещам се с много и различни инетресни хора. Посещаваш места, за които само си мечтал. Недостатъците обаче са пвоече. Губиш своята интимност и анонимност.  , допълни Радева.    Радева заяви, че там няма персонал. Камерата показа и кадри на кухнята във вила \"Калина\", която е далеч от представите за модерна и луксозна.  Сама си правя кафето и никой не ми помага.    заяви президентшата.  Румен сега взима повече пари, отколкото като пилот, но пък аз не получавам заплата, така че нещата се изравняват.   Не съм и първа дама, защото не сме президентска република. Съпруга на президента ми харесва. Лошото е, че през последните 5 години нямаше съпруга до президента и сега аз отново възстановявам това.  категорична бе Десислава Радева.   Как можеш да влияеш на един генерал, отговори Радева на въпрос дали влияе на работата на президента.   „Имаше спиране на светофар, зад нас беше бус на жандармерията, от който слязоха тежко въоръжени шест момчета с бронежилетки и автомати. Обиколиха колата, аз стоях вътре и не знаех какво се случва. Тогава излезе момичето от НСО, за да се легитимира. В момента, в който той излезе, те отвориха вратата на шофьора и започнаха едва ли не да го хващат за ревера.  Радева беше категорична, че не се е случвало да шофира сама автомобил на НСО. По думите на президентската съпруга, случаят е бил представен провокативно в медиите.    \" . Българският данъкоплатец не е ощетен с нито една стотинка.  Знаете, че пилотите се пенсионират по-рано, но той не е подал документи до НОИ. Най-вероятно ще го направи, когато не е действаш президент. Всичко друго е спекулация. Когато бяхме при британската кралица, знаеш, че там не влизат Румен и Десислава, а влиза България. Не можеш, когато отидеш там да бъдеш ниска и приведена, а и аз съм висока 1,80 метра\", разкри още Радева Свое пътуването до Милано, на което било поканена като патрон на събитие, платила сама. Отказвала обаче покани за други събития, \"защото не мога навсякъде да плащам\". Повечето дрехи само ги ползвам и после ги връщам, посочи тя.   \"На мен не ми се иска. Ако щеш ми вярвай, по средата на мандата не ми се иска и първи. Наскоро си говорехме и му казах: Ако знаех какво ще е, нямаше да се съглася.\" Тя добави, че гледа на мъжа си не като на политик, защото политиците произлизали от политически партии. Предпочитала да гледа на него като държавник.    За мен най-големият проблем е липсата на ценности в този момент. Много хора са оскотели. Връзката между учител и ученици е скъсана и за това сме виновни всички ние.    Сега, когато посещавам чужди държави с Румен, не спирам да обикалям детските болници. Трябва да създадем болница, която да обслужва нуждите на нашето детско население\", категорична беше съпругата на президента. \"Изключително съм щастлива, че министър Ананиев поде тази инициатива, защото това е нещо, което не мога да направя аз сама.\" Тя разказа, че по време на посещения в чужбина често посещава детски болници и събира въпросници как е организирана дейността там.    След това организирам коледно парти за хората в президентството. След което ние двамата с Румен и децата ни ще се отдадем на купон\", завърши Радева. На съпруга си през новата година тя пожелава да продължава да я обича колкото сега.  . За мен държавниците са нещо повече от политиците.    В случая не е важно какво искам аз, а какво иска Румен.   . Нямам абсолютно никакви политически амбиции. , завърши Десислава Радева.", "date": "2018.12.15", "title": "Деси Радева: Преди инагурацията бях по-щастлива! Сегашната работа на Румен ми \"краде\" мъжа! (ВИДЕО)"}
{"url": "http://epicenter.bg/article/Radev-priztigna-v-Yordaniya-i-poseti-tsentara-za-nauchni-eksperimenti-SESAME/170842/2/0", "text": "Това заяви президентът Румен Радев, който в първия ден от официалното си посещение в Йордания разгледа високотехнологична лаборатория, единствена по рода си в Близкия Изток, съобщиха от прессекретариата на държавния глава. Президентът припомни, че от година и половина подпомага усилията за изграждане на Международен институт за устойчиви технологии в Югоизточна Европа.   „Примерът, че държавите от Близкия Изток могат да се обединяват, е достатъчно показателен. И ние можем да подходим по същия начин и да имаме център, който да внедрява най-високи технологии и да ни позволява да извършваме изследвания в различни области на науката - физика, химия, ядрена физика - до медицина и археология“, заяви Румен Радев.   Президентът посочи, че когато се взимат решения за инвестиране на средства, не трябва да се мисли само за магистрали. Те са кръвоносната система на икономиката, но трябва да се мисли и за инвестиции в мозък - в човешкия капитал, в наука, в лаборатории за научни изследвания.    „Ние сме членове на Европейския съюз и все още не можем да направим така, че да получим помощ за такива инвестиции, а получават страни, които не са членове на ЕС“, посочи държавният глава. Президентът припомни, че на „Дондуков“ 2 беше проведена среща на Управляващия комитет за създаването на Международен институт в Югоизточна Европа и беше взето решение да се сключи меморандум за разбирателство от всички правителствени ръководители от Балканите през месец май, по  време на срещата на върха ЕС-Западни Балкани в София, но това не се случи.   Ще продължаваме да работим за това, радвам се, че имаме подкрепата и на йорданската страна, можем да сътрудничим, на проф. Ролф Хойер, който ще окаже методическа помощ и на ЦЕРН за внедряване на технология, каза Румен Радев. Учредена от девет държави и под егидата на ЮНЕСКО, лабораторията SESAME цели да предостави възможност за изследвания в редица сфери и същевременно да насърчи международното научно сътрудничество.", "date": "2018.12.15", "title": "Радев в центъра SESAME в Йордания: Освен в магистрали, време е да инвестираме и в мозък! "}
{"url": "http://epicenter.bg/article/Vaklin--Deset-minuti--sled-kato-Ivancheva-poluchi-parite--prepiskata-mi-be-pusnata-/170843/2/0", "text": "„Когато подадете документи за една преписка и стигнете до районната администрация, която има единствено курирска роля да изпрати писмото до главния архитект, а в същото време чакате 7-8 месеца, ви става ясно, че не става въпрос за некадърност, а за нещо друго”. Това заяви в предаването „Офанзива с Любо Огнянов” по Канал 3 строителният предприемач Александър Ваклин във връзка с казуса с обвинената в получаване на подкуп бивша кметица на столичния район „Младост” Десислава Иванчева и заместничката ѝ Биляна Петрова и по-конкретно затова как на него му е станало ясно, че от него се иска подкуп.  Именно след жалба на Ваклин и с негово съдействие се стигна до арестите на Иванчева и Петрова.  „Седмици наред се носеха слухове и от други хора за тази практика”, допълни той.  Относно излезлите СРС-та в медиите той бе категоричен, че тези, които са с негово участие, са истински.  „Посредникът, по неговите думи, води няколко седмици преговори с нея и са стигнали до договорка за 15 евро на кв.м на първата фаза. Три по 75 означава 3 пъти по 75 хиляди евро”, каза още Ваклин.  Поясни, че фирмата му е искала разрешително за 4 строежа на територията на „Младост”. Разказа и цялата хронология около срещите му и предаването на подкупа.  „Пред мен Дюлгеров изпрати СМС-и затова до кметицата или зам.-кметицата. След това стигаме до среща в общината. Обясни ми, че тя е изнервена, инструктира ме как да се държа. Трябваше и той да дойде с мен, но се оказа, че той реши да ме изчака в кафене, където да му дам парите след това.  Доста време се надявах, че всичко е от некомпетентност, от липса на кадри. Надявах се, че нещата ще тръгнат нормално, но се оказа, че идеята е била съвсем различна.  „Отидох на тази среща (на 13 април) със 70 хиляди евро. Тя продължи 4 часа. В момента, в който пристигнах пред кабинета на кмета, настана суматоха. При влизането си чух, че секретарката обясни на кметицата, че това съм аз. Оставиха ме да чакам към 2 часа. Стана около 19:00 часа и естествено общината вече се бе изпразнила. Тогава се появи един човек, който се представи като отговорник по сигурността”, каза Ваклин.  Той внесе и яснота по друг въпрос относно искането за изграждане на детска площадка.  „Никога от нас не е искано да бъде изградена детска площадка – беше поискано да дарим пари с цел да бъде изградена детска площадка. Но това е друга тема как се харчат тези пари за дарения”, допълни бизнесменът и се върна на въпроса за срещата.  \"Срещата се проточи непредвидено дълго и Дюлгеров си бе тръгнал. Разбрахме се след това той допълнително да се разбере с кметицата. Той поиска да отида по-късно вечерта при него, но аз се притесних дали не става въпрос за измама. След това той ми се обади в понеделник, обясни ми, че кметицата е много изнервена и няма да пусне нищо, докато не предам парите. На срещата тя много странно размахваше преписката ми и я въртеше като волан на автомобил. Те искаха още в понеделник да ги предам, но тогава нямах възможност да събера парите и отложихме за вторник\", разказа Ваклин.  \"Срещата бе уговорена за вторник в заведение на ул. „Раковски”. Те искаха да се предадат парите в Столична община, но се оказа, че по това време има заседание на Общинския съвет, на посещение бе и американска делегация. Казват, че мястото на срещата не е било случайно, но не – случайно беше. Тя си избра мястото, на което да бъдат предадени парите. Аз бях с Дюлгеров, когато той се разбра по телефона с нея, той да предаде парите в друго кафене. Пет минути по-късно той тръгна към другото кафене. Аз тръгнах след него и дори го проследих, докато той седна на една маса с кмета и зам.-кмета. След това вече нямам наблюдения какво се случва. И това, което знам е, че 10 минути, след като са предадени парите, тя се е обадила на секретарката и да пусне преписката\", категорично заяви бизнесменът.  Би ли постъпил Александър Ваклин отново по същия начин, след като вече е преминал през цялата тази „процедура”.  „Абсолютно по същия начин бих постъпил. Мисля, че това е мой принцип и това е моят дял в борбата с корупцията. Излизат публикации, че съм мафиот, лъжец, но се надявам, че хората разбират, че това не е вярно. Наистина се чувствам дискомфортно и неприятно. Хората ми питат „защо ми трябваше” – трябваше ми, за да допринеса в тази борба.  Вярвам в институциите, винаги съм вярвал, занимавам се със строителство от 1999 г. и винаги съм се уповавал в тях.  Досега не съм давал подкуп. Колкото до това дали са ми искали... В такъв мащаб от 1 милион евро само за куриерски услуги... Борбата с това явление трябва да продължи”, каза в заключение Александър Ваклин.  ", "date": "2018.12.15", "title": "Ваклин: Десет минути, след като Иванчева получи парите, преписката ми бе пусната "}
{"url": "http://epicenter.bg/article/Filip-Popov--BSP-e-za-mashinnoto-glasuvane--no-e-rano-da-se-vavezhda-distantsionnoto--VIDEO--/170844/2/0", "text": "„Да, има опасност да се компрометират изборните резултати. Защо тогава от ГЕРБ не искат да се въвежда машинно гласуване. Защото трябва да припомним, че е имало случаи, при които 80 ппроцента от протоколите в секции са сгрешени”. Това заяви депутатът от БСП Филип Попов в предаването „Офанзива с Любо Огнянов” по Канал 3 по повод промените в Изборния кодекс.  Относно вкарването на камери в избирателните секции той обясни:  „Това онлайн следене на изборните секции може да помогне на т.нар. търговци на гласове. Ние всъщност предлагаме да има онлайн следене при преброяването на бюлетините след края на изборния ден. Точно тогава стават най-големите нарушения”.  Той обясни и какви са фалшификациите:  „Дори тези, които са неподкупни, защото те не винаги могат да упражнят контрол. Аз говоря за практики, при които един човек гласува, снима с телефон и показва как е гласувал. Има и такива практики, при които са подкупени цели секции”.  „Ние сме категорично за електронно машинно гласуване. Би следвало да се работи и в насока електронно дистанционно, но според в настоящия момент не би следвало да се въвежда. Първо заради сигурността на самата мрежа – защото в момента живеем във времена на кибератаки, хибридни войни и т.н. Самата страна не е защитена”, каза Попов и припомни случаи, в които са пробити сайтовете на държавни институции.  „Самият президент също е за електронно дистанционно гласуване, но не в настоящия момент. Той иска да се говори в тази насока. Втората опасност е човешкият фактор – никой не може да гарантира, че няма да бъде оказан натиск върху избирателя – от неговия шеф, например. Защото гласуването се извършва някъде навън, например от офис. Това обаче не означава, че не трябва да правим усилия и в тази насока”, добави социалистът и коментира машинното гласуване.  „Машинното гласуване е необходимо за реалностите в България. Защото трябва да има липса на субективност. Такава е една машина, която не може да бъде купена. Освен това в България има по 160-170 хиляди недействителни бюлетини. Прагът за влизане в парламента е около 130 хиляди. Това е над 5 процента, една цяла парламентарна група. Това ще избегне този субективен фактор,” смята депутатът.  Той коментира и тълкувателното решение на ВКС по отношение на гражданската конфискация.  \"Бих могъл да коментирам закона, защото съдебната власт е независима. Съдебна практика е при противоречия между съдилищата, работа на съда е да излиза с подобни решения. Бех се въздържал да коментирам тези тълкувателни решения. Това обаче е калпав закон. Вече има четири поправки, а мерило за това колко добър е законът това колко поправки търпи и колко пъти се налагат подобни тълкувателни решения\", коментира Попов.  \"Гражданската конфискация обаче е нова за цяла Европа. За да се стигне до нея, трябва да се докаже, че някой е виновен. Нещата са твърде тясно юридически. Не мисля, че ВКС са законодателствали. Защото има неща, които са записани в закона и не са нормални. Когато един закон е написан правилно и добре, няма да се налага да има тълкувателни решения. Иначе самото съдържание на решението не бих желал да го коментирам. Аз казвам, че този закон за нищо не става. Промени се четири пъти и ще има и още”, каза Попов.  По думите му БСП ще внесе поправки относно продължителността, в която един обвиняем може да бъде проверяван, защото по думите му в момента даден човек може да бъде проверяван от КПКОНПИ до 15 или 20 години.  На въпрос с кого БСП би управлявала, ако ѝ се отдаде възможност - нещо, което попита и премиерът Борисов, той отговори:  „Аз разбирам, че г-н Борисов просто би искал да управлява, независимо с кого. Емпирично доказано е, че той не може да изкара пълен мандат. Емпирично доказано е, че той не може да управлява. Ние ще управляваме с тази партия, която е близка до нашите виждания”.  ", "date": "2018.12.15", "title": "Филип Попов: БСП е за машинното гласуване, но е рано да се въвежда дистанционното (ВИДЕО) "}
{"url": "http://epicenter.bg/article/Danail-Kirilov--Reshenieto-na-VKS-diskreditira-usiliyata-za-borba-s-koruptsiyata-po-visokite-etazhi/170845/2/0", "text": "  „В политиката човек трябва да е готов за всякакви изненади. В определения случай определено бяхме изненадани. Не очаквахме толкова бързо развитие и произнасяне по това дело. Смятахме, че тази част от закона е ясно уредена. Другият въпрос е, че това производство не е обединило всички върховни съдии. Липсва наказателната колегия. Трябва и те да вземат отношение. Нямам право да коментирам въпроса дали Лозан Панов е политически обвързан, защото той е от компетентността на Инспектората на ВСС. Не бих искал да влизам в лични оценки”. Това заяви в предаването „Офанзива с Любо Огнянов” по Канал 3 депутатът от ГЕРБ и председател на правната комисия в парламента Данаил Кирилов по повод тълкувателното решение на ВКС по отношение на гражданската конфискация, след което дела за 21 милиона лева пропаднаха.  „Не бих искал да се произнасям за независимата съдебна власт, което би се приело, че се признасям като обвинител”, заяви Кирилов.  Има ли обаче политически подтекст в тълкувателното решение, според Кирилов?  „Виждам резултат, който може да бъде особено обществено опасен. Би могъл да дискредетира всичките ни усилия срещу корупцията по високите етажи на властта. Гражданската конфискация е установена с ясни правни норми през 2012 г. Още тогава сме получили положителна оценка от мониторинговия механизъм. Конфискацията е конституционно съобразна. Още тогава законодателят е преценил, че трябва да има способ за отнемане на имущество при престъпна дейност, която обаче е останала недоказана”, поясни Кирилов.  „Бяхме готови с пълен пакет от промени, но когато излезе това тълкувателно решение, се наложи аварийно да предприемем други мерки. Признавам, че тук съзряхме, освен нарушаване на законодателната независимост, съзряхме и последваща опасност”, каза още депутатът и поясни, че ще бъде предложен и конкретен срок от една година за проверка, като така контрира и твърденията на БСП, че проверките биха били вечни. Единствено предстои да се изясни, защото има предложение от Хамид Хамид, дали проверката да не бъде дълга, ако става въпрос за имущество в чужбина.  „Давността в момента е 5 години в данъчно-процесуалния кодекс. Разширява се от 5 на 10 години”, добави председателят на правната комисия.  Относно давността за престъпления при приватизацията той коментира:  „Тази давност отдавна е изтекла, още преди ГЕРБ да съществува. Ако имаше такъв дебат, ние щяхме да настояваме да се разшири еднократно давността до разглеждане на тези случаи. Такива прецеденти има в Европа. Действително изтеклата давност препятства за провеждане на валидно правно разследване”.  \"Правната комисия от повече от година наблюдава процесите в тълкувателната дейност. И трябва да го правим, да съобразим закона с неговото правоприлагане. Но в този случай има твърдения, че общото събрание на гражданската колегия се е произнесла като втори Конституционен съд. Това е теза на адвокат, част от тези проверки. Това е силно разместена и невярна интерпретация на съотношенията на властите.  Ако Върховният съд стигне дотам, след като ние приемем този закон, те имат възможност за инициатива за произнасяне на Конституционния съд. Моята прогноза е, че ще се стигне 90% до това. Ако е така, аз ще го приветствам, защото ще имаме арбитър. Но аз мисля, че този въпрос е решен още 2012 г.  Категорично съм за проветряване на съдебната система. Но много разчитам на самата система, която е много затворена. По-скоро обаче съм за термина осветяване. Не трябва обаче да забравяме, че в последния мониторингов доклад сме призовани за разработване на правила за отзоваване на \"тримата велики\". Не става въпрос затова парламентът да ги отзовава. Но нека започнем дебат за разработване на правила и процедури за председателитe на ВКС, ВАС и главния прокурор”, обяви Данаил Кирилов.  ", "date": "2018.12.15", "title": "Данаил Кирилов: Решението на ВКС дискредитира усилията за борба с корупцията по високите етажи"}
