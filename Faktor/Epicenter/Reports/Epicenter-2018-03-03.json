{"url": "http://epicenter.bg/article/Prezidentat-Radev-posreshtna-spetsialnite-gosti-na-tarzhestveniya-priem-za-natsionalniya-praznik/148557/2/0", "text": "Президентът Румен Радев и вицепрезидентът Илияна Йотова посрещнаха специалните гости на тържествения прием по случай националния празник на България - 3 март, и 140-та годишнина от Освобождението във Военния клуб в София,    \"Всеки народ има своя исторически връх, нашият е 3-ти март. Той ни дава самочувствие за още нещо. Ние не бяхме сами, с нас бяха много народи. Ние българите винаги ще останем признателни за всяка капка пролята кръв, за всички, които се сражаваха за свободата на майка България\", каза Радев.  Президентът се обърна специално към представителите на дипломатическите мисии:  \"Ние гледаме напред в бъдещето, в което искаме мир, добросъседство и приятелство\". Той благодари на дипломатите за добрата съвместна работа с президентството.  ", "date": "2018.03.03", "title": "Президентът Радев посрещна специалните гости на тържествения прием за националния празник"}
{"url": "http://epicenter.bg/article/Borisov-pozdravi-balgarite-s-natsionalniya-praznik-/148508/2/0", "text": "Честит 3-ти март! Поклон пред паметта на всички, които са се борили и загинали за свободата на България. Това написа във Фейсбук премиерът Бойко Борисов.  Признателност, която няма давност. Нека всеки българин днес живее така, че тяхната жертва да не е била напразна, написа още министър-председателят.  ", "date": "2018.03.03", "title": "Борисов поздрави българите с националния празник : Признателност, която няма давност!"}
{"url": "http://epicenter.bg/article/Prezidentat-Radev--/148519/2/0", "text": "   Под снега на св. Никола, Околчица, Орлово гнездо, лежат костите на героите. След 140 години трудно някой ще каже    Това заяви президентът Румен Радев в словото си на тържествата на връх Шипка, посветени на 140 години от Руско-турската освободителна война и Освобождението на България от османско иго.   \" , който няколко хиляди доблестни мъже завещаха на всички нас – потомците и който ние не бива да подменяме\", заяви Радев.   „Скъпи сънародници, през годините в августовските жеги и мартенските виелици, вие бяхте тук, дори когато политиците ги нямаше, защото вие знаехте, че с вашето присъствие и почит скрепявате историческата истина. Защото    \"Благодаря на Негово Светейшество Неофит - патриарх на България и митрополит Софийски и на Негово Светейшество Кирил, патриарх на Москва и на цяла Русия за съслужението, за мъдрите думи, за признателността и благодарността и за християнския дух, който помни, който възвисява човека. Християнският дух, в който саможертвата е път към свободата\", каза държавният глава.   \"Вечна памет на героите! Вечна памет на воините на Царя Освободител! Да живее България!\", завърши словото си президентът Румен Радев. Преди това президентът и върховен главнокомандващ прие строя на церемониалната армейска част, която участва в тържествената церемония по повод честванията на българската свобода.  На официалната трибуна до държавния глава бяха и патриарсите на България Неофит и на цяла Русия Кирил.   Патриарсите Кирил и Неофит отслужиха заупокойна молитва в памет на падналите за свободата на България с участието на московски синодален хор.   Днес ние произнесохме молитви за заупокой на руските воини и българските опълченски, загинали на Шипка. Защитниците на Шипка показаха безпримерна храброст и със собствената си кръв освободиха българския народ от вековния гнет. Техните образи не изчезват от народната памет, подчерта патриарх Московски и на цяла Русия Кирил.   Президентът Румен Радев бе посрещнат възторжено при пристигането си за честванията на 3 март на връх Шипка.Подобно нещо се е случвало преди почти 80 години, когато по подобен начин народът посреща цар Борис III, малко след като е върнал Южна Добруджа към България.   преди да отиде да целуне ръка на двамата патриарси.   .  ", "date": "2018.03.03", "title": "Президентът Радев на Шипка: Скелето на свободата ни е изградено от български и руски кости!"}
{"url": "http://epicenter.bg/article/Korneliya-Ninova--Shipka-pazi-spomena-za-hrabrostta-i-silata-na-rodolyubieto-/148534/2/0", "text": "\"Честит празник, българи. С възхищение и почит днес прекланяме глава пред българските опълченци, руските герои и воините на други народи, проляли кръвта си за нашето освобождение от турско робство. Шипка пази спомена за храбростта и силата на родолюбието. Тук сме, за да отдадем заслужено признание към подвига на онези, които сътвориха този най-висок символ на свободата ни.\" Това написа във Фейсбук лидерът на БСП Корнелия Нинова. Тя участва в тържествата на връх Шипка, посветени на 140 години от Руско-турската война и Освобождението на България от османско иго. Нинова публикува и снимки от събитието.  \"Но свободата на един народ не е само уважение към миналото. Тя е необходимост и в настоящето. Необходимост да мислим свободно, да говорим свободно, смело да се изправим срещу несправедливостите днес. За свободата се воюва всеки ден. И не поотделно, а заедно. Нека заедно потърсим Единението в името на това да бъдем свободни хора и в името на независимостта от чужди интереси на Отечеството\", написа още Корнелия Нинова.  ", "date": "2018.03.03", "title": "Корнелия Нинова: Шипка пази спомена за храбростта и силата на родолюбието (Снимки)"}
{"url": "http://epicenter.bg/article/Georgi-Markov--Shapka-svalyam-na-g-zha-Ginka--Pokaza--che-balgarskiyat-parlament-e-bal-s-maski/148540/2/0", "text": ".   За коментар по този повод се свързахме по телефона с бившия конституционен съдия и настоящ депутат от ГЕРБ Георги Марков.   \"Не познавам в детайли сделката с ЧЕЗ. Дали ще купи ЧЕЗ, не знам. Но и да не го купи, тя направи фурор.  после даде пресконференция в сградата на Министерски съвет, под герба и до знамето на България, където са стояли най-високопоставени личности, асистирана от вицепремиер и финансов министър.   А след това беше в центъра на вниманието на българския парламент.  Вероятно е почувствала своята  значимост и затова Оттук нататък и нищо да не постигне Гинка с ЧЕЗ, в което се съмнявам, това което направи тя без избори, стига за един живот. Без да е протестър, без да е нищо,  Гинка може да се яви на мажоритарни избори, може да кандидатства за всичко, което си пожелае. Шапка ѝ свалям! ”  ", "date": "2018.03.03", "title": "Георги Марков: Шапка ѝ свалям на г-жа Гинка! Показа, че българският парламент е бал с маски"}
{"url": "http://epicenter.bg/article/Borisov-izkaza-priznatelnost-na-Kiev-i-Varshava-za-uchastieto-na-ukraintsi-i-polyatsi-v-Osvobozhdenieto-/148541/2/0", "text": "Министър-председателят Бойко Борисов проведе телефонни разговори с премиерите на Украйна и на Полша Володимир Гройсман и Матеуш Моравецки. В тях Борисов изказа признателност за участието на украинци и поляци във войната за българското освобождение през 1877-1878 г. Това съобщиха от правителствената информационна служба.  Гройсман и Моравецки поздравиха българския си колега по случай националния празник на страната ни и пожелаха успех и благоденствие на българите.  Полският премиер отбеляза, че и неговият народ отбелязва днес празника във Варшава. „За нас българското освобождение и битките, в които са участвали нашите войници, са изключително важни. Нашите народи винаги са си помагали и подкрепяли в трудни времена“, каза Моравецки. Той благодари на българския премиер за активната работа на България по време на председателството на Съвета на ЕС и каза, че разчита на него за поддържането на конструктивния диалог по темите от европейския дневен ред, особено за взимане под внимание на позицията на държавите от Централна и Източна Европа при предстоящите преговори за европейския бюджет.  Украинският премиер увери Бойко Борисов, че доставките на транзитен газ, които минават през Украйна, не са застрашени и потокът продължава да бъде стабилен.  ", "date": "2018.03.03", "title": "Борисов изказа признателност на Киев и Варшава за участието на украинци и поляци в Освобождението "}
{"url": "http://epicenter.bg/article/Karayancheva-kam-patriarsite-Neofit-i-Kiril--Dneshnata-data-e-zabelezhitelna-za-vsichki-balgari-/148542/2/0", "text": "Днешната дата е забележителна за всички българи. Това каза председателят на Народното събрание Цвета Караянчева на среща с Негово Светейшество Българския патриарх Неофит и Негово Светейшество Московския и на цяла Русия патриарх Кирил, съобщиха от пресцентъра на Народното събрание.  \"Вече 140 години тук почиват български опълченци, руски, финландски, румънски и други воини, дали живота си за нашата свобода\", каза още председателят на парламента.  \"Затова на този ден ние се прекланяме пред паметника на връх Шипка, който българите са издигнали в знак на благодарност\", посочи Цвета Караянчева.  Патриарх Кирил отбеляза, че Шипка е част както от българската, така и от руската история. Той допълни, че руските воини са били ръководени от вътрешен порив да защитят своите братя. Негово Светейшество посочи и важната роля за това на руската православна църква, която най-много е съчувствала на поробените българи.  \"Затова днес е празник и за Русия\", допълни още Негово светейшество патриарх Кирил.  ", "date": "2018.03.03", "title": "Караянчева към патриарсите Неофит и Кирил: Днешната дата е забележителна за всички българи "}
{"url": "http://epicenter.bg/article/Vladimir-Putin-pozdravi-balgarite-s-natsionalniya-praznik-3-mart-/148545/2/0", "text": "Руският президент Владимир Путин отправи поздравление до българския си колега Румен Радев и българския народ по случай 140-годишнината от Освобождението.  „В тези дни си спомняме за подвизите на руските воини и българските опълченци, сражавали се рамо до рамо на Шипка и край Плевен. Благодарение на тяхното мъжество, издръжливост и самоотверженост беше възстановена древната българска държавност“,    Президентът на Русия пожелава на българите благополучие и изразява увереност, че „общите исторически традиции, здравите връзки на дружба и взаимопомощ, културната и духовна близост и занапред ще са надеждна основа за развитие на многопластово сътрудничество между нашите страни“.   По-рано и премиерът Дмитрий Медведев изпрати поздравителна телеграма до бългаския си колега Бойко Борисов.  ", "date": "2018.03.03", "title": "Путин ни поздрави за Трети март: Спомняме си подвизите на руските воини и българските опълченци"}
{"url": "http://epicenter.bg/article/Pozharnata-na-krak-zaradi-vazmozhni-navodneniya-/148530/3/0", "text": "Екипите на пожарната са в готовност, ако се стигне до наводнения заради топенето на снега у нас. Това съобщи вътрешният министър Валентин Радев, цитиран от БНР.  В МВР няма информация за възможни наводнения, но въпреки това превантивни мерки са взети.  Радев допълни: „Ако има наводнения, то ще бъде по поречието на големите реки в Югоизточна България, надолу към Турция - Марица, Тунджа, евентуално. Готови сме за това. Главна дирекция \"Пожарна безопасност и защита на населението\" навсякъде са разположили сили, включително и тежки автомобили.“  Вътрешният министър апелира към хората в градовете да се обадят на пожарната, ако видят опасни ледени висулки, които не могат да бъдат премахнати от сградите.  „Висулки навсякъде. На всички частни сгради отговорни са собствениците на сградите и домоуправителите. Ако е възможно, да изчистят тези ледени висулки, които са по около два метра“.  През трите почивни дни ще има засилено полицейско присъствие.  „Цялата полиция отново ще разположи отново, както го прави обикновено, по магистралите и по главните пътища автомобилите с пуснати лампи, навсякъде по магистралите по два автомобила от Областна дирекция, които ще помагат за движението.“, каза още министър Радев.  Същевременно столичният кмет Йорданка Фандъкова нареди да се наблюдават нивата на реките и общинските язовири заради повишаването на температурите и топенето на снега. Проверява се и проводимостта на шахтите по улиците на София. От общината допълват ,че към момента се изпуска вода от язовирите \"Иваняне\", \"Мърчаево\" , \"Суходол\" и \"Мрамор\".  ", "date": "2018.03.03", "title": "Пожарната на крак заради възможни наводнения "}
{"url": "http://epicenter.bg/article/Akad--Georgi-Markov--Chicho-Sam-izgoni-dyado-Ivan-ot-politikata--no-ot-istoriyata---ne-mozhe--/148492/11/0", "text": "- Новината се разпространява преди всичко чрез телеграфа и вестниците. Макар че по онова време малцинството от българския народ е било грамотно. Ограмотяването става след Освобождението, най-вече – докъм Балканските войни. В навечерието им се отчита, че има седем грамотни младежи от всеки десет. В Османската империя само един на всеки десет е можел да чете и пише.  Пътуващите търговци също донасят новината. Главно кръчмите тогава са били средищата, дето се е бистрела политиката.  - Би било справедливо да имаме една целокупна България, както се казва тогава. Но българският въпрос е част от Източния въпрос.  България не е била представена на Берлинския конгрес. Тя е била обект на Великите сили. Ние, българите, не сме знаели, че има предварителни споразумения между Русия и Австро-Унгария и между Русия и Великобритания да не се създава голяма славянска държава на Балканите, а българската държава да бъде ограничена по билото на Стара планина.  Русия има европейски мандат да воюва с Османската империя. Но шестте Велики сили, които тогава се наричат европейския концерт, трябва да се обединят около общи решения.  Има известни различия в руската политика. Граф Игнатиев е вярвал, че може да има една голяма българска държава. Докато княз Горчаков е знаел за предварителните споразумения и че това не е възможно.  Великобритания е против Русия, тъй като се вижда застрашена заради Суецкия канал, пътя към Индия, Австралия, Нова Зеландия. Премиерът Дизраели казва: „Не, ние няма да допуснем голяма българска държава, защото това ще бъде малка Русия на Балканите.“ Австро-Унгария също е против, тъй като е съперник на Русия на Балканите. Парадоксът тогава е, че Австро-Унгария подкрепя Сърбия и крал Милан. Великобритания традиционно подкрепя Гърция. Малката латинска сестра – Румъния, се подкрепя от Франция.    - Да, тя прави възможното. Но пред Русия е призракът на Кримската война, когато почва война срещу Османската империя, но срещу нея има голяма коалиция от Великобритания, Франция, Австро-Унгария и кралство Сардиния. Цар Освободител се опасява да не го споходи нова Кримска война и съдбата на баща му Николай I.    - Всичко заедно. Ние, българите, вече поставяме въпроса си на дневния ред с Априлското въстание. Било е ясно, че с черешови топчета и с кремъклийки не може да се победи една Османска империя, която, макар и залязваща, все още е на три континента. Както казва Бенковски: „Ще забием нож в сърцето на империята и Русия да заповяда.“ Никой народ на Балканите не се е освободил самостоятелно, колкото и да се перчат сърбите и гърците, че били юнаци. Сръбската държава се възстановява по силата на Руско-турската война и победата на ген. Кутузов през пролетта на 1812 г. Гръцката държава - през 1829 г. след поредната руско-турска война.  Ние, българите, имаме и предимството, и нещастието да сме много близо до Цариград и българският въпрос се оставя да бъде решен най-най-накрая. Това става след Априлското въстание, с мъченичеството, чрез общественото мнение, което са налага в Европа.  До последно Русия се опитва да реши българския въпрос по мирен начин. Но след като султанът прекъсва Цариградската конференция войната става неизбежна. Императорът е знаел, че не е завършена реформата в руската армия. Но генералите му казват: „Вие ще загубите ролята си на покровител на славяните и на православните на Балканите.“ Тогава той изтегля меча.    - Много внимателно днес трябва да говорим за Русия. Росен Плевнелиев си позволи да фалшифицира Левски в Народното събрание, както навремето рецитираха Маркс, Енгелс и Ленин. Апостола бил казал: „И не забравяйте, че който ни освободи, той ще ни зароби.“ Това са фалшификати. Това го пише Захарий Стоянов като председател на Народното събрание, когато вече е русофоб като Стамболов.  До Съединението всички българи са русофили. Но започва да се вижда вече, че Русия е велика държава със свои велики държавни интереси. Император Александър III се обявява внезапно против Съединението срещу нарушаването на Берлинския договор, който е бил наложен на Русия във вреда на руската империя. Но тук има и лични отношения. Нашият Александър I е племенник на руската императрица. Двамата братовчеди са били в лоши отношения. А Съединението много издига авторитета на младия княз Александър Батенберг и особено спечелената война срещу Сърбия. Скрояват му един русофилски преврат.  Изведнъж се разбира, че руската империя има свои интереси и нещата се обръщат. Кралица Виктория е била против нарушаването на Берлинския договор и против Съединението. Но виждайки че Русия е против Съединението, тя се обръща. Само тогава Англия подкрепя българската кауза. Но съвсем по английски – за да се избута русофилството.  Русофилството тогава има много силни корени. Но идва разочарование и от това, че Русия изтегля офицерите си от българската армия, за да загубим войната срещу Сърбия. Българската армия стига Пирот и Австро-Унгария заплашва, че ще срещне австро-унгарската армия. Но това е било с подкрепата на Русия. Когато тези неща излизат, има разочарование. Стефан Стамболов, един голям български държавник, отстоява българските национални интереси. Но има увлечение срещу Русия от българските политици. Тя пък тогава започва да подкрепя Сърбия по македонския въпрос.   - Гневът тогава се насочва срещу Железния канцлер Бисмарк. Той обаче е подкрепял една голяма българска държава. Бисмарк вижда, че назрява европейски конфликт и не желае война в Европа. Заслуга на Бисмарк е, че София става столица на България. Да не забравяме също, че във Варна няма руски войски, а турски гарнизон. Турците не желаят да напуснат Варна, но Бисмарк ги принуждава да го направят.  Съдбата на българите наистина е решена в Берлин, но остава Санстефанският национален идеал. С него се възпитават поколения – в семейството, църквата, армията, училището. Не споделям мнението, че Санстефанският идеал е довел до национални катастрофи. Не, не е виновен санстефанският идеал. Първият етап беше много успешен. Вижте Съединението.  В следващите етапи не е виновен идеалът. Там са други грешките. Тъй като Германия е била разкъсана, Гьоте казва някога, че националният идеал трябва да бъде пътеводна звезда. Може да не се постигне, но трябва да показва пътя.  Трябва да тачим Санстефанският идеал. Не бива да се допускат опити да се махне 3 март от календара на националните празници, каквито имаше преди години. Било война между две империи, дайте да си тачим 24 май, Съединението и т.н. Че ако го нямаше Сан Стефано, какво щяхме да съединяваме?! - Нихилизъм и политиканство. През 90-те години, при първото правителство на СДС, се говореше да преименуваме „Св. Александър Невски“ на Свети Свети Кирил и Методий. Казах им: „Не правете грешката на премиера Васил Радославов.“ На 1 октомври 1915 г. България обявява война на Сърбия. Но Съглашението обявява война на България. Тогава Николай Втори има един манифест за изменниците на славянството и праща няколко руски броненосеца да бомбардират Варна. Загиват мирни жители, общественото мнение е възмутено. И Васил Радославов внася в парламента предложението да се преименува храма на Св. Св. Кирил и Методий. По-късно Александър Стамболийски връща името.  Имаше подмятания в най-новата българска история, че Цар Освободител ни гледал строго пред парламента, Александър Невски – зад парламента. Пък толкова улици на генерали имало в София – Скобелев, Игнатиев. Имаше и такова залитане след 1989 година.  Но когато през Първата световна война воюваме с Русия, цар Фердинанд живее на улица „Московска“ в съседство с руската легация.  Политиците трябва да престанат да се правят на русофоби. Чичо Сам изгони дядо Иван от икономиката, от политиката, от отбраната, но няма как да го изгони от историята.  - В края на 90-те години група учени написахме национална доктрина „България през XXI век“. Опитахме се да променим идеала за България като една благоденстваща, демократична държава, духовен център на българите по света. Но ни казаха, че България имала национален идеал – да влезем в Европейския съюз и НАТО. Аз тогава отвърнах: „Вижте, това е средство, не е национален идеал.“ Сега, когато вече сме член на ЕС и на НАТО, друга група учени формулираха национални цели на българите. И направиха едно резюме за политици, тъй като те нямат време да четат.  Надявам се, че скоро ще започне обсъждане. Крайно време е да се гледа в перспектива. Да не се политиканства и да не се посяга на историята. Просто ставаме вече смешни. Люшка се махалото. Едно време Тодор Живков, при честванията на 100-годишнината на Ленин, каза, че който не обича Съветския съюз, той не обича България. Сега по същия начин трябва да обичаме чичо Сам. Идеологията се замести с политическата коректност. Едно време се говореше за голямата и за малката правда. Сега – същото! Само че се определя като политически коректно.  - В края на XIX век Стоян Михайловски, автор на великия „Върви, народе, възродени“, пише: „Ние, българите сме освободен народ, но не сме свободни хора.“  Трябва да станем свободни хора. Ние първо себе си трябва да освободим. Гледам мои колеги, по-млади хора, които получават заплати от 500 лева. Знам, че с 500 лева не се живее. Те изкарват още 500 лева от фондации и стават зависими от тях. Социалните поръчки от ЦК на БКП са заменени с проекти на фондациите. И сега, както и преди, гледам колеги, които едно говорят, друго правят. Не смеят да кажат англо-американски бомбардировки, а „неприятелски“. За какво става дума?!  Смея да кажа, че винаги е имало свободни хора. И при комунизма имаше свободни хора. Радой Ралин не беше ли свободен?  Както преди имаше свободни хора, сега има зависими хора. Свободата и демокрацията не се дават отгоре. Те трябва да се почувстват, да се изживеят.    - Много се сърдим на хан Аспарух, че тук е забил меча. Но геополитически това е голям шанс. Великите сили се бият за България по време на големите войни. През 1915 и Съглашението, и Централните сили наддават за България. През Втората световна война Хитлер казва на Мусолини: „Ние без България не можем да ви спасим. България трябва да стане наш съюзник, за да пусна армията срещу Гърция.“ Гърция тогава бие италианците.  По време на Варшавския договор имаме много висока цена в Кремъл. Тодор Живков непрекъснато наблягаше на това пред Брежнев, не само го целуваше. Брежнев пък казваше, че България е съветският чук на Балканите. Заради този чук Живков поиска 20 ракетни катера ново производство, нови изтребители и т.н.  Днес само взимат и само искат от нас. Какво от това, че Борисов се целува с политиците в Брюксел и Вашингтон? Много трябва да се внимава с кого ще се целуваме. ", "date": "2018.03.03", "title": "Акад. Георги Марков: Чичо Сам изгони дядо Иван от политиката, но от историята - не може! "}
{"url": "http://epicenter.bg/article/Az-sam-balgarche/148484/11/0", "text": "Малката Атидже Мехмед Дживгова от Велинграв ни израти това свое есе, ппосветено на Трети март, с което тя печели награда в състезанието на Клуб „Млади възрожденци”. Благодарим ѝ и се възхищаваме на таланта ѝ, с който толкава емоционално е предала своето родолюбие.   Клуб „Млади възрожденци” при СУ „Васил Левски”:   България, свята държава с велика история! България, едно величествено кътче, изпълващо душата ми с възхищение и гордост. България, едно райско място, превърнало се в моя родина преди цели дванадесет години. България, малка, но пълна с големи таланти, пълна с красоти. Тя е единственото място, в което искам да израсна, в което искам да работя и в което искам да живея. Радвам се, че се родих в най-красивото отечество с най-прекрасните гори, най-мъдрите творци и с най-смелите юнаци.  България – майка закрилница, обичаща всекиго. Държава, достойна за обич. Държава, за която си струва да умреш, без да се предадеш. Благодарна съм, че съм българка. Благодарна съм, че майка ми е българка. Благодарна съм на тази свещена земя. Благодарна съм, че мога да развея и да се увия в българското знаме. Благодарна съм за всичко, което България ми е дала.", "date": "2018.03.03", "title": "Атидже Мехмед Дживгова,12 г:  Благодарна съм, че съм българка! Благодарна съм на тази свещена земя!"}
{"url": "http://epicenter.bg/article/Putin--Ako-imah-vazmozhnost--bih-predotvratil-razpadaneto-na-Savetskiya-sayuz/148506/7/0", "text": "Руският президент Владимир Путин призна, че ако е имал възможност да промени нещо в историята на страната, би искал да предотврати разпадането на Съветския съюз.   В същото време той подчерта, че не би искал да смени днешния ден с друга историческа епоха, защото в миналото неговите предци са били крепостни селяни.    Такива отговори държавният глава даде на серия блиц въпроси по време на медия форум на общественото движение \"Общоруски народен фронт - Истина и справедливост\", предаде БТА, цитирайки ТАСС.   Част от тези кратки въпроси бяха не съвсем сериозни, дори иронични, някои бяха с хипотетичен характер, други бяха свързани с историята. Всички те предполагаха кратки отговори, отбелязва агенцията.   На въпроса кое събитие, станало в Русия, би искал да промени, Путин отговори: \"Разпадането на Съветския съюз\".   Отговорът на президента на въпроса в кой исторически период би искал да се озове, беше: \"Днес\". \"Разбирате ли, някога всички мои предци са били крепостни селяни, а аз съм президент\", с ирония поясни държавният глава.   Съдейки по другите отговори на Путин на останалите блиц въпроси, главното в живота е резултатът, а силата на Русия е в хората, отбелязва ТАСС.", "date": "2018.03.03", "title": "Путин: Ако имах възможност, бих предотвратил разпадането на Съветския съюз"}
{"url": "http://epicenter.bg/article/Tervel-Pulev-s-osma-pobeda-na-ringa-navrah-3-mart-/148527/8/0", "text": "Тервел Пулев постигна осмия си успех на професионалния ринг навръх Националния празник на България, предаде Канал 3.  Пулев надви с нокаут противника си - Скот Фъртел, който на три пъти бе повален от силните удари на Тервел в първия рунд и не продължи.  За доброто настроение на хилядите българи в Чикаго навръх Трети март допринесе героят от САЩ'94 Христо Стоичков, който бе силно аплодиран при влизането си в залата.  \"Огромни благодарности към всички вас за това, че дойдохте и ме подкрепихте! Вие показахте любовта си към България! Искам колкото по-далеч сме от родината, толкова по-задружни да сме\", каза Пулев след победата.  Кубрат Пулев се обърна към българите в залата. \"Радвам се, че едно такова събитие, макар и неголямо, може да ни обедини. Хубава е да видя толкова много български знамена. Важното е да милеем за България, независимо къде се намираме\", сподели Кобрата.  \"Помните, че първата ни победа на световното първенство през 1994 година беше тук, в Чикаго, срещу Гърция. Сега и Тервел победи. Нека продължим да подкрепяме него и Кубрат, защото те ще ни радват още много\", заяви Камата.  ", "date": "2018.03.03", "title": "Тервел Пулев с осма победа на професионалния ринг навръх 3 март "}
{"url": "http://epicenter.bg/article/Moshtna-burya-zasegna-milioni-hora-v-SASht-/148526/7/96", "text": "В Съединените щати мощна буря взе жертви. Петима са загинали в наводненията и ураганния вятър заради циклона \"Райли\" над голяма част от източното крайбрежие. Две от жертвите са деца.  На места се наложи евакуация заради придошлите води, а губернаторът на щата Вирджиния обяви бедствено положение.  Близо 2,5 милиона души са без ток. Още 250 хиляди бяха засегнати от спирането на работата на големи международни летища, като това в столицата Вашингтон.  Дори влаковете спряха поради опасност от наводняване на линиите и паднали дървета.  ", "date": "2018.03.03", "title": "Мощна буря засегна милиони хора в САЩ "}
{"url": "http://epicenter.bg/article/Vladimir-Putin-prizova-SASht-da-predstavyat-konkretni-dokazatelstva-za-ruska-namesa-v-izborite-/148558/7/0", "text": "Руският президент Владимир Путин призова в интервю за Ен Би Си Вашингтон да му изпрати конкретни доказателства, че руски граждани са се намесили в изборите в САЩ, предаде Ройтерс, цитирана от БТА.  Миналия месец специалният прокурор Робърт Мълър обвини 13 руски граждани и три фирми за намеса в президентските избори през 2016 г. в рамките на заговор да бъде подкрепен кандидат-президентът Доналд Тръмп и да се попречи на Хилари Клинтън.  \"Първо трябва да видя какво са направили. Дайте ни материали, дайте ни информация\", заяви Путин в интервю, излъчено късно снощи по Ен Би Си.  \"Не можем да отговорим на това, ако те не нарушават руските закони\", добави Путин в отговор на въпроса дали Москва ще предприеме действия срещу посочените лица.  В отговор водещата Мегин Кели изброи някои от обвиненията за руска намеса, предявени от Мълър и други представители на САЩ, включително за разпространяване на фалшива информация онлайн.  \"С цялото ми уважение към вас лично, с цялото ми уважение към Конгреса, би трябвало да имате хора с правно образование, със сигурност имате\", отговори с усмивка руският президент. Той призова американските власти да отправят официално искане до руския главен прокурор.  \"Това трябва да мине по официални канали, а не през крещенето в Конгреса на САЩ\", подчерта Путин.  ", "date": "2018.03.03", "title": "Владимир Путин призова САЩ да представят конкретни доказателства за руска намеса в изборите "}
{"url": "http://epicenter.bg/article/O--Shipka/148496/11/0", "text": "      Онази, в която едва 5 000 руси и българи, останали почти без муниции, отблъскват атаките на 40-хилядната армия на Сюлейман паша към връх Шипка.     Нека носим йоще срама по челото,  синила от бича, следи от теглото;  нека спомен люти от дни на позор  да висне кат облак в наший кръгозор;  нека ни отрича исторйята, века,  нека е трагично името ни; нека  Беласица стара и новий Батак  в миналото наше фърлят своя мрак;  нека да ни сочат с присмехи обидни  счупенте окови и дирите стидни  по врата ни още от хомота стар;  нека таз свобода да ни бъде дар!  Нека. Но ний знаем, че в нашто недавно  свети нещо ново, има нещо славно,  що гордо разтупва нашите гърди  и в нас чувства силни, големи плоди;  защото там нейде навръх планината,  що небето синьо крепи с рамената,  издига се някой див, чутовен връх,  покрит с бели кости и със кървав мъх  на безсмъртен подвиг паметник огромен;  защото в Балкана има един спомен,  има едно име, що вечно живей  и в нашта исторья кат легенда грей,  едно име ново, голямо антично,  като Термопили славно, безгранично,  що отговор дава и смива срамът,  и на клеветата строшава зъбът.  О, Шипка!  Три деня младите дружини  как прохода бранят. Горските долини  трепетно повтарят на боя ревът.  Пристъпи ужасни! Дванайсетий път  гъсти орди лазят по урвата дива  и тела я стелят, и кръв я залива.  Бури подир бури! Рояк след рояк!  Сюлейман безумний сочи върха пак  и вика: \"Търчете! Тамо са раите!\"  И ордите тръгват с викове сърдити,  и \"Аллах!\" гръмовно въздуха разпра.  Върхът отговаря с други вик: ура!  И с нов дъжд куршуми, камъни и дървье;  дружините наши, оплискани с кърви,  пушкат и отблъскват, без сигнал, без ред,  всякой гледа само да бъде напред  и гърди геройски на смърт да изложи,  и един враг повеч мъртъв да положи.  Пушкалата екнат. Турците ревът,  насипи налитат и падат, и мрът; -  Идат като тигри, бягат като овци  и пак се зарвъщат; българи, орловци  кат лъвове тичат по страшний редут,  не сещат ни жега, ни жажда, ни труд.  Щурмът е отчаян, отпорът е лют.  Три дни веч се бият, но помощ не иде,  от никъде взорът надежда не види  и братските орли не фърчат към тях.  Нищо. Те ще паднат, но честно, без страх -  кат шъпа спартанци под сганта на Ксеркса.  Талазите идат; всичките нащрек са!  Последният напън вече е настал.  Тогава Столетов, наший генерал,  ревна гороломно: \"Млади опълченци,  венчайте България с лаврови венци!  на вашата сила царят повери  прохода, войната и себе дори!\"  При тез думи силни дружините горди  очакват геройски душманските орди  бесни и шумещи! О, геройски час!  Вълните намират канари тогаз,  патроните липсват, но волите траят,  щикът се пречупва - гърдите остаят  и сладката радост до крак да измрът  пред цяла вселена, на тоз славен рът,  с една смърт юнашка и с една победа.  \"България цяла сега нази гледа,  тоя връх висок е: тя ще ни съзре,  ако би бегали: да мрем по-добре!\"  Няма веч оръжье! Има хекатомба!  Всяко дърво меч е, всякой камък - бомба,  всяко нещо - удар, всяка душа - плам.  Камъне и дървье изчезнаха там.  \"Грабайте телата!\" - някой си изкряска  и трупове мъртви фръкнаха завчаска  кат демони черни над черний рояк,  катурят, струпалят като живи пак!  И турците тръпнат, друг път не видели  ведно да се бият живи и умрели,  и въздуха цепят със демонский вик.  Боят се обръща на смърт и на щик,  героите наши като скали твърди  желязото срещат с железни си гърди  и фърлят се с песни в свирепата сеч,  като виждат харно, че умират веч...  Но вълни по-нови от орди дивашки  гълтат, потопяват орляка юнашки...  Йоще миг - ще падне заветният хълм.  Изведнъж Радецки пристигна със гръм.  . . . . . . . . . . . . . . . . . . . . . . . . . . .  И днес йощ Балканът, щом буря зафаща,  спомня тоз ден бурен, шуми и препраща  славата му дивна като някой ек  от урва на урва и от век на век!   \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.03.03", "title": "Вазов към българския народ: \"Не се отчайвай! Вярвай! Работи в братски сговор, със съединени сили!"}
{"url": "http://epicenter.bg/article/Yotova--140-g-sled-Osvobozhdenieto-Balgariya-ostava-obedinitel-na-balkanskite-strani-i-faktor-v-Evropa/148507/2/0", "text": "140 години след Освобождението България остава обединител на балканските страни и фактор в Европа. Това каза в празничното издание на предаването „За честта и славата на България“ на Радио „Фокус“ вицепрезидентът Илияна Йотова по повод днешния национален празник 3 март. По думите ѝ категорично не бива да се омаловажават събитията, случили се преди 140 години, защото без 3 март, без Санстефанска България нямаше да има днешната българска държава.  „Такива дати не могат да бъдат само дати от календара, като всички други обикновени дни. Това е преди всичко отговорност за това, каква приказка ще разкажем на поколенията след нас, дали ще успеем да ги възпитаме в ценностите на хората, които тогава дадоха живота си, за да я има свободата. Много малко си даваме сметка и за още един факт – че освен героизма на руските войници и на войниците от други държави - литовци, финландци, има и още едни герои, които като че ли историята забрави, и това е обикновеното българско население, което също преживя тази война и даде своите жертви в тила. Това са хилядите хора, които помагаха на армиите, които се опитваха да ги изхранват, които дадоха живота си, когато тези армии, заради една или друга военна грешка или заради някаква конюнктура, или просто заради естествения ход на войната, оставаха в ръцете на турските орди и плащаха с живота си за тази свобода“, обясни тя.  Вицепрезидентът Илияна Йотова коментира още, че е важно как ще представим тези исторически събития на тези, които идват след нас.  Руско-турската освободителна война и 3 март са не просто национални празници. Това е част от българската съвест. Това е част от онзи код, който е заложен във всички нас и благодарение на който днес сме съвременна европейска държава, добави вицепрезидентът.  ", "date": "2018.03.03", "title": "Йотова: 140 г след Освобождението България остава обединител на балканските страни и фактор в Европа"}
{"url": "http://epicenter.bg/article/Krasimir-Karakachanov--Vseki-e-svoboden--dokolkoto-mu-pozvolyavat-savestta-i-sartseto-/148514/2/0", "text": "„Всеки е свободен, доколкото му позволяват съвестта и сърцето. Ако няма самочувствие, ще си остане роб или човек, който има комплекси” – така министърът на отбраната Красимир Карачанов отговори на въпроса дали се чувства свободен на националния ни празник 3 март, предава бТВ.  Той се включи в церемонията по издигането на националния ни флаг на Паметника на Незнайния войн.  „Не плача, когато се вдига знамето, в края на краищата съм мъж, но всеки нормален българин настръхва”, каза Каракачанов по повод церемонията. По думите му пред очите му минават хилядите българи, които са дали живота си сега да бъдем свободни.  „На 3 март няма русофили, няма русофоби – има българи. Който смята, че филията и фобията е по-голяма от българското чувство, не е никакъв българин”, смята Каракачанов.  По повод речта на Владимир Путин преди дни пред Федералното събрание в Русия, в която руският държавен глава заяви, че страната разполага с ново поколение ядрени ракети, Каракачанов каза, че всяко „дрънкане на оръжия, независимо от кого, е притеснително”.  „Не се притеснявам за нашата свобода, докато има българи, които са готови да вдигат българското знаме. Българският политик трябва да слуша сърцето си и българския народ”, категоричен е военният министър.  На края на гостуването му в специалното студио на bTV по повод националния ни празник, водещата Жени Марчева и Красимир Каракачанов размениха мартеници и картички по повод празника.  Каракачанов отбеляза, че мартеницата е един от най-старите български обичаи, още от преди Освобождението, и трябва да забележим, че на нея има две лица – Пижо и Пенда, „два пола”, намеквайки отново за скандалите около Истанбулската конвенция.  ", "date": "2018.03.03", "title": "Красимир Каракачанов: Всеки е свободен, доколкото му позволяват съвестта и сърцето "}
{"url": "http://epicenter.bg/article/Tsveta-Karayancheva--Svobodata-e-privilegiya--koyato-tryabva-da-bade-pazena--tsenena-i-zaveshtavana-/148515/2/0", "text": "Свободата е привилегия, която трябва да бъде пазена, ценена и завещавана. Това каза в празничното издание на предаването „За честта и славата на България“ на Радио „Фокус“ председателят на НС Цвета Караянчева по повод 140 години от Освобождението на България.  \"На днешния ден трябва да се говори с гордост и уважение за множеството българи, загинали за свободата ни. Ако нямаш памет, нямаш бъдеще. Трябва да се учиш от миналото, за да градиш бъдещето. Трябва да помниш грешките на историята, за да може да не ги допускаш в годините напред и винаги трябва да мислиш за България, ако си истински патриот. Всеки българин, ако отдели по минута всеки ден да мисли за Родината, това са 6 милиона минути за България“, каза председателят на парламента.  Цвета Караянчева добави, че понякога в различните периоди историята се тълкува по различен начин, но е важно историческите уроци да бъдат помнени.  ", "date": "2018.03.03", "title": "Цвета Караянчева: Свободата е привилегия, която трябва да бъде пазена, ценена и завещавана "}
{"url": "http://epicenter.bg/article/Turskoto-pravitelstvo-pokaza-originala-na-Sanstefanskiya-miren-dogovor-/148516/2/0", "text": "По случай националния празник на България турското правителство допусна екипа на bTV в държавния архив и ни показа оригинала на Санстефанския мирен договор, както и държавния печат на императора Александър II.  В шеста седма и осма глава на договора се споменава на френски език, че България ще се конституира като автономно трибутарно княжество, а българският княз ще се одобрява от високата порта.  Договорът се съхранява в специална кутия, докосва се само с ръкавици и е обшит с кадифе. Учените, които искат да го изучават могат да го видят, но ще работят с фотокопия.  Копие на договора може да се види в София в националния исторически музей в Бояна.  Достъпни са и всички международни договори на Турция.  От мястото където е подписан договора в момента няма нищо. Запазена е само къщата, където са били разположени руските части през март 1878 година. Сега тя е частен имот.  В консулството ни в Истанбул беше организиран прием по случай националния ни празник. Събраха се дипломати, цариградски българи, представители на изселническите организации.  „Датата е важна не само за България, но и всички турци и трябва да знам, че и много мюсюлмани умряха в тази война”, посочи Несрин Сипаахи Каратлъ, преподавател по Балканска история.  Синът на Миглена Доган е на половина българин и наполовина турчин. „В главата ми се въртяха мисли как ще обясня на сина ми Йоан-Ал, моето дете, какво е Трети март. Трети март е ден на борба и ще обясним, че онзи турчин, който е враг на българите от учебниците ни, е османският турчин. Новият турчин не бива да е враг, защото е в съседната врата”, посочи Миглена Доган, преводач.  „В момента и двете страни не съществуват нито Османската империя, нито руската империя. Резултатът е независима България”, категоричен е Христо Копано, от българската екзархия в Истанбул.  В българското посолство в Анкара по случай празника тази година е пристигнало висшето ръководство на турската държава.  ", "date": "2018.03.03", "title": "Турското правителство показа оригинала на Санстефанския мирен договор "}
{"url": "http://epicenter.bg/article/Tsvetanov--140-g--savremenna-balgarska-darzhavnost-ni-napomnya--che-sami-kovem-uspehite-si/148518/2/0", "text": "\"140 години съвременна българска държавност е събитието, което ни напомня, че сами ковем успехите, но и провалите си. Важно е да помним уроците от нашата история. А тя ни казва ясно, че единствено обединени можем да печелим и да вървим напред. Че „Съединението прави силата” не е лозунг, а кауза. Че лидерството не е съдба, а избор и действие. Вярвам, че от нас като съвременно общество зависи бъдещето на родината ни!\" Това написа във Фейсбук председателят на ПГ на ГЕРБ и заместник-председател на партията.  \"И след като нашите предци успяха след 5 века на гнет и забрава, за нас - председателстващите обединена Европа, няма да има извинение, ако не направим голям скок напред! Затова нека да намерим и днес онази сила в себе си, която ще ни позволи да поставим Отечеството пред егото си. Родолюбието пред честолюбието. Бъдещето пред миналото... Честит празник!\", написа още Цветан Цветанов.   ", "date": "2018.03.03", "title": "Цветанов: 140 г. съвременна българска държавност ни напомня, че сами ковем успехите си"}
{"url": "http://epicenter.bg/article/Mustafa-Karadaya--3-mart-e-simvol-na-Svobodata-i-obedinenieto--na-geroizma-i-samozhertvata-/148520/2/0", "text": "Честит Национален празник!3 март е символ на Свободата и обединението, на героизма и саможертвата. Символ на една силна нация, която заема достойно място в европейската и световната политика. Това се посочва в поздравителен адрес от председателят на ДПС Мустафа Карадайъ.  3 март е символ на нашата вярност към държавността и демокрацията, европейските и общочовешки ценности.  Днес, повече от всякога, България има нужда всички заедно да укрепваме държавността, правата и свободите на всички български граждани. Достойнството на един народ се измерва с отношението му към историята и поуките от нея. Те ни задължават да бъдем заедно днес и да реализираме идеала на Левски за българската държава.  ", "date": "2018.03.03", "title": "Мустафа Карадайъ: 3 март е символ на Свободата и обединението, на героизма и саможертвата "}
{"url": "http://epicenter.bg/article/Borisov--S-dalboka-priznatelnost-otdavame-pochit-na-vsichki-voini--zaginali-za-svobodata-na-Balgariya/148521/2/0", "text": "Министър-председателят Бойко Борисов изпрати писма до премиерите на Полша, Румъния, Черна Гора, Молдова и Украйна, в които отбелязва благодарността на българската държава и българския народ за участието на техни сънародници в Руско-турската освободителна война 1877-1878 г. Това съобщиха от правителствената информационна служба.  “По случай честването на 140 години от Освобождението и Националния празник на Република България 3 март си спомняме с дълбока признателност и отдаваме почит към паметта на всички воини, загинали за свободата на България”, посочва българският министър-председател.  Той подчертава, че страната ни високо цени историческите връзки и традиционното сътрудничество през годините с държавите, чиито представители са участвали в нейното освобождение. Борисов изразява увереността си, че сътрудничеството и ползотворните контакти с тях ще продължат да се развиват в дух на приятелство, в името на добруването на хората.  ", "date": "2018.03.03", "title": "Борисов: С дълбока признателност отдаваме почит на всички воини, загинали за свободата на България"}
{"url": "http://epicenter.bg/article/Premierat-kam-prezidenta-na-Finlandiya--Balgariya-nyama-da-zabravi-geroizma-na-finlandskite-voini-/148522/2/0", "text": "В телефонен разговор с президента на Финландия Саули Нийнистьо министър-председателят Бойко Борисов изрази признателността на българския народ за финландското участие в освобождението на страната ни през 1878 г.  „България няма да забрави 900-те финландски воини, участвали в Руско-турската освободителна война, нито техния героизъм, проявен в най-важните за хода на бойните действия сражения“, каза Борисов, цитиран от правителствената информационна служба.  Президентът Нийнистьо поздрави премиера Борисов за Националния празник. Той разказа, че най-известният военен марш в страната е посветен на Руско-турската освободителна война и всеки финландец го знае.  В разговора двамата лидери подчертаха добрите отношения между България и Финландия. Президентът Нийнистьо поздрави българския министър-председател и правителството за успешното водене на Председателството на Съвета на ЕС и приветства фокуса, който се поставя върху развитието на Западните Балкани.  ", "date": "2018.03.03", "title": "Премиерът към президента на Финландия: България няма да забрави героизма на финландските воини "}
{"url": "http://epicenter.bg/article/Opasni-poleditsi-i-ogranicheniya-po-patishtata-v-stranata/148523/2/0", "text": "Жълт код за сняг и поледици е обявен за 19 области на страната. Предупреждението е в сила за: София-град, София – област, Видин, Монтана, Враца, Плевен, Ловеч, Перник, Пазарджик, Пловдив, Габрово, Велико Търново, Търговище, Русе, Разград, Шумен, Силистра, Варна и Добрич, предава бТВ.  На тези места се очакват валежи от сняг, които през деня, с повишението на температурите, на места ще преминат в дъжд и ще има условия за образуване на поледици.  Заради ледения дъжд и поледиците във Враца снощи от 9 до 12 ч. беше ограничено движението на тежко-товарни камиони над 12 т. Същото ограничение важеше и за Видин.  Остава ограничението за движение на тирове над 12 тона по международния път Е-79 – то се осъществява само по обходни маршрути (Дунавци – Арчар, Тополовец – Ружинци, Тополовец – Добри дол).  Тировете от Монтана към Враца бяха спирани при обхода на града.  В момента ситуацията се нормализира.  Шофьорите се оплакаха, че пътят може и да е бил почистен, но паркингите за тирове и камиони са били затрупани с почти 50 см сняг.  От НИМХ при БАН призовават за повишено внимание при дейности на открито и шофиране на заледени повърхности, както и да се следят актуалните прогнози за времето.  ", "date": "2018.03.03", "title": "Опасни поледици и ограничения по пътищата в страната"}
{"url": "http://epicenter.bg/article/Borisov-kam-Vuchich--Pomnim-geroichnoto-uchastie-na-srabski-voini-v-boevete-za-svobodata-na-Rodinata-n/148524/2/0", "text": "Министър-председателят Бойко Борисов проведе телефонен разговор със сръбския президент Александър Вучич, в който изрази признателност за съпричастността на сръбския народ към освобождението на България през 1878 г. Това съобщиха от правителствената информационна служба.  „Отдаваме почит и ще помним героичното участие на сръбски воини в боевете за свободата на Родината ни“, отбеляза Бойко Борисов.  Александър Вучич поздрави българския премиер по случай 3 март – националния празник на България, и пожела благополучие и просперитет на българския народ.  ", "date": "2018.03.03", "title": "Борисов към Вучич: Помним героичното участие на сръбски воини в боевете за свободата на Родината н"}
{"url": "http://epicenter.bg/article/Patriarh-Kiril--Nyama-po-golyama-lyubov-ot-tazi-da-polozhish-dushata-si-za-drugite-/148525/2/0", "text": "„Словото Божие гласи, че няма по-голяма любов от тази, в която се полага душата за свободата на другите“. Това каза в словото си на връх Шипка по повод Националния празник на България руският патриарх Кирил, който е на посещение у нас, предаде Нова тв.  „Всяко следващо поколение православни християни, с живо внимание и неподправен интерес, отново открива историята на Освободителната война. Причината за това е уникалният жертвен характер на тази борба за свободата на угнетените братя”, добави той.  „В чест на безстрашните защитници на Шипченския проход, на този връх, който бе назован по името на св. Николай чудотворец, бе издигнат този величествен монумент, където са положени останките на загиналите тук руски воини и български опълченци. Намирайки се на това свещено място, не може да не се усети особеното благоволение и да се преклоним пред тях със съзнанието за непреходното историческо значение на подвига на защитниците на Шипка. Да бъде вечна и свята тяхната памет“, каза още руският патриарх Кирил.  „Моля се проявилата се с особена сила преди 140 години духовна връзка между нашите народи да остане нерушима и да намери израз в братско единомислие и готовност да положим усилия за укрепване на единството на Светото Православие, да запазим християнските ценности и православните традиции на нашите отци. Това е един празник за българския и руския народ”, добави патриархът.  „Днес, в деня на Освобождение на България от османско робство, ние произнесохме молитви за упокой на руските воини и българските опълченци, геройски загинали при отбраната на Шипка, която е един от най-ярките епизоди в Освободителната война”.  „Приветствам ви с тази удивителна годишнина”, поздрави още патриархът.  ", "date": "2018.03.03", "title": "Патриарх Кирил: Няма по-голяма любов от тази да положиш душата си за другите "}
{"url": "http://epicenter.bg/article/Aktsiya--quot-Zagasi-lampite--Da-ChEZstvame-natsionalniya-praznik-kato-balgari-quot--nabira-sila-vav-feysbuk/148528/2/0", "text": "Акция \"Загаси лампите! Да ЧЕЗстваме националния празник като българи!\" набира сила във фейсбук.    Призивът, който се разпространява е, на 3 март в 19 часа всички да загасим осветлението. Целта е да покажем отношението си към сделката за ЧЕЗ, обясняват организаторите, които се определят като Гражданска надпартийна инициатива.   Според   интернешънъл 72% от българите намират за неморална и неприемлива сделката, при която никому непознатата допреди седмица Гинка Върбакова купи бизнеса на ЧЕЗ в България. Фирмата Инерком груп, с която тя направи това има едва 90 000 лева активи и отчита 11 000 лева загуби за 2016 г.   Веднага след огласяването на сделката енергийният министър Теменужка Петкова подаде оставка. Тя отрече да е кумувала на Гинка Върбакова, но призна, че се познават от 20 г.", "date": "2018.03.03", "title": "Акция \"Загаси лампите! Да ЧЕЗстваме националния празник като българи!\" набира сила във фейсбук"}
{"url": "http://epicenter.bg/article/Georgi-Parvanov--Svobodata-ne-beshe-dochakana--a-izvoyuvana-/148529/2/0", "text": "Българската свобода не просто беше дочакана, тя беше извоювана. И българският народ беше свободен духом, преди той да бъде освободен и с решаващата помощ на руската армия. Това е един голям урок за съвременните политици и държавници. Това заяви по време на откриването на Международната научна конференция „Поуки от историята. 140 години от Руско-турската война“ основателят на АБВ и президент на България (2002-2012) Георги Първанов.  „Руско-турската война, независимо от предварителните й цели и намерения, по своите резултати, особено за българския народ, е една справедлива, освободителна война. 3 март е преди всичко ден на признателност към десетките, стотиците хиляди руски офицери и войници от Руската освободителна армия, както и представителите на други нации, които винаги споменаваме, разбра се, с почит. Защото с тяхната саможертва българската свобода стана възможна. Нашата признателност се изразява в много отношения, в тези над 400 паметника, пред които в тези дни, а може би и целогодишно, ще има винаги свежи цветя. Тази признателност е и в наименованията на много български селища - Аксаково, Столетово, Гурково. И нека да не се сещаме за този елемент на нашата богата, изострена историческа памет – признателността, само около трети март. Нека тържествата да бъдат и един катализатор, един стимул на българо-руските отношения. Като сля кръвта на българи и руснаци, тази война направи нашите отношения още по-здрави и трайни. Вечни,“ отбеляза Първанов.  „Ще направя една вметка, защото форумът е преди всичко исторически. През 2003 и 2008 година, по повод тържествата във връзка с Освобождението на България, наш гост беше президентът Путин. И това не беше само исторически ритуал. Това беше един шанс за правителствата, за институциите от двете страни да реактивират отношенията си, да ги изпълнят с реално съдържание. И за това много ми се иска, наистина, да реактивираме и сега междуправителствените ни отношения, разбира се, на една взаимно изгодна основа, така както и двамата с президента Путин многократно сме подчертавали“, посочи Първанов.  Той бе категоричен, че българския народ има също своя съществен принос за освобождението си, дошло след вековна борба срещу поробителя.   „Българската свобода не е някакъв исторически подарък. Тя не ни е дадена даром. Бях радостен да чуя това и от господин Туск в рамките на церемонията по откриването на европейското председателство. Българската свобода е резултат от вековните борби на нашите предшественици. На хайдутите, на четниците, на съратниците на Апостола, на априлци, на опълченците разбира се. Пътят на българската свобода към възраждането на българската държавност е трасиран от десетки изпепелени български селища. Копривщица, Панагюрище, Батак, Стара Загора, Плевен, Шипка са рождените имена на новата българска държава,“ заяви Георги Първанов.  В заключение Георги Първанов посочи че „Руско-турската освободителна война реализира една голяма мечта на българските възрожденци, на Апостола Васил Левски: „… за да си добие първата чест и слава нашето мило отечество България, най-после, [за] да бъдем равни с другите европейски народи“. Това е факт. Ние сме част от европейското семейство, ние сме част от ЕС. И тук му е мястото да подчертаем, че това не противоречи на нашите добри отношения с Русия, с нашите съседи, с нашите стари и нови приятели – напротив“.   ", "date": "2018.03.03", "title": "Георги Първанов: Българската свобода не беше дочакана, а извоювана "}
{"url": "http://epicenter.bg/article/Prof--Iskra-Baeva--Tryabva-da-se-pomirim-s-istoriyata-/148531/2/0", "text": "Трябва да се помирим с историята. Това отбеляза в интервю за предаването \"Събота 150\" на програма \"Хоризонт\" на БНР специалистът по съвременна история проф. Искра Баева.  \"Да кажем: \"Да, нашата свобода дойде в резултат на една война\". Война, в която естествено, че няма как да участва България, защото не е съществувала, но в резултат, на която се появява. Това е една война, в която по естествен начин сме на страната на Руската империя, която си е поставила като цел да освободи братята православни славяни – българите. Това е една война, за която Руската империя може би не е била готова, може би армията ѝ не е била нито добре въоръжена, нито стратегически добре подготвена, но която е била народна война както от страна на руските войници, така и до голяма степен и на българите\", отбеяза проф. Баева.  \"Помирението с историята означава да видим и другата страна и това, че не всички българи са участвали и са очаквали Освобождението, че за някои онова съществуване е било по-добро. Трябва да се помирим с историята, като кажем, че прекалено големите очаквания, които до днес изразяват някои политици, а и не само, че България не е освободена в пълния си размер и че е трябвало да изчакаме, все пак трябва да помислим какво е било на българите тогава. Те са заслужили своето Освобождение,\" каза историкът.  Проф. Баева коментира и съвременното политическо положение на България:  \"България е уникална във всичките си характеристики и Европейският съюз би трябвало да се възползва от тази уникалност на страната ни, за да си послужи с нея. Всичко зависи от това политиците да са самостоятелни в своите решения и да мислят стратегически. Като казвам самостоятелни, имам предвид да няма други зависимости, които не са видими на пръв план. Тези непрекъснати скандали, които преживява България напоследък, говорят за някакви други зависимости. Политиците трябва да се занимават с обществените дела, а не с личните. Ако искаме да имаме достойна държава и достойно да празнуваме нашите национални празници, трябва да имаме и достойни политици, а това зависи от нас, защото ние ги избираме\".  ", "date": "2018.03.03", "title": "Проф. Искра Баева: Трябва да се помирим с историята "}
{"url": "http://epicenter.bg/article/Iliyana-Yotova--Neka-da-ne-se-opitvame-da-promenyame-sobstvenata-si-istoriya-/148532/2/0", "text": "Нека да не се опитваме да сменяме дати и събития, и да променяме собствената си история. Това заяви вицепрезидентът Илияна Йотова, която произнесе слово пред Паметника на българския опълченец, където също се проведе тържествено честване на Националния празник на България, предаде репортер на БГНЕС.  Преди това тя участва в церемонията по вдигането на националния флаг пред Паметника на незнайния воин в София. Вицепремиерът Красимир Каракачанов прие строя на почетния караул. По време на вдигането на знамето бе изпълнен националния ни химн и прозвучаха 20 топовни салюта. В ритуала участваха представителни подразделения на Националната гвардейска част и гвардейският представителен духов оркестър.  „На 3 март няма русофили, няма русофоби – има българи. Който смята, че филията и фобията е по-голяма от българското чувство, не е никакъв българин”, заяви вицепремиерът Каракачанов.  След това той, вицепрезидентът Илияна Йотова и началникът на отбраната Андрей Боцев се поклониха и поднесоха венец пред падналите за свободата на България.  Нека да не пренаписваме собствената си съвест и безплодно да спорим кой ден е по-велик - 3 март, Съединението или Независимостта, призова Йотова. Тя бе категорична, че всички те са свещени дати в българската история, защото от тези дати започна голямата битка за свобода и единение на българския народ, единение, което, според нея, днес много ни липсва.  „3 март е не само началото на Третата българска държава. 3 март е и ден за поклон пред българската история, поклон пред един велик народ и пред една велика Родина-България“, заяви вицепрезидентът.  „За кой ли път ще си спомним и ще препрочетем възванието-манифест на император Александър II, който събуди православната и славянска воля, за да освободи един поробен народ. Днес точно е времето, за да кажем-колко ли трябва да обичаш род и родина, за да участваш в една война. Днес е времето, за да се обърнем към всички онези, които искат да внушават други неща, които казват, че България даром е получила свободата си“, заяви Илияна Йотова.  Тя бе категорична, че точно пред Паметника на българския опълченец, е мястото да им кажем-недейте да петните паметта на онези, които оставиха костите си на Шипка, на Шейново, на Стара Загора и Орлово гнездо.  „Все по-нелепо и кощунствено звучат приказките на онези, които казват, че опълченците били малък отряд, че някакви велики сили са разпределяли съдбините. Да, така е. Но, тази свобода не идва от 1877-1878 г. Нека да си спомним за духовната мощ на българското Възраждане, макар и закъсняло то припомни великата история на българския народ. Събитията от тази история изковаха българските ценности, които пазим и до днес“, каза Йотова.  „Нека да си спомним духовната мощ на Православната църква, която запази писменост, език, и която ни научи на нещо още по-важно, че за да имаш независимост, трябва да се бориш за нея, и, че суверенитет, е свята дума. Нека да си спомним славните априлски дни, окървавеното ни Отечество и една неописуема жажда за свобода, която накара цяла Европа и славянските народи да погледнат в тези земи, и да видят един поробен и очернен народ, който чакаше своята свобода“, добави вицепрезидентът.   ", "date": "2018.03.03", "title": "Илияна Йотова: Нека да не се опитваме да променяме собствената си история "}
{"url": "http://epicenter.bg/article/Tsveta-Karayancheva-v-razgovor-s-grazhdani--Osvobozhdenieto-e-velika-data-v-nashata-istoriya-/148535/2/0", "text": "Освобождението е велика дата в нашата история, която проправя пътя на българската държава към нейното възраждане, заяви председателят на Народното събрание Цвета Караянчева на връх Шипка в разговор с граждани, дошли да почетат паметта на героите, жертвали се за свободата на България. Председателят на парламента, народни представители и стотици българи се изкачиха до Паметника на свободата на заветния връх, за да се преклонят пред подвига на героите. Те участваха в тържественото честване на 140-ата годишнина от Освобождението на страната. Това съобщиха от пресцентъра на Народното събрание.  Трябва да помним, че свободата е привилегия, сподели още Цвета Караянчева. Тя призова да пазим свободата си и да я предаваме на идните поколения, да бъдем разумни и да мислим за бъдещето, защото разделението не помага на никого.  Отслужена беше заупокойна литургия в памет на всички воини, загинали за свободата на България. Пред паметника бяха поднесени десетки венци и много цветя.  По-рано председателят на парламента присъства на тържествения благодарствен молебен, отслужен от Негово светейшество Българския патриарх Неофит и Негово светейшество Московския и на цяла Русия патриарх Кирил в Шипченския манастир „Рождество Христово”.  ", "date": "2018.03.03", "title": "Цвета Караянчева в разговор с граждани: Освобождението е велика дата в нашата история "}
{"url": "http://epicenter.bg/article/Direktorat-na-v---Lidove-novini--Slozhno-e-darzhavata-da-vleze-v-sdelkata-s-ChEZ/148504/2/0", "text": "”Според моето мнение е доста сложно” - така директорът на в. ”Лидове новини” журналистът Веселин Вачков отговори на въпроса доколко е възможно българската държава да влезе в сделката в ефира на ”Панорама”.   \r\n \r\n", "date": "2018.03.03", "title": "Директорът на в. ”Лидове новини”: Сложно е държавата да влезе в сделката с ЧЕЗ"}
{"url": "http://epicenter.bg/article/Ginka-do-mediite--Pregovorite-s-ChEZ-prodalzhavat-v-sredata-na-drugata-sedmitsa-v-Praga/148505/2/0", "text": "Преговорите между „Инерком България” и „ЧЕЗ груп” относно възможността българската държава да закупи дялове в „ЧЕЗ България” ще се състоят от средата до края на следващата седмица в Прага, съобщава в писмо до медиите Гинка Върбакова. Веднага след приключването им ще получите информация за хода на разговорите и взетите решения, пише още тя.   От фирмата също така честитиха и националния празник 3 март.   Публиукуваме съобщението без редакторска намеса:   \"Уважаеми представители на медиите, поради високия обществен интерес и водени от желанието си за пълна откритост и прозрачност, Ви информираме, че преговорите между „Инерком България” и „ЧЕЗ груп” относно възможността българската държава да закупи дялове в „ЧЕЗ България” ще се състоят от средата до края на следващата седмица в Прага.   Веднага след приключването им ще получите информация за хода на разговорите и взетите решения.   Използваме възможността да Ви честитим националния празник 3 март и да Ви благодарим за коректното отразяване на позициите и изявленията на „Инерком България” през последните дни\".", "date": "2018.03.03", "title": "Гинка до медиите: Преговорите с ЧЕЗ продължават в средата на другата седмица в Прага"}
{"url": "http://epicenter.bg/article/Google-se-izdani--Obyavi-3-mart-za-Mezhdunaroden-den-na-zhenata-/148509/2/0", "text": "Google също греши и този път го направи навръх националния празник на България. По традиция всезнаещата търсачка не пропуска да отбележи графично най-забележителното събитие от всяка дата, така и днес – на 3 март, постави развят български трикольор с красива трицветна бяла-зелено-червена дъга над него по случай 140-годишнината от освобождението на България от турско робство, пише Канал 3.  Но при поставяне на курсора над флага на google.bg се появява надпис \"Международен ден на жената“, а кликване върху трикольора препраща към хиляди файлове, посветени на 8 март.  Еех, Google, този път не се чувстваме късметлии...  ", "date": "2018.03.03", "title": "Google се издъни: Обяви 3 март за Международен ден на жената "}
{"url": "http://epicenter.bg/article/Borisov-poluchi-pozdravitelni-pisma-za-3-mart-ot-Binali-Yaldaram-i-Dmitriy-Medvedev-/148510/2/0", "text": "Министър-председателят Бойко Борисов получи поздравителни писма от премиерите на Руската Федерация и на Турция Дмитрий Медведев и Бинали Йълдъръм по случай националния празник на България – 140 години от Освобождението на България от османското иго. Това съобщиха от правителствената информационна служба.  В писмото руският премиер Медведев отбелязва подвига на руските войни и българските опълченци, сражавали се за свободата и независимостта на България.  „Боевете на Шипка и при Плевен са станали част от нашата обща история, която трябва да пазим грижливо“, се казва още в поздравителното писмо. Дмитрий Медведев посочва, че активният двустранен диалог между България и Русия ще продължи да допринася за укрепване на руско-българското взаимодействие и ще създаде условия за насърчаване на нови перспективни проекти в различни сфери.  В поздравителното писмо до българския премиер Бинали Йълдъръм изразява увереност, че настоящите отношения между България и Турция ще продължат да се развиват в полза на нашите народи и регион.  „Следя със задоволство ефективната дипломация, която България прилага по време на председателството на Съвета на ЕС и съм удовлетворен от засиления диалог през последните месеци между двете правителства“, се казва още в писмото на турския премиер.  ", "date": "2018.03.03", "title": "Борисов получи поздравителни писма за 3 март от Бинали Йълдъръм и Дмитрий Медведев "}
{"url": "http://epicenter.bg/article/Desislava-Radeva-vav-Feysbuk--/148511/2/0", "text": "Съпругата на президента Румен Радев Десислава поздрави приятелите си в социалната мрежа Фейсбук с националния празник на България.   Малко след полунощ на 3 март първата ни дама сподели своя публикация от миналата година. Постът съдържа цитат от романа на патриарха на българската литература Иван Вазов \"Под игото\".     \r\n \r\n", "date": "2018.03.03", "title": "Десислава Радева призова във Фейсбук: Не да умираме, а да живеем за България!"}
{"url": "http://epicenter.bg/article/Patriarsite-Neofit-i-Kiril-otsluzhiha-blagodarstven-moleben-za-3-mart-/148512/2/0", "text": "Двама патриарси за пръв път в историята отслужиха Благодарствен молебен по повод юбилейните тържества в Храм-паметника \"Рождество Христово\" в град Шипка. Българският патриарх Неофит пожела на българите да празнуват 3 март с радост, слънце в душата и в живота си и да се радват на извоюваната свобода. На днешния Национален празник на България патриарх Неофит и Московският и на цяла Русия патриарх Кирил, който заедно с църковна делегация е на тридневно посещение у нас, пристигнаха в храм- паметника \"Рождество Христово\" в град Шипка, където бяха посрещнати от Старозагорския митрополит Киприан, съобщиха от Светия синод. Двамата църковни глави отслужиха благодарствен молебен. След великолепно изпълнение на \"На многая лета\" главата на Българската православна църква поздрави българите с големия празник и изрази признателността ни към героите, паднали за свободата на България.    Това каза българският патриарх Неофит по време на Благодарствения молебен по повод честването на 140 г. от Освобождението на България от османско владичество, отслужен в храм-паметника \"Рождество Христово\" в град Шипка, предаде репортер на Агенция „Фокус“.  , каза в словото си патриарх Неофит.  , каза още патриархът, като след това прочете традиционната благодарствена молитва, с която винаги завършва Благодарственият молебен. За молебена в храма бяха и президентът Румен Радев, както и председателят на Народното събрание Цвета Караянчева.  ", "date": "2018.03.03", "title": "Патриарсите Неофит и Кирил отслужиха благодарствен молебен за 3 март (Обновена)"}
{"url": "http://epicenter.bg/article/BSP-Sofiya--Balgarskiyat-narod-shte-bade-vechno-blagodaren-na-ruskiya-/148517/2/0", "text": "Нашият народ ще бъде вечно благодарен на руския, който в навечерието на Освободителната война превърна българската кауза в кауза на Русия. Toва се посочва в обръщение на Градския съвет на БСП - София по случай 140-ата годишнина от Освобождението на България, съобщиха от пресцентъра на партията.  \"Преди 140 години, на 3-ти март 1878 г., в малкото градче Сан Стефано бе подписан мирен договор, който поставя край на Руско-турската война от 1877-1878 г.  , чийто народ определя посоките на развитието си както в политически, така в икономически и в духовен план. Започва своя път Третата българска държава, за да изведе българите към национални висоти през първата и през втората половини на ХХ век.   Ще помним, че след зверското потушаване на Априлското въстание от 1876 г. единствената държава сред Великите сили, която тръгна да освобождава и да пролива кръвта си за независимостта на славянския и православен български народ, бе Русия. Без руската саможертва нямаше да я има българската държава.   Неслучайно именно българският народ възприе Руско-турската война от 1877-1878 г. като освободителна - във всяко освободено селище руските войни бяха посрещани с хляб и сол, с радостния звън на камбани и празнични литургии. Само няколко години след Освобождението във всеки български край бяха издигнати братски могили, поставени паметници и паметни плочи като знак на дълбоката ни признателност към руските братя. Гениални български поети и художници в свои класически творби възпяха героите на войната, паметните места на водените сражения - Шипка, Плевен, Шейново, Стара Загора, София, Пловдив.   Изкачваме връх Шипка, за да припомним, че на този свещен връх е изковано нерушимото братство между българи и руснаци от векове за векове. Пътят към свободата, висотата на Шипка, пепелищата в Стара Загора, обсадата на Плевен, непосилният преход през Стара планина за освобождението на София, са опора на историческата ни памет, част от националното ни осъзнаване и културна идентичност.  \"  ", "date": "2018.03.03", "title": "БСП-София: Българският народ ще бъде вечно благодарен на руския "}
{"url": "http://epicenter.bg/article/Hasan-Azis--3-mart-shte-prebade-vav-vechnostta-kato-praznik--koyto-prechistva-i-ni-splotyava-kato-natsiya/148536/2/0", "text": "Днес е свещена дата за всички нас, защото на този ден преди 140 години, България възкръсва за нов живот. Днес България чества деня на своето Освобождение и отдава почит на героите. Това заяви кметът на община Кърджали инж. Хасан Азис на тържеството, посветено на 140 г. от Освобождението.  \"Днес, когато поводите за национална гордост откриваме предимно в миналото, ми се иска да се обърна и към онези от вас, които са нашето бъдеще. Млади приятели, вярвайте, че сме успявали тогава, когато свободни и обединени в името на националния идеал. Такъв идеал е Освобождението ни, последвано от Съединението и Независимостта на българската държава. Важно е да успяваме и днес. Да застанем зад онези национални и местни каузи, които ни обединяват и ни показват, че проблемите, които ни разделят са по-малки и преходни от големите ни цели\", заяви инж. Хасан Азис.  \"140 години след Освобождението може с право да заявим, че без 3-ти март 1878 година нямаше да го има и Съединението и Денят на Независимостта. Именно за това 3-ти март ще пребъде във вечността като празник, който пречиства и ни сплотява като нация. Слава на героите отдали живота си за свободата на България, да бъдем достойни за тяхната саможертва, да мислим и да работим за нашия град, за нашето настояще и бъдеще. Честит празник! Да живее България!\", завърши словото си кметът на Кърджали.  След тържеството отново Кафето на заедността събра кмета на Кърджали инж. Хасан Азис, отец Петър и мюсюлманския духовник Фикри Сали в кафенето на даскал Байрам в центъра на Кърджали.  „С традиционното ни Третомартенско кафе за пореден път доказваме, че всички може да сме заедно не само на религиозни празници, но и на национални. Това е нашият знак за обединение”, заяви кметът на Кърджали Хасан Азис. Заедно с енорийския свещеник отец Петър Гарена и мюсюлманския духовник Фикри Сали той изпи кафето на толерантността. За 14-та поредна година този ритуал бе спазен в столицата на Източните Родопи.  „Това е повод да се потърсят онези моменти, които ни обединяват”, посочи още кметът.  Отец Петър обърна внимание на снимка, която му е попаднала. На фотографията от 1978 година е запечатана прегръдка между православен свещеник и мюсюлмански духовник.  ", "date": "2018.03.03", "title": "Хасан Азис: 3 март ще пребъде във вечността като празник, който пречиства и ни сплотява като нация"}
{"url": "http://epicenter.bg/article/Nankov--V-den-kato-dneshniya-se-vrashtame-kam-korenite-si--kam-geroizma-na-buditeli-i-revolyutsioneri/148537/2/0", "text": "„В ден като днешния трябва да се върнем към корените си, към героизма на будителите, революционерите и на хилядите жертви, отдали живота си в името на свободата“. Това посочи министърът на регионалното развитие и благоустройството Николай Нанков, който днес бе в Ловеч за честванията по случай Националния празник на България, съобщиха от МРРБ.  „На Шипка създадохме много добра организация с Пътна полиция и Агенция „Пътна инфраструктура“, посочи той пред журналисти, допълвайки, че пътят е разчистен на асфалт. Регионалният министър припомни още, че въведеното ограничение за тежкотоварни автомобили продължава до 18 часа днес, като е осигурен обходен маршрут през Прохода на Републиката.  По думите му пътищата са проходими в цялата страна, с временни ограничения на места, без инциденти и бедстващи хора. Министър Нанков обърна внимание на обстановката по републиканската пътна мрежа и създадената организация на движение, отправяйки апел към водачите на превозни средства да шофират с повишено внимание и с автомобили, подготвени за зимни условия. Агенция „Пътна инфраструктура“ създаде необходимата организация още от вчера, поясни той.  „Ограничихме движението по най-натоварените пътища за тежкотоварни автомобили вчера от 16 до 20 часа, а в понеделник часовият интервал ще бъде от 14 до 20 часа, така че хората да се приберат спокойно,“ обясни министърът.  В Русенска, Силистренска и Добричка област се затварят временно участъци от републиканската пътна мрежа до изчистването им, след което се пускат, като властите и гражданите се осведомяват своевременно. Нанков припомни, че периодично се качва информация за пътната обстановка на мобилното приложение „Лима“ и на сайта АПИ.  ", "date": "2018.03.03", "title": "Нанков: В ден като днешния се връщаме към корените си, към героизма на будители и революционери"}
{"url": "http://epicenter.bg/article/Kevork-Kevorkyan--Propagandata-na-GERB---Nula--Edna-Ginka-gi-podludi-/148513/11/33", "text": "Пропагандата на ГЕРБ открай време се прави съвсем небрежно, отгоре-отгоре.  Като за идиоти.  Това е пропаганда, подходяща за режим, който е абсолютно убеден в непогрешимостта си – и се изживява като алангле/недопечено тоталитарен.  Ето сега, аферата с ЧЕЗ.  Тя започна с внезапната оставка на енергийния министър.  Няма нормален човек, който да не се е запитал, какво толкова е станало, че си подава оставката, нали всичко в сделката с ЧЕЗ е наред?  А пък, ако не е наред, къде сте блеяли?  Ясно е, че напоследък неудържимо ви влекат планове дори за Космоса – но пък чак да не обърнете внимание на сделка за компания, която веднъж /уж/ свали Падишаха от власт?  Агитпроп-овете на ГЕРБ сигурно са мислили, че въпросната оставка е напълно достатъчна за публиката, понеже изначално я смятат за гламава.  Вероятно, дори са очаквали ръкоплясканията й – нали й дават пример за моралност в политиката, а и изпреварват събитията.  А се оказа, че са изостанали фатално от тях. Направо са ги проспали.  Ако имаха акъл за пет пари, още преди месец трябваше да предложат на Падишаха да поиска – между две инициативи за Западните Балкани - пълна публичност на сделката.  Но не се сетиха - и почти му отрязаха главата.  Аферата се превърна в най-красивото накисване на Опекуна им досега.  Има нещо натрапчиво-инфантилно във въпросното „обяснение“ за оставката – извън това, то издава и трайно, втвърдено пренебрежение към публиката.  По начало, обясненията на ГЕРБ, особено когато са изговорени от Цветанов, много често са на ръба на гротескното, за логика да не говорим.  И винаги се овъртолват в неща, които сякаш не са по ума им: Цветанов обяснява, какво е комунизъм – баш той;  друг като него дрънка за Народния съд – славните мамини историчета;  когато бесепарите напускат парламентарната зала, Гърневски /сега от ГЕРБ/ скача и казва, че без комунистите въздухът вече е чист.  Обаче, когато е писал стихове за комунистическия вожд Димитров, изглежда въздухът е бил повече от чист, и това го е повредило завинаги.  Вижте, не живеете сами, хората имат някаква представа за вас и за всичко останало - и извън левашката ви пропаганда.  Бъдете така любезни да не ги подценявате толкова нахално.  Не ритайте като свинчета мехура на майка си – ако опростя пределно метафората на поета Константин Павлов.  Бойко е в драматична ситуация: направи абсолютно неочаквана, невиждана кариера, а в момента е жертва на вдетиняване в собствените си успехи.  Но някой упорито тика в устата му биберона, който подхранва това вдетиняване – и той вече е пленник на непрестанното говорене.  Да не говорим, че цялата пропаганда на ГЕРБ, избъбряна от двама-трима опълченци, които се изживяват като Боримечки, практически подрива устоите на Падишаха, нищо повече.  Говорят, подават си оставките, изобщо – наси.ат се всякак, а накрая той трябва да обяснява.  И при разправията около Истанбулската конвенция, мършавите му Боримечки нищо не постигнаха, обаче бяха пределно арогантни.  И въвлякоха Падишаха в подобие на Сталинградската битка, напълно излишно.  Само дето не му казаха, че са му възложили ролята на фелдмаршал Паулус.  Дори Румяна Б., тежката артилерия на пропагандното им глуполене /това е дума на проф. Иван Славов/ просташки нападна публиката – а на всички беше ясно, че това е пак за сметка на Бойко.  При тия обстоятелства не може да се очаква, че публиката ще му прости - защото тя него брои, не цацата край него, колкото и да се сили тя.  Накрая Падишаха заяви, че ще оттеглят Конвенцията - Паулус предаде колана си.  Непрекъснато все нещо излиза на повърхността, все нещо се уточнява, и най-често опровергава – и все едно, че нищо не се е случило.  Защо подценявате толкова нахално публиката?  Най-пресният пример: фиаското на Цачева при срещата й с представители на протестиращите надзиратели.  За животни ли ги мислите – та се отнасяте с тях като към хора-втора употреба?  Те ви казват, че не живеят в Европа, че ги гнети свиреп недоимък, че са на предела на търпението си – а Цецка излиза и ги кани на среща в кабинета си, колкото да не пропусне да им покаже коравосърдечието си.  И след пет минути надзирателите й казват, че се срамуват от нея! Надзирателите се срамуват от министъра на правосъдието на „европейска“ България!  Защо се държите толкова глупаво?  Ясно защо – от невнятност, от властово опиянение.  Начинът, по който Цецка им каза, че няма да има увеличение на заплатите им – гледах това по телевизията – бе удивително нагъл и безпардонен.  Добре, нямате пари, все нямате пари – кажи го обаче човешки, изрази някакво подобие на състрадание, пророни една фалшива сълзица, в това поне си майстор, разбрахме го, когато „плака“ по време на кандидат-президентската кампания.  И тези случаи на наплевателско отношение към хората, господарско, не са един или два.  Селяци се държат като графове-помешчици.  Откъде поникна това вманиачено убеждение в тия хорица, че са мъдри, безпогрешни, ефектни, ефикасни?  Присмиват се на БСП, понеже тя е канибалска партия и в нея всеки е срещу всеки.  Но дори и това е за предпочитане пред севернокорейското единство и нечувствителност – и от това да живееш в една безметежност, в която очевидни глупости се приемат за нещо нормално.  Да се върнем при сделката на Гинка, която отсега сваля министри, така започва – а мислете му, какво ще последва, при пълното безхаберие на тази женица.  В този момент е най-уместно да се види, какво е направила ЧЕЗ в България – имат ли претенции, какви капани са заложили, какви мръсотийки готвят.  Обаче вместо това се играят игри на отместване на важното – за това служеха и каруцарските разправии около Народния съд, Истанбулската конвенция и пр.  Властта нищо не печели от това: повсеместната бедност е факт, отчайващото неравенство - също, незачитането на важното – още повече.  Паролата е ясна: тия с 200 лева пенсии да мрат.  И ако искат, да се утешават, че са осъдени от някакъв нов Народен съд.  Няма сериозни каузи – извън каузата за нещо си в Западните Балкани.  Представяте ли си, що за глупост е това за бедняците, примерно, от селото на родителите на Гинка ОШфорката.  Чухме ги по телевизията – и пак стана ясно, че в подобни случаи българинът сякаш засища глада си с идиотски преструвки.  Отиват репортерите в селото на Гинка, която размири България - и тамошните шегобийци се скъсват да я хвалят: още като ученичка пренасяла тухли по строежите!  Как тогава да не си купи ЧЕЗ!  Българинът умира да си прави майтап с всичко.  „Като имат пари, да купят ЧЕЗ!“ – вика друг майтапчия.  Абе, идиот, утре така ще купят и България!  Докато Гинчето прибираше ЧЕЗ, изглежда някакво друго Гинче около Падишаха е луднало по „глобалните“ проекти – и му е подсказало АЕЦ „Белене“ да стане балкански проект.  Идеята изглежда добре, а и чорбаджиите в Брюксел ще бъдат доволни, понеже руснаците ще бъдат изхвърлени от играта.  Обаче накрая пак ще си останем с красивите лафове.  Грандоманинът, който внушава подобни идеи, изглежда разполага с памет, колкото една личинка.  Защото иначе би се запитал: „Ами, ако тези мечтания не се сбъднат, ако ние само предлагаме хъбове, централи и пр., а не можем да се справим дори с Гинчетата, как ще изглеждаме пред света?“  Какво си отговаря той – не ни е известно.  Обаче ние знаем, че най-великият проект е Съдбата на Малкия човек.  Но за него все не остава време.  Разбира се, добре е да сънуваме разни проекти – но още  по-добре е да реализираме поне един от тях, и то наяве.  При малко по-голяма гъвкавост и ако бяха отрязали част от езиците си, сега щеше да има Южен поток и ние да сме част от него.  Само че, вече забравиха, какви ги дрънкаше Плевнелиев за Русия - но и него амнистираха, понеже го прибра една синоптичка, нейната саможертва се оказа достатъчна, за да му простят.  Парадоксалното е, че след толкова проекти и инициативи, Бойко, все едно, че се намира в минно поле – и всяко Гинче може да го побърка.  Той изобщо няма време сам да помисли за опасностите, които разяждат репутацията му.  Дори всичките му изговорени проекти да се случат, това не засяга гласоподавателите му.  Толкова са шашардисани/отвратени от безброй сблъсъци и безсмислени разправии.  Безсмислени – и безхлебни!  Цялото това говорене само прикрива една територия на Безхлебието, на Безнадеждността за обикновените хора.  Трябва да благодарим на Гинка, понеже покрай нея стана ясно, че държавата няма дори относителна представа, как стоят нещата в енергийната сфера.  И още по-неприятното е, че тя няма контрол и върху бъдещите кризи в тази сфера.  Примерно, какво ще стане, ако бъде осъдена от ЧЕЗ във Вашингтон?  Заплахата ЧЕЗ все още не е осмислена.  Никой не трупа опит за идващото време, другото е напълно достатъчно: продавай или раздавай на братовчедите, да ми се махат от главата!  Световен куриоз е държавата да научава последна за Гинка.  И това се случва, защото все са заети - или с ланшния сняг, или с фантазии за бъдещето.  Настоящето не ги интересува - то им се вижда като злобно, неблагодарно, диво съседско псе, което все ти рови из градината.  Някой от хората на Бойко казал тия дни, че „тъмните сили“ спрели Истанбулската конвенция.  Е, докато позволяваш да се говори за Народа като за „тъмна сила“, и сто Беленета да направиш, няма да има никакво значение. Никакво.  ***  ", "date": "2018.03.03", "title": "Кеворк Кеворкян: Пропагандата на ГЕРБ - Нула. Една Гинка ги подлуди "}
{"url": "http://epicenter.bg/article/Nay-novata-pobeda-na-Putin-nad-Amerika-/148538/11/33", "text": "Руските избиратели обичат победите. Особено ако става дума за победи над омразните американци. През първите си два президентски мандата Путин успя да повиши значително благосъстоянието на руските граждани. Но популярността му достигна апогея си по време на третия му мандат, когато Путин завладя Крим. Мнозина в Русия и до днес са убедени, че по този начин той е \"натрил носа\" на Вашингтон.  Благодарение на неуморната работа на държавната телевизия и на останалите прокремълски медии, руснаците се гордеят и с друго голямо постижение на страната си - военната операция в Сирия. Но преди президентските избори на 18 март Путин искаше да зарадва своите избиратели с нещо ново и свежо, което обаче трябваше да е също толкова мащабно, колкото и досегашните му победи.  И ето: броени дни преди изборите президентът обяви, че в сферата на въоръжаването Русия е удържала победа над Америка. Цели 45 минути, почти половината от тази най-важна реч преди изборите, Путин посвети на подробно описание на най-новите руски ракети, подводни дрони, бойни лазери и други системи, които могат да преодоляват американската противоракетна отбрана и така фактически я правят безсмислена. На огромни екрани се въртяха видеоклипове, показващи изстрелването на всевъзможни ракети, които елегантно заобикалят препятствия и радарни системи и в крайна сметка поразяват някакви цели в океана и отвъд него.  Именно тази виртуална победа над Америка е козът, с който Путин иска да спечели четвъртия си президентски мандат. На фона на всички тези грандиозни военно-технически новости първата част от речта му направо избледня. Нищо, че в нея Путин обеща да увеличи значително дохода на глава от населението и да удвои разходите за здравеопазване, развитие на градовете и изграждане на нови пътища.  Всичко това обаче са само благи намерения, защото изобщо не е ясно откъде ще дойдат парите за удвояване на разходите. Путин се спря съвсем кратко на този въпрос, като намекна за повишаване на данъците. Другояче стоят обаче нещата с новите оръжия, заяви Путин - тях вече ги има, съвсем реални са. Преминали са през всички изпитания и вече са на разположение на армията.  Сега най-после стана ясно с какво се е занимавала Русия под ръководството на Путин през последните десетина години. Стана ясно за какво са били изразходвани значителни суми от приходите от петрола и природния газ, над какво са работили най-добрите математици и инженери в страната. Стана ясно защо високите технологии за граждански цели са все още слабо развити, защо се влоши положението в здравеопазването, защо не се строят нови пътища, а хората все по-масово напускат малките градове.  Руският президент обвинява за всичко американците и техните противоракетни системи. Да, аргументите на САЩ защо разполагат тези системи в непосредствена близост до руските граници, в началото наистина не звучаха убедително, с което Вашингтон провокира Москва да предприеме ответни мерки. Но вместо да положи дипломатически усилия за намирането на решение, което да е приемливо и за двете страни, гордият Кремъл предпочете да отвърне на удара - въпреки слабостта на руската икономика. Човек трудно може да повярва, че при това \"отвръщане на удара\" Русия е мислила единствено и само за своята отбрана. Не и след анексията на Крим, превземането на Дебалцево, бомбардировките над Алепо и многократните кибератаки в Америка и Европа.  Казано накратко: с речта си руският президент за пръв път информира света за гигантската руска програма за превъоръжаване. Нещо повече дори: Путин увери, че никой друг в света не разполага с подобни оръжия. С което на практика обяви стратегическото превъзходство на Русия.  Това няма да остане без отговор. Ако прочутата реч на Путин в Мюнхен през 2007 година беше изтълкувана като предвестник на новата Студена война между Русия и Запада, сегашната демонстрация на мощ определено може да бъде разглеждана като стартов изстрел за нова глобална надпревара във въоръжаването. Глобална, защото отговор ще дойде не само от Вашингтон. Речта на Путин със сигурност ще напомни на САЩ за заплахите на севернокорейския лидер Ким Чен Ун да нанесе ракетен удар на американска територия. А европейските страни-членки на НАТО, в това число и Германия, няма да се поколебаят да увеличат отбранителните си разходи до минимум 2 процента от БВП.  Вече няма съмнение, че четвъртият президентски мандат на Путин ще бъде белязан от конфронтацията между Русия от една страна и САЩ и НАТО от друга. Конфронтация, която ще се засилва все повече в рамките на глобалната надпревара във въоръжаването. В една такава ситуация е повече от ясно, че на Москва навярно няма да ѝ останат пари за всичките прекрасни мерки за повишаване на благосъстоянието, за които стана дума в първата част от речта на Путин.  ", "date": "2018.03.03", "title": "Най-новата победа на Путин над Америка "}
{"url": "http://epicenter.bg/article/Italiya-pred-izbori---po-patya-kam-politicheskiya-pat-/148539/11/33", "text": "Италианците избират парламент на 4 март, те ще гласуват за популистките партии, но нито една от тях няма да има мнозинство, за да сформира правителство. Накъде отива Италия? Популистите – и леви, и десни – са на прага на съкрушителна победа на парламентарните избори в Италия, сочат допитванията до общественото мнение.  Най-много гласове – около 30% – ще получи движението „Пет звезди“, което използва леви лозунги. Преди 9 години то беше основано от комика и блогър Бепе Грило, а на изборите се води от 31-годишния Луиджи ди Майо, който е кандидат за премиер и няма висше образование.  „Пет звезди“ се позиционира като движение, борещо се срещу елита. Неговите лидери обещават социални придобивки, скептично се отнасят към ЕС и критикуват настаняването на бежанци и мигранти в Италия. „Смятам, че нашата политическа сила ще стане най-силната и ще състави правителство“, заяви пред ДВ Луиджи ди Майо, демонстрирайки увереност в своите сили. „Европейските държави разбират, че истинската заплаха идва от Марин льо Пен и „Алтернатива за Германия“. Ние не сме такива, намираме се в левия политически фланг, сражаваме се със Салвини и неговата „Северна лига“, уточнява той. Кандидатът на „Пет звезди“ за премиер определя популистите от „Северната лига“ и техния лидер Матео Салвини, известен със своите резки изявления спрямо мигрантите, като главни противници на тези избори.    Очаква се, че този блок от десни популисти и национал-консерватори ще се превърне в най-силната парламентарна група в новия парламент.  Третият и, както изглежда, най-многоброен лагер /22%/ е на социалдемократите, които влизат в настоящата управляваща коалиция.    Всичките три водещи политически сили: „Пет звезди“, коалицията на консерваторите и десните популисти, както и социалдемократите, изключват създаването на коалиционно правителство. По тази причина най-голямата загадка за италианските избиратели остава това, по какъв начин ще се сформира новият кабинет. Според експерта по Италия Лутц Клинкхамер изключително сложното избирателно право в случая не е помощник.  „По всяка вероятност, тези три политически сили ще се блокират взаимно една друга в парламента. Това може да доведе до това, че на власт да остане служебно правителство, което да се опита много бързо да прокара през парламента нов избирателен закон и след това да насрочи нови избори“, заяви в интервю за ДВ Клинкхамер, който е заместник-директор на Германския исторически институт в Рим.  Председателят на Еврокомисията Жан-Клод Юнкер предупреди, че трябва да се готвим за „най-лошия сценарий“ в Италия, т.е. за парламент, който ще бъде неспособен да взима решения. Коментарите на Юнкер временно повишиха цената на рефинансирането на гигантския италиански държавен дълг.   Но за това, как да се намали държавния дълг, който е достигнал 130% от БВП, по време на тази кампания не се говори.  „Всички обещават, но нямат рецептата“, констатира в интервю за ДВ професорът по икономика от Сиена Руджеро Бертели.  Завръщането на Берлускони   Той повече не може да заема политически постове, защото беше осъден за данъчни измами. Въпреки това Берлускони контролира консервативната коалиция, която се оглавява от неговата „Форца Италия“. Всички скандали са останали в миналото – т.нар. „бунга-бунга“ партита, делото „Руби“ или съмнителния бизнес с бивши диктатори – не нанесоха сериозни щети върху имиджа на медийния магнат и милиардер.  „Част от правителството и някои институции, облечени с власт, ме нападнаха с мръсни и лъжливи оскърбления. Но хората разбират, че приказките за „бунга-бунга“ и т.н. бяха лъжи, създадени от заинтересованите лица за отстраняването на политически противник“, подчертава Берлускони в едно от своите неотдавнашни интервюта. Тази роля на жертва, която е избрал за себе си вечно усмихнатият милиардер, се приема благосклонно от избирателите.  Партията „Форца Италия“, според допитванията, ще спечели 16% от гласовете, оставайки влиятелна сила в лагера на десните.   Той твърдо вярва, че посоченият от него премиер ще оглави следващото правителство. При това Берлускони обещава на избирателите намаляване на данъците и решение на проблема със заетостта за безработните младежи. Откъде ще се вземат тези пари, бившият премиер не говори.    Кметът на Палермо Леолука Орландо доста скептично се отнася към вероятния успех както на левите, така и на десните популисти на предстоящите избори. В бедния италиански юг изборите да предрешени, смята той. Неговата партия, ляволибералната „Италия на ценностите“, има скромни шансове за успех, признава кметът.   Популистите не са запознати с управлението и на тях може да се повлияе негативно“, отбелязва Орландо, който през целия си живот се е борил с мафията. Той не твърди, че Силвио Берлускони е мафиот, но посочва, че политическият климат се променя. „Само казвам, че културата Берлускони е именно това, от което се нуждае мафията“, добавя Орландо.   за парламент, тя ще остане третата икономика на еврозоната.  „И това едва ли ще се промени след изборите. Проблемите, които излизат на повърхността, носят средно- и дългосрочен характер. Става дума за инвестиции, за това, че новото поколение няма перспектива в родината си и по тази причина много млади италианци, особено по-добре образованите, заминават за чужбина“, заключи Лутц Клинкхамер от Германския исторически институт в Рим.   ", "date": "2018.03.03", "title": "Италия пред избори - по пътя към политическия пат "}
{"url": "http://epicenter.bg/article/-Gazprom--zapochna-protsedura-za-raztrogvane-na-dogovorite-s-ukrainskata--Naftogaz--/148544/4/0", "text": "„Газпром“ започна процедура за разтрогване на договорите си за доставка и транзит на газ с украинската „Нафтогаз“, съобщи пред журналистите заместник-председателят на борда на директорите на руския холдинг Александър Медведев, цитиран от РИА Новости и Агенция \"Фокус\".  „И новото дело в Стокхолмския арбитраж по този иск на „Газпром“ със сигурност ще се разглежда от друг съдийски състав“, добави Медведев.  Малко по-рано ръководителят на „Газпром“ Алексей Милер обясни, че компанията е била принудена да разтрогне контрактите след решението на Арбитражния съд в Стокхолм по спора за доставките и транзита на газ с „Нафтогаз“, което е нарушило баланса на интересите между страните. Според думите му, съдът е аргументирал решението си в полза на украинската страна с рязкото влошаване на състоянието на украинската икономика.  „Ние сме категорично против това, проблемите на Украйна да се решават за наша сметка“, заяви Милер. Според неговото мнение, продължаване на действието на договорите ще бъде нецелесъобразно и неизгодно.  „Газпром“ и „Нафтогаз“ се съдиха по контракта за доставка и транзит на газ от 2014 година. На 28 февруари Стокхолмският арбитраж изиска от руската компания да изплати 4,637 млрд. долара като компенсация на „Нафтогаз“ за по-малкото количество доставен и транзитиран газ през Украйна.  С приспадането на присъдената по-рано в полза на „Газпром“ сума се получи така, че руската страна трябва да изплати на украинската 2,56 млрд. долара. Доставчикът не се съгласи с това решение.  В последствие, в четвъртък компанията се отказа да доставя газ на Украйна и заяви, че вече е върнала на „Нафтогаз“ предплатата за месец март. От „Газпром“ обосноваха решението си с отсъствието на допълнително споразумение към контракта, необходимо за започване на доставките.  В отговор на това, Киев обвини „Газпром“, че не изпълнява решението на Арбитражния съд в Стокхолм и анонсира, че има намерение да поиска компенсация за загубите си. Освен това, Украйна обяви, че в страната има дефицит на газ и ограничи неговото потребление.  ", "date": "2018.03.03", "title": "„Газпром“ започна процедура за разтрогване на договорите с украинската „Нафтогаз“ "}
{"url": "http://epicenter.bg/article/-Ukrtransgaz--Raztrogvaneto-na-dogovorite-ne-zasyaga-dostavkite-za-Evropa-prez-Ukrayna-/148547/4/0", "text": "Газовите доставки за Европа през Украйна продължават нормално, въпреки решението на Москва да разтрогне договорите с украинската енергийна компания „Нафтогаз“, заяви днес украинският оператор на газопроводната мрежа „Укртрансгаз“, цитиран от Ройтерс, предава бТВ.  По-рано днес руският газов гигант „Газпром“ започна процедура пред арбитражния съд в Стокхолм за разтрогване на договорите си за доставка и транзит на газ с „Нафтогаз“, предадоха Ройтерс и ТАСС.  „Започнахме процедура по разтрогване на договорите с „Нафтогаз-Украйна“. И новото дело в Стокхолмския арбитраж със сигурност ще се разглежда от друг състав арбитри“, каза заместник-директора на „Газпром“ Александър Медведев.  Вчера „Газпром“ обяви, че ще прекрати договорите, след като компанията беше осъдена от международния арбитраж да плати на „Нафтогаз“ 2,56 млрд. долара задължения по договори за пренос.  „Категорично сме против да се решават икономическите проблеми на Украйна на наш гръб и при това положение действието на договорите се явява икономически нецелесъобразно“, заяви в официална позиция шефът на „Газпром“ Алексей Милер.  Също вчера зам.-председателят на Европейската Комисия Марош Шефчович обяви, че Брюксел ще търси диалог с двете страни, за да гарантира доставките до страните членки на ЕС. Целта е да не се стига до проблеми за много европейски страни, сред които е и България, както вече се е случвало през 2005 – 2006 г. и 2008 – 2009 г.   ", "date": "2018.03.03", "title": "„Укртрансгаз“: Разтрогването на договорите не засяга доставките за Европа през Украйна "}
{"url": "http://epicenter.bg/article/Komisaryat-za-energiyniya-sayuz-poluchi-uvereniyata-na-Rusiya--che-nishto-ne-zaplashva-tranzita-na-gaz-za-ES/148559/4/0", "text": "Заместник-председателят на Европейската комисия и еврокомисар за енергийния съюз Марош Шевчович разговаря днес по телефона с руския министър на енергетиката Александър Новак и получи уверенията на Русия, че нищо не заплашва транзита на газ за Европейския съюз, съобщи за ТАСС източник в Европейската комисия.  \"В хода на разговора той получи уверенията на руската страна, че газовият транзит в ЕС не е застрашен от нищо и ще продължава в непрекъснат режим\", посочил източникът.  Шевчович изразил безпокойство от намерението на руската компания Газпром да започне процедура по разтрогване на договорите с украинската енергийна компания Нафтогаз и потвърдил готовността на ЕК да окаже посредническа помощ за решаване на спорните въпроси, добавил източникът.  По-рано днес заместник-директорът на Газпром Александър Медведев съобщи, че Русия е започнала процедура пред арбитражния съд в Стокхолм за разтрогване на договорите си с Нафтогаз за доставка и транзит на газ.   ", "date": "2018.03.03", "title": "Комисарят за енергийния съюз получи уверенията на Русия, че нищо не заплашва транзита на газ за ЕС"}
{"url": "http://epicenter.bg/article/MVR-predupredi-chetirima-zaradi-zaplashitelni-komentari-po-adres-na-patriarh-Kiril-v-sotsialnite-mrezhi-/148543/3/0", "text": "В МВР е получен сигнал, съдържащ конкретни данни за публикувани в социалните мрежи заплашителни коментари по адрес на руския патриарх Кирил. Това съобщиха от пресцентъра на МВР.  На основание на това, МВР е предприело съответните действия по процедура, съгласно компетенциите си. Установени са авторите на коментарите.  На основание чл. 65 от ЗМВР са издадени 4 протокола за писмено предупреждение.  ", "date": "2018.03.03", "title": "МВР предупреди четирима заради заплашителни коментари по адрес на патриарх Кирил в социалните мрежи "}
{"url": "http://epicenter.bg/article/Borisov-blagodari-na-premiera-Markovich-za-chernogortsite--uchastvali-v-Osvobozhdenieto-/148546/2/0", "text": "В телефонен разговор с премиера на Черна гора Душко Маркович българския министър-председател Бойко Борисов благодари на черногорците, които за участвали в Руско-турската освободителна война 1877-1878 г. Българският премиер изрази признателност за саможертвата и подвига на черногорските войници, които са се сражавали рамо до рамо с българите за свободата на страната ни.  От своя страна Душко Маркович отправи специални поздравления към Бойко Борисов по случай националния празник на страната ни – 3 март, като пожела здраве и успехи на българския народ.  В телефонния разговор двамата обсъдиха и идеята проектът АЕЦ „Белене“ да се превърне в балкански. Борисов поясни, че електропреносните системи на страните от региона биха могли да се свържат и да се използват ядрените мощности от атомната централа у нас. Идеята му е да се намери европейско финансиране за проекта и така всички балкански държави ще могат да възползват от реализирането на идеята в региона.  ", "date": "2018.03.03", "title": "Борисов благодари на премиера Маркович за черногорците, участвали в Освобождението "}
{"url": "http://epicenter.bg/article/Dazhdovna-nedelya-s-polozhitelni-temperaturi-obeshtavat-sinoptitsite-/148548/2/0", "text": "През нощта облачността над цялата страна ще се увеличи, от югозапад ще започнат валежи от дъжд. В неделя на много места ще вали дъжд, който с нахлуването на студен въздух от север-североизток, още преди обяд в Северна България ще се примесва и ще преминава в сняг.  Ще духа слаб, в Дунавската равнина и източните райони - до умерен североизточен вятър. В сутрешните часове в Северна България остават условията за поледици и заледявания. Жълт код е обявен за 13 области в Северна България. Предупреждението е в сила за областите София област, Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен.  Минималните температури ще са предимно между минус 3 и 2 градуса, максималните ще са от около минус 1 градуса в североизточните, до 15-16 градуса в крайните югозападни райони. Атмосферното налягане е значително по-ниско от средното за март, но още преди обяд ще започне да се повишава.  В планините ще бъде предимно облачно и мъгливо. Ще има валежи от дъжд, над около 1700 м - от сняг. Ще духа умерен до силен вятър от запад-северозапад. Максималната температура на височина 1200 м ще е около 5 градуса, на 2000 м - около минус 1 градуса.  По Черноморието ще бъде облачно. Около обяд ще започнат превалявания от дъжд, които по-късно през деня, с понижението на температурите, в северните райони ще се примесват и преминават в сняг. Максималните температури ще са 4-7 градуса. Температурата на морската вода е 5-6 градуса. Вълнението на морето ще бъде 3 бала.  ", "date": "2018.03.03", "title": "Дъждовна неделя с положителни температури обещават синоптиците "}
{"url": "http://epicenter.bg/article/Gaydi-i-tapani-na-nay-patriotichnoto-ski-spuskane-za-3-mart-v-sartseto-na-Rodopite--Snimki--Video-/148549/2/0", "text": "Най-патриотичното ски спускане по случай Националния празник на България 3 март се състоя днес в сърцето на Родопите под съпровода на тъпани и гайди, предаде Канал 3. Стотици българи в носии и с българския трикольор се включиха в ски шествието с викове ”Българи, юнаци” и „Да живее България”. Любителите на зимни спортове разпънаха български трикольор с впечатляващи размери.  Стартът беше даден на връх Снежанка с изстрел от черешово топче. Стотици патриотично настроени българи сред които и много деца, облечени в народни носии и с елементи от традиционно облекло - калпаци, ямурлуци, престилки, шевици се спуснаха по пистата.  ”Инициативата се състои за втори път, а целта е да се превърне в Национална кампания”, каза за Канал 3 Зора Коларова, която е ски учител и един от организаторите на патриотичното събитие.  Националният химн отекна точно в 12:00 часа на лифт станция „Студенец” 2, където след това се изви голямо хоро под съпровода на родопските гайди.  Цялото събитие е заснето на видео, което, заедно със снимки и послания към бъдещите поколения, ще бъде положено в капусла на времето на връх Шипка на 22 септември, когато се навършват 110 години от обявяването на Независимостта на България.  ", "date": "2018.03.03", "title": "Гайди и тъпани на най-патриотичното ски спускане за 3 март в сърцето на Родопите (Снимки, Видео)"}
{"url": "http://epicenter.bg/article/Borisov-se-sreshtna-s-generalniya-direktor-na-SZO-d-r-Tedros-Gebreyesus-/148550/2/0", "text": "Министър-председателят Бойко Борисов проведе среща с генералния директор на Световната здравна организация д-р Тедрос Гебрейесус, който е на посещение в България. Това съобщи правителствената информационна служба. Двамата обсъдиха сътрудничеството в рамките на организацията.  Премиерът посочи, че като активен член на СЗО страната ни подкрепя целите и приоритетите на организацията за постигане на възможно най-високо ниво на здравеопазване във всички държави-членки. Той отбеляза и ефективността на сключваните споразумения за сътрудничество между Министерството на здравеопазването и европейския офис на СЗО.  Борисов подчерта, че Българското председателство на Съвета на ЕС има два приоритета в областта на здравеопазването, които напълно съвпадат с основните направления, по които работи СЗО – храненето и мерките срещу затлъстяването при децата и подобряването на достъпа до лекарства.  Министър-председателят изрази очакване посещението на д-р Гебрейесус и срещите, които провежда, да дадат повече аргументи в подкрепа на съвместен ангажимент за работа по тези приоритети.  Двамата обсъдиха и усилията на българското правителство за по-добро здравеопазване, което, освен грижа за заболелите, поставя акцент и върху превенцията на заболеваемостта.  ", "date": "2018.03.03", "title": "Борисов се срещна с генералния директор на СЗО д-р Тедрос Гебрейесус "}
{"url": "http://epicenter.bg/article/Papata--kralitsata-i-darzhavni-glavi-ot-tsyal-svyat-pozdraviha-prezidenta-Radev-za-natsionalniya-ni-praznik/148551/2/0", "text": "Президентът Румен Радев получи поздравителни писма от редица държавни глави по повод Националния празник на България - 3 март, съобщиха от прессекретариата на държавния глава.   Писма до българския държавен глава изпратиха президентите и държавните ръководители на Русия, САЩ, Франция, Германия, кралицата на Обединеното кралство Елизабет II, кралят на белгийците Филип, Италия, Австрия, папа Франциск, президентите на Сърбия, Турция, Южна Африка, Виетнам, Държавата Палестина, кралят на Саудитска Арабия Салман бин Абдулазиз Ал Сауд, и много други. \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.03.03", "title": "Папата, кралицата и държавни глави от цял свят поздравиха президента Радев за националния ни празник"}
{"url": "http://epicenter.bg/article/Borisov-kam-patriarh-Kiril--Pochitame-vsichki--zaginali-za-svobodata-ni--nay-mnogo-sa-ruskite-voynitsi-/148552/2/0", "text": "Министър-председателят Бойко Борисов се срещна с Московския и на цяла Русия патриарх Кирил, който е на посещение в България по случай 140-годишнината от освобождението на страната от османска власт. Това съобщиха от правителствената информационна служба.  “Имаме прекрасни отношения между двата народа и Вашето присъствие в днешния ден го потвърждава, за което Ви благодаря”, каза българският премиер. Той посочи, че освен Освобождението и националния празник на страната, България днес отдава почит и към загиналите воини в Руско-турската война, най-много от които са от Русия. Премиерът подчерта, че за него и правителството е чест, че посрещат двамата патриарси - руският Кирил и българският Неофит. Премиерът Бойко Борисов заяви, че във времето, в което е министър-председател на България, правителствата са отпуснали над 140 млн. лв. за ремонт и изграждане на нови православни църкви и манастири.  “Продължаваме, доколкото Господ ни дава сили и възможности, колкото може да направим за Църквата. Такива светини като Бачковския, Троянския, Рилския манастир, толкова много църкви, включително взривени в онези времена, изградихме, реконструирахме, ремонтирахме, изписахме наново и това българският народ го уважава”, посочи Борисов и допълни, че разчита много православието да води народите ни към добри дела.  Руският патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели.  “Това показва, че православната вяра е огромна духовна сила”, каза руският патриарх и отбеляза, че на Шипка днес е видял жива тази традиция. Той подари на премиера икона на Света Богородица, а получи от Борисов камък от Троянския манастир и юбилейна монета по повод българското председателство на съвета на ЕС.   „Смятам, че тази традиция, която произлиза от дълбините на народния живот, е велика сила. Дай Боже, тази сила да запази завинаги единомислието на нашите народи, а междудържавните отношения да се определят, отчитайки истинските настроения на хората“, посочи патриарх Кирил, отбелязвайки отличните братски отношения между православните църкви на България и Русия.  Министър-председателят информира патриарх Кирил и за основния приоритет на Българското председателство на Съвета на ЕС – Западните Балкани.  “Искаме да свържем всяка една столица с другата, да изградим пътища, жп линии, дигитална инфраструктура. Нашата политика за Балканите не е насочена срещу нашите големи съседи – нито срещу Турция, нито срещу Русия. Точно обратното – ние разчитаме, че заедно със съседите, с цяла Европа ще работим не само за нормализиране на отношенията, а да градим и да дадем възможност на нашите народи да живеят в мир и свобода, в благоденствие. Без Бог нищо не можем да направим и не се и опитваме”, каза Борисов.  Премиерът отправи и благодарности към президента на Руската федерация Владимир Путин и министър-председателя Дмитрий Медведев за поздравленията по случай националния празник на България.  На срещата присъства и българският патриарх и Софийски митрополит Неофит, както и свещеници от Българската православна църква.  ", "date": "2018.03.03", "title": "Борисов към патриарх Кирил: Почитаме всички, загинали за свободата ни, най-много са руските войници!"}
{"url": "http://epicenter.bg/article/Radev-na-tarzhestvenata-zarya-proverka--Nie-pomnim-padnalite-za-svobodata-i-pochitame-pametta-im-/148553/2/0", "text": "\"Скъпи съотечественици, на днешния ден преди 140 години бе подписан Санстефанският мирен договор, той сбъдна мечтата на нашите възрожденци – всички българи да живеят в една свободна държава. Този блян живя само няколко месеца. Погреба го Берлинският конгрес.\"   Това заяви президентът Румен Радев в речта си на тържествената заря-проверка на площад \"Народно събрание\" в София по повод тържествата по случай Освобождението на България. До него на официалната трибуна бяха премиерът Бойко Борисов и председателят на Народното събрание Цвета Караянчева.    \"В цяла Европа романтичният устрем на ХIХ век загина под откосите на драматичния ХХ век, но споменът за пролетта на 1878 г. ще остане непреходното българско вдъхновение. Това е споменът за дързостта на младите хъшове, селяни, даскали, които след многогодишни борби през април 1876 г. с цената на живота си върнаха българския въпрос в европейския дневен ред\", каза президентът. \"Споменът за Виктор Юго и Макгахан, които чуха стоновете на Панагюрище и Батак – това е споменът за братския устрем на руското общество, който доказа, че православните българи не са сами“, заяви Радев и допълни, че няма да забравим това.   „Няма да забравим словата в манифеста на император Александър II, който обявява война на Османската империя, защото така изисква чувството за справедливост“, заяви президентът.  По думите му тези чувства са неподвластни на користни политически интерпретации. Той отбеляза, че по време на Руско-турската освободителна война са загинали много воини от много народи - руснаци, украинци, поляци, молдовци, финландци, румънци, черногорци, сърби.   \"За всички тях България е последен дом. Тях ние почитаме като свои герои. 140 години по-късно трябва да помним нашата история, защото другите не забравят тяхната. Нашата българска историческа енергия не е в носталгията по отминало величие, а в осъзнаването на стойността на свободата - в нашия дълг към мъчениците, които платиха цената, в светлия идеал за чистата и свята република. Поклон пред падналите за свободата на родината! Да живее България!\", завърши словото си президентът. В тържествената церемония участваха още патриархът на Москва и цяла Русия Кирил, софийският митрополит и Патриарх Български Неофит, вицепрезидентът Илияна Йотова, вицепремиерът Красимир Каракачанов, кметът на София Йорданка Фандъкова и др.      ", "date": "2018.03.03", "title": "Радев на тържествената заря-проверка: Ние помним падналите за свободата и почитаме паметта им "}
{"url": "http://epicenter.bg/article/Rumen-Gechev--Zaradi-sdelkata-s-ChEZ-Borisov-i-kabinetat-pluvat-v-opasno-ezero-s-krokodili/148554/2/0", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n И сега трябва да се молят на една фирма да им отпусне акции на България, след като знаят, че няма как да стане\", изреди Гечев.       На въпрос на водещия Любо Огнянов кои са \"гадовете\", срещу които възропта Бойко Борисов, Румен Гечев каза: \"Това са гадове в сънищата на господин Борисов - за някакви неизвестни гадове, които са го свалили от власт. В такъв случай не трябваше ли да накара службите да следят кои са тези гадове, и ако не, значи той не е за тази работа\", заключи Румен Гечев.     Той изрази позицията на БСП: \"Тази сделка няма бъдеще, тя трябва да бъде спряна, и при нова процедура българската държава трябва да прецени ще участва ли, и ако участва, с какви възможности\".  ", "date": "2018.03.03", "title": "Румен Гечев: Борисов и кабинетът плуват в опасно езеро с крокодили заради сделката с ЧЕЗ"}
{"url": "http://epicenter.bg/article/Kak-golemite-ni-sportisti-otbelyazaha-3-mart-/148555/2/0", "text": "Днес честваме 140 години от Освобождението на България. По този повод част от най-големите ни спортисти отправиха специални послания в социалните мрежи, предава бТВ.  От Чикаго се включи Тервел Пулев, който рано тази сутрин постигна осмата си поредна победа на професионалния ринг.    \"Скъпи българи! Навсякъде по света, където и да се намирате. 3 март е една от най-важните дати в нашата история. Това е моментът, в който ние отново се докосваме до свободата. Дори една шепа хора с общ идеал могат да променят историята в положителна насока. Хора като Паисий, Левски, Ботев, Вазов, Раковски, Алеко Константинов и други\", каза боксьорът в специално видео обръщение за bTV.  Чаровната Ивет Лалова пожела все по-често да се чувстваме горди от факта, че сме българи и да имаме повече възможности да слушаме българския химн. Тя призова да се обичаме и да пазим своите традиции.\"    Най-добрият ни тенисист Григор Димитров се готви за Мастърса в Индиън Уелс, но използва профила си в Туитър, за да поздрави българите по случай националния празник.   А в Индия Димитър Бербатов се чувства горд българин.  Част от волейнационалите ни се включиха във вдъхновяващо видео на родната федерация, в което рецитираха баладата на Христо Ботев - \"Хаджи Димитър\".  Футболистите на ЦСКА, които в понеделник гостуват на \"Дунав\" в Русе в мач от 23-ия кръг на Първа лига, се събраха на тренировка и в един глас честитиха празника на всички българи.  ", "date": "2018.03.03", "title": "Как големите ни спортисти отбелязаха 3 март "}
{"url": "http://epicenter.bg/article/Volen-Siderov--Pravitelstvoto-mozhe-da-se-zatvardi--a-ne-da-padne-ot-sdelkata-za-ChEZ-/148556/2/0", "text": "Не виждам причини тази сделка да събори правителството, напротив - ако то действа разумно, мъдро, даже може да затвърди позицията си, а не да падне. Така в студиото на \"Офанзива с Любо Огнянов\" по Канал 3 Волен Сидеров оцени ситуацията, в която се озова коалиционното правителство покрай скандалната продажба на ЧЕЗ.  \"За мен решението е държавата да се върне в енергоразпределителните дружества и то с повече от 34%, ако може с над 50%, както е в една Франция, която има 84% дял\", продължи лидерът на Атака.  \"Доколкото консултирах хора, които се занимават с право, насилствено държавата не може да влезе в сделката. Но купувачът предлага това, чухме в Парламента - държавата да влезе с 34%. За мен това е хубаво - държавата да има присъствие, 34% е блокираща квота. Ако купувачът се съгласи държавата да има 34%, това е добър вариант. Така ще има основание за намеса\", смята Волен Сидеров  Запитан от водещия Любо Огнянов откъде биха дошли парите, с които държавата да влезе в енергото, Волен Сидоров отбеляза: \"Това да каже изпълнителната власт. Но мисля, че може да се извадят докладите, които съм предоставил за десетките нарушения на тези оператори, и те да се използват за определяне на цената. Нарушенията са налице и българската държава цена може да нагласи по-добра цена\".  Волен Сидеров сподели, че не разбира реакцията на БСП след като се появи вариант за влизане на държавата в дружествата. \"За мен бе изненада, че толкова активните колеги от БСП някак си не се зарадваха на това предложение. Те говорят, че държавата трябва да се върне. Е, добре, чуваш, че държавата предлага такова връщане, и не казваш: \"Това е добро\". БСП трябва да поддържа това.  Затова им казах в парламента, че когато съм водел тази битка, тях ги нямаше. А сега постоянно виждат шанс да атакуват правителството. Хубаво, но аз ясни аргументи не чух, не беше по същество, нямаше анализ\", смята Волен Сидеров, като добави, че \"Коя е тази Гинка\" за него не е аргумент.  Запитан за участието на Обединени патриоти на изборите за европарламент, Волен Сидеров категорично заяви: \"На мнение съм,че трябва да се явим заедно трите партии, тези избори са с ниска активност. За мен най-добрият вариант е да се явим заедно. При добра работа и организация можем да вкараме двама човека в европарламента. На тези избори не трябва да сме отделно.\"  Волен Сидеров сподели, че ще разговаря отново с другите двама партньори от ОП - Валери Симеонов и Красимир Каракачанов по въпроса. \"Говорил съм със Симеонов, ще го убеждавам, ако нещо е бил в моментно настроение, смятам, че трябва да го преодолее и да приемем едно разумно решение - да сме заедно,\" заяви Сидеров.  ", "date": "2018.03.03", "title": "Волен Сидеров: Правителството може да се затвърди, а не да падне от сделката за ЧЕЗ "}
