{"url": "http://epicenter.bg/article/Vitseprezidentat--Ne-chuhme-glasa-na-mladite-hora-po-vreme-na-Balgarskoto-predsedatelstvo-/158007/2/0", "text": "  „Българското председателство на Съвета на ЕС остана затворено в институциите. Липсваше общественият дебат. Не се чу достатъчно гласът на младите хора.“   Това заяви вицепрезидентът Илияна Йотова пред над 50 студенти от български и чужди университети. Те участваха в организираната от вицепрезидента Студентска лаборатория „Шестте месеца начело на ЕС – още една гледна точка“. Дискусията, с модератор преподавателят и журналист Светослав Терзиев, се проведе в сградата на президентската администрация.   Информираните и с критичен поглед студенти обсъдиха широк диапазон от теми – от конкретните резултати на Българското председателство на Съвета на ЕС и липсващите в него теми до проблемите пред целия Европейския съюз и разделението в неговите рамки. Общо бе мнението, че в организационен план България се е справила много добре и е опитала да промени негативния си имидж сред останалите страни членки.   Като основен успех на Българското европредседателство се открои връщането на Западните Балкани в дневния ред на Европа. Сега се очакват и конкретните резултати, за да не останат неоправдани надеждите на гражданите от тези страни, убедени са студентите. Като пропуск бе посочена липсата на ключова роля и позиция на България в спора за името между Република Македония и Гърция.   Вицепрезидентът Илияна Йотова изрази надежда, че българската държава ще запази и занапред активната си посредническа роля в отношенията между Западните Балкани и ЕС.   Миграционната криза и намирането на общоевропейско решение също бяха сред най-дискутираните теми. Повдигнат беше и въпросът за интеграцията на хората, пристигнали на Стария континент.   Вицепрезидентът Илияна Йотова отбеляза, че е очаквала през изминалите шест месеца България много по-амбициозно и смело да работи за  миграционната криза. „Имахме потенциал да намерим съюзници и да се противопоставим на страните от вътрешността на Европа по отношение на промяната на Дъблинския регламент“, заяви вицепрезидентът.   Във връзка с миграционната криза бяха обсъдени и отношенията между Турция и Европейския съюз и в частност посредническата роля на България. Общо бе мнението, че българската държава трябва да продължи със същото темпо на европейската сцена, но и да обърне внимание на проблемите в страната.   Оживената дискусия завърши с взаимно обещание за следващи срещи, посветени на европейската тема и ролята на България в Европейския съюз.", "date": "2018.06.28", "title": "Вицепрезидентът: Не чухме гласа на младите хора по време на Българското председателство "}
{"url": "http://epicenter.bg/article/Premierat-shte-uchastva-dnes-i-utre-v-redovnoto-zasedanie-na-Evropeyskiya-savet-v-Bryuksel/157911/2/0", "text": "  На форума българският премиер ще представи основните резултати от  . Българското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството.   Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите. Дневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други.", "date": "2018.06.28", "title": "Премиерът ще отчете българското европредседателство пред Европейския съвет в Брюксел"}
{"url": "http://epicenter.bg/article/Noviyat-shef-na-API-Glosov--Nyama-konflikt-na-interesi-v-naznachavaneto-mi/157913/2/0", "text": "\r\n \r\n   \r\n Това каза в ефира на БТВ новият председател на УС на АПИ инж. Светослав Глосов. \"Не виждам конфликт на интереси, защото моята фирма се занимава с високо строителство и строителство на канализация по селата. Фирмата сега се управлява от сина и дъщеря ми. Подал съм декларация за конфликт на интереси и всеки може да види данъчната ми деклрация. Няма от какво да се притеснявам. Предстоят няколко конкурса за пътно строителство и отварянето на ценови оферти, но това няма нищо общо с рокадите в агенцията. \r\n   \r\n Инж. Атанасов сам поиска да бъде сменен по лични причини. \r\n   \r\n Строителството на АМ \"Хемус\" върви по план. Строят се два лота. Магистралата трябва да бъде завършена през 2024 година. Изграждането на тол системата също върви по график. От януари догодина влиза в сила и електронната винетка\", разкри още инж. Глосов. \r\n", "date": "2018.06.28", "title": "Новият шеф на АПИ Глосов: Няма конфликт на интереси в назначаването ми"}
{"url": "http://epicenter.bg/article/Korneliya-Ninova--Iskame-ostavkata-na-predsedatelya-na-KEVR-Ivan-Ivanov-/157972/2/0", "text": "Социалистите дават шефа на КЕВР Иван Иванов на прокуратурата и искат оставката му. Това стана ясно от изявления на лидера на БСП Корнелия Нинова на извънреден брифинг на \"Позитано\" 20. Сделката за ЧЕЗ тихомълком си върви, заяви Нинова.   Пресконференцията на БСП бе предизвикан от поведението на Иванов по време на обсъждането на годишния доклад на регулатора в парламента по-рано днес. На обсъждането Иван Иванов призна, че няма да изпълни закона на енергетиката, който бе променен заради скандалната сделка за ЧЕЗ. Иванов даде да се разбере и че няма да уважи подписката срещу скандалната сделка, която социалистите събраха и в която са се подписали над 200 хиляди души. Според Иванов това не било референдум. Затова на пресконференцията Нинова разкритикува Иван Иванов за думите му, че подписите, събрани от БСП срещу сделката с ЧЕЗ нямат значение. Сигналът срещу него в прокуратурата е, че като длъжностно лице отказва да изпълни задълженията си, от което произтичат неблагоприятни последици.   „Внасяме сигнал до Главния прокурор срещу Иван Иванов – председател на КЕВР, на основание чл.282 от НК, който гласи, че длъжностно лице, което наруши или не изпълни служебните си задължения, се наказва с лишаване от свобода до 5 години”, заяви Нинова.   Нинова заяви, че основанието за този сигнал срещу Иван Иванов е днешното му изказване в парламента, с което той отказва да изпълни задълженията на Комисията, вменени в закона с промените, които се направиха заради случая с ЧЕЗ. „Тази промяна в закона бе направена, за да осъществява контрол държавата върху сделки, които застрашават националния интерес. Днес, г-н Иванов, пред целия парламент каза: ние този закон няма да го изпълним, защото той е лош. Един друг закон- НК предвижда за такова поведение- наказание”, категорична бе тя. Корнелия Нинова обяви, че утре БСП внася в парламента предложение за освобождаването на Иван Иванов от поста председател на КЕВР заради тежко нарушение на служебните му задължения. „Председателят на КЕВР не просто нарушава служебните си задължения, той отказва да ги изпълни\", коментира Нинова. Лидерът на левицата призова Комисията да се произнесе по сделката с ЧЕЗ и продажбата на дружеството на Гинка Върбакова, независимо какво ще решат.   „По-интересно е- защо г-н Иванов прави това. Толкова ли е голяма цената на това задкулисие, че го прави?”, попита Корнелия Нинова. Председателят на БСП заяви, че Иванов иска да прикрие цялата сделка, Гинка Върбакова, покровителите й, правителството, Бойко Борисов и всички, които са навързани в тази сделка. Тя припомни, че сделката е влязла в КЗК, а КЕВР отказва да я провери, въпреки че законът ги задължава. „Сделката тихомълком си върви и на 1-ви юли- нови цени. Питаме- има ли връзка между тези неща. Ние започнахме тази тема преди половин година, защото става въпрос за над 3 млн. българи, за националната сигурност, за непосилни цени, които хората трябва да плащат\", заяви още Нинова. Тя изтъкна, че левицата няма да остави до края тази сделка, защото по нея няма никаква яснота, институции и банки са отказали да дават информация, институции са отказали да изпълняват закона. \"Какво повече да се случи, за да разбере народът, че тази сделката за ЧЕЗ е тъмна и задкулисна, от началото до края\", попита още председателят на БСП.  Нинова определи като цинично изказването на Иван Иванов, че 200 хил. подписа не означават нищо за КЕВР. Според нея така той казва на 200 хил. българи: няма никакво значение какво искате вие. \"Вероятно много повече от тях искат, най-малкото, да има яснота по тази сделка и тя да бъде спряна, както искаме ние. Няма да оставим тази тъмна сделка да се случи на гърба на българския народ и българския национален интерес\", заключи Корнелия Нинова.    ", "date": "2018.06.28", "title": "Корнелия Нинова: Искаме оставката на председателя на КЕВР Иван Иванов!"}
{"url": "http://epicenter.bg/article/Fandakova-uveryava-Pargov--Sofiya-e-gotova-za-bedstviya-i-krizi-/157973/2/98", "text": "Целият щаб и екип за отстраняване на аварии в столицата е мобилизиран, увери кметът на София Йорданка Фандъкова. Нивата на реките са завишени, но в момента няма пострадали райони. Всички екипи са на терен и са взети допълнителни мерки за превенция, предаде Канал 3.  \"Никой не е по-силен от природата и никой не е застрахован от проблеми\", допълни обаче тя. По отношение на искането на общинските съветници от БСП за свикване на извънредно заседание на СОС за готовността на Столичната община да реагира при бедствия и кризи, Фандъкова коментира, че общинският съветник от мястото си на банката в съвета не може да види всички мерки, които се взимат, но увери, че общината е в готовност. \"Аз разбирам, че е забавно на г-н Паргов, но мисля, че няма нищо забавно в природните бедствия\", коментира Фандъкова.  Регионалният министър Николай Нанков от своя страна предупреди, че прогнозата е за валежи включително до събота. Разпоредено е да се следят на денонощен режим всички язовири.  Фандъкова да обяснява какви плановите мерки на СО при възникване на подобни ситуации, какви са мерките за предотвратяване на подобни явления, какви са екипите за действие при кризисни ситуации, какви са финансовите средства отделени от общината и какво е състоянието на канализационната мрежа и на шахтите. Това искат общинските съветници от БСП.  Председателят на БСП-София и шеф на левите общински съветници Калоян Паргов призова Фандъкова на изслушване относно взетите мерки при бедствия и кризи.  \"Призовахме всички, които мислят за София и са загрижени за това какво се случва в София и каква е готовността на Столична община за реакция при бедствия и кризи, особено след това, което се случи с наводненото метро и то не една метро станция, а няколко и булеварди, да положат подписи под Доклад за искане за извънредна сесия, която да се проведе заедно със следващата редовна, на която да изслушаме кмета\", обясни пред медии Паргов.  Социалистите в СОС са събрали 15 подписа, нужни са още 6. Това ще лежи на съвестта на всички колеги, независимо опозиция или управляващи, посочи Паргов.  ", "date": "2018.06.28", "title": "Фандъкова уверява Паргов: София е готова за бедствия и кризи "}
{"url": "http://epicenter.bg/article/Ministarat-na-otbranata-otkri-pametnik-na-kan-Tervel/157978/2/0", "text": "Министърът на отбраната Красимир Каракачанов откри днес внушителен паметник на българския владетел кан Тервел в град Свети Влас, съобщиха от пресцентъра на ведомството.   Поводът е 1300-годишнината от победата на кан Тервел над арабския халифат при Константинопол. Министър Каракачанов преряза лентата на паметника заедно с Йордан Динев, председател на фондация „Българска памет – братя Диневи“.   „Откриването на паметника на този велик български владетел е добър знак за това, че във времена на нихилизъм и джендърски идеологии българинът не се предава, а пази и възражда националните и православните ценности“, заяви министърът на отбраната. „След паметника в Свети Власт ще има и други монументи в страната, които ще напомнят на поколенията, че кан Тервел е спасил не само България от ислямизация, но и Европа“, подчерта министър Каракачанов.   На тържествената церемония присъстваха членовете на инициативния комитет за честването на бележитата годишнина - акад. Антон Дончев, проф. Николай Михайлов и проф. Стоян Райчевски, както и командирът на Военноморските сили контраадмирал Митко Петев, командирът на флотилия бойни и спомагателни кораби флотилен адмирал Мален Чубенков, представители на местната власт и граждани. Венци и цветя пред паметника бяха положени от името на Министерството на отбраната, фондация „Българска памет – братя Диневи“, Военноморските сили и от признателни граждани.   Министърът на отбраната Красимир Каракачанов е председател на Националния инициативен комитет за честването на 1300-годишнина от победата на кан Тервел над арабите. Паметникът е дело на фондация „Българска памет – братя Диневи“. Автор на скулптурата е Петко Йорданов.", "date": "2018.06.28", "title": "Министърът на отбраната откри паметник на кан Тервел"}
{"url": "http://epicenter.bg/article/Pensioneri-ot-NSO-shte-struvat-1-2-mln--lv--na-sluzhbata/157980/2/0", "text": "1,2 млн. лева са неизплатените обезщетения за гардовете от Националната служба за охрана, които са се пенсионирали. Новият началник на НСО е писал писмо на финансовия министър, за да получи средствата, съобщи  bTV .   Генерал Данчо Дяков предвижда промени в Закона за НСО, които да вдигнат пределната възраст за офцерите и сержантите от държавната охрана и да ги изравнят с тези в армията. Заплатите не са увеличавани от 2009 г. и службата няма потенциал да наеме повече нови охранители, обясни пред bTV ген. Дяков след изслушването в комисията по отбрана на Народното събрание.   Промените в Закона за НСО няма да засегнат кръга от охранявани лица, като конкретика по този въпрос генералът категорично отказа да оповестява.   Като върхов момент в работата на службата беше отбелязана работата по осигуряване на срещата Западни Балкани в София на 17 май, когато съставът на НСО е бил мобилизиран да охранява 44 делегации. За периода на българското председателство на съвета на ЕС инциденти със сигурността на е имало.  ", "date": "2018.06.28", "title": "Пенсионери от НСО ще струват 1,2 млн. лв. на службата"}
{"url": "http://epicenter.bg/article/Karadaya-se-sreshtna-v-Bryuksel-s-lidera-na-grupata-na-ALDE-v-Evroparlamenta-Gi-Verhovshtadt/157984/2/0", "text": "Със среща спредседателя на групата на Алианса на либералите и демократите за Европа в Европейския парламент - Ги Верховщадт започна визитата на председателя на Движението за права и свободи Мустафа Карадайъ в Брюксел, съобщиха от пресцентъра на ДПС.   Карадайъ е на посещение в Белгийската столица от 28-ми до 30-ти юни. Поводът е участието му в лидерската среща на либералите в Европа, която ще се състои на 28 и 29 юни.   На срещата с Ги Верховщадт бяха обсъдени предстоящите избори за Европейски парламент, евентуалния състав на либералното семейство и групата на АЛДЕ в Европарламента. На нея присъстваха и Филиз Хюсменова - ръководител на делегацията на ДПС в Европейския парламент и зам.- председател на ДПС, и евродепутатите Неджми Али, Илхан Кючюк и Искра Михайлова.   Мустафа Карадайъ настоя, че либералите като представители на партии в центъра на политическото пространство, нямат право да се уповават на популизма, както е все по-честа практика на партиите в ляво и дясно.   Беше обсъдена и темата за миграцията, която е сред предстоящите теми на срещата на лидерите на АЛДЕ, провеждаща се по-късно днес. Според Верховщадт има криза на политиката за миграцията, няма миграционна криза, тъй като мигрантите, влезлите на територията на ЕС през първите шест месеца са 50000, а това е 0,01% от населението на Европа. „Далеч сме от цифрите от 2015 г. Криза има на политическото говорене по темата”, допълни той.", "date": "2018.06.28", "title": "Карадайъ се срещна в Брюксел с лидера на групата на АЛДЕ в Европарламента Ги Верховщадт"}
{"url": "http://epicenter.bg/article/Pak-byagstvo-na-zatvornik--Obvinen-za-ubiystvo--quot-se-otklonil-quot--ot-domashen-arest/157921/3/0", "text": "Мъж, който е обвинен за убийството на баща си и задържан под домашен арест в с. Живково, избяга от полицаите и близо седмица беше в неизвестност. Нова тв съобщава, че 63-годишния Любомир Ечев е бил задържан в сряда следобед, след няколко неуспешни опита да бъде заловен.    Изпълнението на мярката \"домашен арест\" се осъществява от МВР. Това е поредният случай, при който криминално проявен се изплъзва на органите на реда. Ечев вече успял да заплаши с убийство основен свидетел срещу него. Удря го с метална тръба, след което, въоръжен с пушка, се укрива.   Пострадалият подал сигнал в МВР, а дошлият патрул не открил Ечев. Полицаите обяснили, че не могат да направят нищо и си тръгнали. Няколко дни по-късно деца от селото видели обвинения в убийство и сигнализирали на МВР. Полицаите обаче не посмели да заловят въоръжения Ечев.  В четвъртък Софийския градски съд ще гледа делото Ечев, който беше обявен за общодържавно издирване.    Две убийства и два опита за убийство са разкрити за последните дни Любомир убил баща си по особено жесток начин със секач за бетон. Мъжът опаковал тялото в найлон и го натоварил на семейния Трабант, за да го изхвърли.    До убийството се стигнало след скандал за имот. Бащата недоволствал, че синът му предписал апартамента си на дъщерята на жената, с която живеел на семейни начала. След серия от скандали по-младият мъж ликвидирал възрастния мъж.    Сигналът за престъплението е подаден от съседи. Те съобщили, че извършителят на убийството е психично болен. Барикадирал се в гаража с трупа на баща си, но когато видял полицаите побягнал през дворовете на съседите.   Униформените го заловили след като обезопасили околните улици. По тялото на жертвата са преброени 13 удара със строителния инструмент. 61-годишният мъж признал за престъплението и разказал всичко. Служителите на МВР открили в дома му незаконна ловна пушка, както и преработени в бойни газови пистолети.", "date": "2018.06.28", "title": "Пак бягство на затворник! Обвинен за убийство \"се отклонил\" от домашен арест"}
{"url": "http://epicenter.bg/article/Avtoshkoli-ukrivat-milioni--NAP-zapochva-proverki/157915/4/0", "text": "Близо 7-цифрено несъответствие на оборота е установила Националната агенция за приходите при само 4 проверки на автошколи в София.   Данъчните започват поредна национална кампания срещу незаконните практики в бранша, докато самите инструктори твърдят, че заради няколко проблемни фирми се създават затруднения за всички.   Говорителят на НАП Росен Бъчваров обясни в студиото на „Тази сутрин”, че са установили укритите данъци с помощта на информация от ДАИ: „Отчитат се, да речем, 600 курсисти, които са се явили на изпит. При една средна цена много подценена под пазара се получава минимален доход, който не е отчетен”.     Той посочи, че масова практика е да се регистрират нови и нови фирми с оборот под прага за ДДС регистрация от 50 000 лв., като даже курсисти се местят от едно юридическо лице към друго. „Ако една компания крие данъци, вероятността да прави и други нарушения не е никак малка – особено в такава отговорна задача като обучението на кандидат-шофьори”, подчерта Бъчваров.   Председателят на Съюза на преподавателите по автомо-мото подготовка Йонко Иванов на свой ред заяви, че ревизиите през годините са се правили без установени правила.   „Една част от нас се откупиха, на друга част актовете паднаха в съдилищата, но дадохме по 5-6000 лв. по съдебни дела”, заяви Иванов и призова в диалог с бранша да се определи реална средна цена на курса, на база на която да се правят проверките. Той обясни, че в цената за моточас (според него – 35 лв. т.е. общо 1085 лв. за целия курс с 31 моточаса) влизат 40 позиции и печалбата е 10 лв. „На тази цена ние се мъчим да излъжем държавата, за да оцелеем”, призна инструкторът. Иванов посочи като виновници за сегашното положение на бранша недобросъвестните компании: „Не може да има курс за 190 лв., не може да има вътрешен изпит по теория 60 лв. за 7 минути (…) Има едни фирми, които дават безплатния обяд, те се роят на фирмички.  Подписват се едни договори, че сте крепостен ученик на тази фирма и докато не си вземете изпита трябва да се явявате докрай”. По думите му едва 10% от фирмите в бранша са с нови учебни автомобили Росен Бъчваров подчерта, че е въпрос на конкуренция колко ще струва шофьорският курс. Колко са били рисковите фирми в бранша при последните масови проверки? 88%, стана ясно от думите на говорителя на НАП.", "date": "2018.06.28", "title": "Автошколи укриват милиони, НАП започва проверки"}
{"url": "http://epicenter.bg/article/Oponentite-na-Merkel-nadushvat-krav/157920/11/0", "text": "Почти три години, след като германският канцлер Ангела Меркел реши да даде убежище на над 1 милион мигранти, нейното дръзко решение се завръща като бумеранг, а опонентите й в страната, и в чужбина надушват кръв.   Американският президент Доналд Тръмп, който е един труден партньор, открито атакува Меркел по въпросите свързани с миграцията и написа в Туитър, че „германският народ се обръща против лидерите си”. На срещата на държавните и правителствените глави на държавите от ЕС на 28 и 29 май в Брюксел на Меркел ще й се наложи да се бори за разрешаването на този ключов проблем, ако иска да остане на власт. Крайнодясната партия “Алтернатива за Германия“ (АГ) дълго време скандира „Меркел трябва да си ходи” без особен резултат, но сега именно съюзниците на канцлерката от Християнсоциалния съюз (ХСС) се заиграват с тази идея. Лидерът на ХСС и министър на вътрешните работи Хорст Зеехофер, отправи открито предизвикателство към Меркел, като установи връзка с твърдите противници на имиграцията от Австрия, Унгария и Италия. Зеехофер заплаши да се противопостави на Меркел и да нареди на полицията от следващата седмица да връща търсещите закрила мигранти, които са се регистрирали в друга страна от ЕС, освен ако канцлерката не постигне съгласие с останалите лидери на страните в ЕС как да се справят с проблема.   Такова ясно пренебрежение не й дава голям избор, тя трябва да отстрани Зеехофер от властта, което вероятно ще доведе до разцепление на коалицията между Християндемократическия съюз (ХДС) на Меркел и ХСС. Това ще коства на канцлера и без това нестабилното и крехко мнозинство, което тя успя да създаде след неочаквано слабото представяне на партията й на изборите през септември.   Меркел преди доста време измести своята ХДС в политическия център, но сега изпитва „удари от дясно”, заяви лидерът на Лявата партия Бернд Риксингер, който наблюдава зрелището отстрани. Другият зрител е лидерът на Свободната демократическа партия Кристиан Линднер, който посочва, че Меркел „драматично е загубила на авторитета си”, а ХСС заплашва да „държи като заложник целия континент”. В светлината на нарастващия страх от срив в правителството ХСС и ХДС започнаха да говорят за „общото бъдеще”, но основният проблем между двете партии остава неразрешен.   На фона на хаоса в политиката, германският влиятелен ежедневник „Билд” се обърна към Меркел с думите, че нейната политическа смърт е близко особено предвид всекидневните разкази за криминалните деяния на мигранти в страната или за бюрократични измами свързани с убежищата. Меркел отвори нов фронт за борба със социалдемократите, които са другите и съюзници в коалицията заради подкрепата си към френския президент и неговите реформи за ЕС. Седмичната анкета на “Шпигел” обаче отбеляза един парадокс – повечето германски гласоподаватели искат „Mutti” (мама) да ги управлява, въпреки че не са съгласни с политиката й спрямо миграцията. Меркел сега се опитва да постигне „двустранни, тристранни и многостранни” сделки с другите страни-членки на ЕС, включително и с италианското дясно популистко правителство, но тя трябва да работи бързо, за да постигне за дни това, което би й отнело години при други обстоятелства. В последните седмици Италия нажежи обстановката, като отпрати два кораба със спасени мигранти на борда си. В този разделен Евросъюз изглежда, че най-близкият съюзник на Меркел сега е страстният защитник на европейските ценности Еманюел Макрон, който краде мястото под прожекторите на някогашната „Кралица на Европа” и така се налага като новия глас на ЕС. Изглежда най-лошата криза, пред която Меркел ще се изправи е продиктувана от нейното решение в средата на 2015 г. да отвори германските граници за предимно мюсюлманките бежанци, които бягаха от войната и мизерията в страни като Сирия, Ирак и Афганистан. Пристигналите повече от един милион мигранти запалиха искрата, която издигна антимюсюлманската партия “Алтернатива за Германия”, за сметка на всички установени партии като ХДС. Кризата или ще бъде преодоляна или ще стигне до своят грозен финал през следващите дни, които германската преса нарича „край на играта”. Не се знае дали Зеехофер ще се отдръпне от пропастта, но на този етап всички сценарии за развитие изглеждат възможни. /АФП  ", "date": "2018.06.28", "title": "Опонентите на Меркел надушват кръв"}
{"url": "http://epicenter.bg/article/Uchenitsite-chetat--quot-Pod-igoto-quot--s-rechnik--tarsyat-prevod-na--quot-kyose-quot-/157912/6/0", "text": "  С помощта на малката книжка учениците ще могат да разберат всяка една дума от Вазовия роман „Под игото“ и ще знаят, че в изречението „Той беше висок, камбурест, мършав постал и кьосе...“ става дума за човек с бръснати мустаци и страни.   Речникът съдържа около 1000 остарели, диалектни или чужди думи, които са далечни и непонятни за днешните ученици, а вероятно и за техните родители.   „Непознатите думи в българската литературна класика“ е на издателска група „Просвета“ и освен „Под игото“, в него са включени изрази от „История славянобългарска“ на Паисий Хилендарски, „Българи от старо време“ на Любен Каравелов, „Криворазбраната цивилизация“ на Добри Войников, „Неразделни“ на Пенчо Славейков и други.   Благодарение на речника Елин-Пелиновите разкази и Христо-Ботевите стихотворения ще бъдат по-лесно разбираеми. Той може да бъде свален безплатно от електронната книжарница на издателството.", "date": "2018.06.28", "title": "Учениците четат \"Под игото\" с речник, търсят значението на \"кьосе\""}
{"url": "http://epicenter.bg/article/Yaponiya-i-Kolumbiya-se-klasiraha-za-osminafinalite-na-Mondiala-v-Rusiya-/158003/8/0", "text": "Япония и Колумбия се класираха за осминафиналите на Мондиала в Русия, предаде Агенция \"Фокус\".  Във Волгоград Полша победи Япония с 1:0, но загубата не попречи на японците да продължат напред, заради по-малко получените жълти картони, въпреки равенството в точките (по 4) и головата разлика (по 4:4) със Сенегал.  На стадион „Космос Арена“ в Самара Колумбия победи Сенегал също с 1:0 и с 6 точки е лидер в групата и продължава на осминафиналите.  Тази вечер от 21:00 ще се играят последните мачове и от Група G, с които завършва груповата фаза на 21-ото Световно първенство в Русия.  ", "date": "2018.06.28", "title": "Япония и Колумбия се класираха за осминафиналите на Мондиала в Русия "}
{"url": "http://epicenter.bg/article/Milko-Kalaydzhiev-i-Sasho-Roman-i-v-bitka-za-ELEVEN-RETRO-FOLK-AWARDS/157941/10/0", "text": "Само големи имена се състезават в надпреварата за ретро фолк Оскар-ите в столичния клуб Eleven.   На пищна церемония на 28 юни на сцената на нощното бижу на Студентски град ще се съберат най-ярките звезди от ретро фолк небосклона, за да стане ясно кой печели престижните статуетки на ELEVEN RETRO FOLK AWARDS.   Специалисти от различни сфери излъчиха своите номинации за изпълнителите, които са доказали своя професионализъм през годините. Сред номинираните в отделните категории са Сашо Роман, Сашка Васева, Володя Стоянов, Радо Шишарката, Милко Калайджиев, Нелина, Тони Дачева, Ина, Валентина, Луна, Кати, Хисарския поп Димитър Андонов, оркестър Кристали, Орхан Мурад, Пепа Секса.   Ще бъдат връчени престижни статуетки в единадесет категории, сред които хит на хилядолетието, любовна песен, най-комерсиална песен, изпълнител на хилядолетието, специална награда за цялостно творчество. Тъй като вотът на феновете е изключително важен за клуб Eleven, техните предложения бяха включени в номинациите за наградите, които днес ще разтърсят сцената, на която ще се качат най-ярките звезди на поп-фолка.", "date": "2018.06.28", "title": "Милко Калайджиев и Сашо Роман и в битка за ELEVEN RETRO FOLK AWARDS"}
{"url": "http://epicenter.bg/article/Vkusni-retsepti-za-Petrovden/157950/9/25", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n   \r\n   \r\n \r\n \r\n Необходими продукти: \r\n \r\n \r\n \r\n \r\n \r\n \r\n \r\n   \r\n \r\n Начин на приготвяне: \r\n Чушките се нарязват на парчета, месото също. Поставят се в тава, прибавя се сол, олио и вода. Пече се до готовност. \r\n Прибавя се магданоз и чесън.  \r\n   \r\n   \r\n \r\n \r\n \r\n \r\n \r\n   \r\n", "date": "2018.06.28", "title": "Вкусни рецепти за Петровден"}
{"url": "http://epicenter.bg/article/Zara-Tindal-krasti-dashterya-si-na-prababa---Elizabet-II/157942/10/99", "text": "\r\n Зара Тиндал и съпругът й Майк Тиндал нарекоха второто си дете Лена Елизабет. \r\n \r\n Говорителка на семейството уточни, че първото име на бебето се произнася Лена, а второто е в чест на прабаба му кралицата. Бебето се роди на 18 юни. Зара Тиндал, която е дъщеря на принцеса Ан, има още едно момиченце на четири години. \r\n   \r\n Лена Елизабет е 19-а по ред за наследяване на британския престол. Тя е седмото правнуче на кралица Елизабет Втора и съпруга й принц Филип. \r\n   \r\n Съпругът на Зара е бивш ръгбист. Тя роди първото им дете Мия Грейс през януари 2014 г. През 2016 г. обаче направи спонтанен аборт. Зара е на 37 години. Тя спечели сребърен медал по езда на Олимпийските игри през 2012 г. \r\n   \r\n Само преди два месеца се роди шестото правнуче на кралица Елизабет Втора - принц Луи, третото дете на внука й принц Уилям и съпругата му Катрин, пише Дир.бг \r\n   \r\n \r\n     \r\n", "date": "2018.06.28", "title": "Зара Тиндал кръсти дъщеря си на прабаба ѝ Елизабет II"}
{"url": "http://epicenter.bg/article/Porozhanov--Klimatichnite-promeni-sa-mnogo-seriozni/157914/2/0", "text": "В последните дни Южна България е по-облагодетелствана, няма данни за наводнени площи. В предходните месеци имаше сериозни градушки, тогава имаше нанесени щети. Това заяви земеделският министур Румен Порожанов в сутрешния блок на Нова тв. Климатичните промени са много сериозни, каза той. Има засегнати кайсиеви насаждения в Северна България, заяви Порожанов. И птичият грип, и африканската чума по свинете не са опасни за хората, потвърди земеделският министър. Сериозен е проблемът с африканската чума по свинете - за нея няма ваксина и е смъртносна за заразените животни, заразата е тръгнала от Грузия, обясни Порожанов.    ", "date": "2018.06.28", "title": "Порожанов: Климатичните промени са много сериозни"}
{"url": "http://epicenter.bg/article/Korneliya-Ninova--Zhelyo-Boychev-napuska-rakovodstvoto-na-PG-skoro-i-politikata/157926/2/0", "text": "Жельо Бойчев напуска ръководството на парламентарната група, скоро и политиката, защото иска да се занимава с нещо друго. Това каза лидерът на БСП Корнеия Нинова пред журналисти в Народното събрание, предаде агенция „Фокус“.   „Няма драма, Жельо Бойчев остава член на БСП, на Градската организация на БСП – София с желание активно да ни помага. Желае да напусне ръководството на парламентарната група, в скоро време и парламента, и политиката изобщо. Решил е да си развива живота в друга посока. Опитахме се да го разубедим, защото е изключително качествен и ценен колега. Това е негово решение, иска да се занимава с нещо друго, а не с политика. Ще ни липсва и съжаляваме“, каза Нинова.   Лидерът на БСП посочи, че Жельо Бойчев има намерение да се занимава с бизнес и не иска да изпада в конфликт на интереси. Тя каза още, че друг колега ще заеме мястото му в ръководството на парламентарната група на БСП.   До нея застана и самият Бойчев. \"Нямам драма нито с ръководството, нито с парламентарната група. Беше нормално да го коментираме първо с колегите. Това е коректното отношение. Този разговор сме го провели с госпожа Нинова много отдавна, няма нищо общо със Спас Панчев. Време е да преосмисля какво ще правя в личен план\", заяви Жельо Бойчев.  \"Може би е скромен. Жельо има намерение да се занимава с бизнес. Когато човек се занимава с нещо, трябва да се ангажира на 100 процента. Има нашето дълбоко уважение\", допълни Нинова. Тя обясни, че ще се мисли и за смяна на Бойчев с нов депутат, когато той напусне парламента. \"Жельо ще ни липсва, благодарим му\", завърши тя.", "date": "2018.06.28", "title": "Корнелия Нинова: Жельо Бойчев напуска ръководството на ПГ, а скоро и политиката"}
{"url": "http://epicenter.bg/article/Ninova-kam-KEVR--Kakvo-reshi-po-pismoto-ni-s-podpisite-na-200-hil--balgari-protiv-sdelkata-za-ChEZ/157928/2/0", "text": "Днес ударихме шамар на парламентаризва, атакува управляващото мнозинство лидерът на БСП Корнелия Нинова. Тя взе думата от парламентарната трибуна, след като шефът на КЕВР Иван Иванов обясни, че комисията не може да взима решения въз основа на подписката, събрана от социалистите. Нинова застана на парламентарната трибуна по време на дебатите по приемането на годишния доклад за дейността на КЕВР за 2017 г.   \"Днес държавна институция оспори публичен закон, който е приет от парламента. Независимият орган КЕВР отказа да изпълнява закон. Това е недопустимо за парламентарната практика. Парламентарна група също насърчи КЕВР да не изпълнява закон, защото е бланкетен и лош\", каза в словото си Корнелия Нинова.  И попита: \"Къде отива парламентът? Къде отива държавата?\" \"Управляващото мнозинство си оспорва закона, а комисията избрана от парламента ни казва: Няма да ви изпълняваме закона, защото е лош. Какво правим днес. Ударихме шамар на парламентаризма. Трябва да се вземем в ръце. Сами причиняваме смъртта на парламентаризма и после ще бъде късно\", продължи атаката Нинова. \"Задавам въпрос към КЕВР- събрахте ли се, обсъдихте ли и какво решихте по писмото, което ви внесохме, придружено с подписите на 200 хил. български граждани против сделката за ЧЕЗ\", попита лидерът на БСП. На 18 май БСП внесе подписка срещу сделката за продажбата на българския бизнес на чешкото дружество ЧЕЗ. Тогава депутатът Жельо Бойчев каза: \"Внесохме подписите на 200 000 българи, очакваме КЕВР да изпълни своите нови правомощия, които бяха гласувани от парламента и да не даде разрешение за сделката за ЧЕЗ!\"   Въз основа на това Нинова попита от трибуната: „Реши ли комисията казуса, изпълнихте ли новите си задължения. Ще спрете ли активите или ще дадете зелена светлина?!“   Зам.-председателят на ПГ на „БСП за България“ Драгомир Стойнев също се включи в дискусията в пленарната зала по доклада на КЕВР. „Скандалът за ЧЕЗ избухва през 2017 г.- затова е нормално да питаме: какво е било отношението на КЕВР. Вие сте избрани от парламента и е нормално народните представители да ви задават въпроси и вие да отговаряте“, обърна се Стойнев към председателя на КЕВР.   По думите му законът не е променен проформа, а с конкретни предложения, които са били приети и от управляващото мнозинство. „Г-н Иванов и цялата комисия са длъжни да спазват закона, независимо дали е хубав или не. Не е тяхна работа да идват и от тази трибуна да го коментират“, категоричен бе Драгомир Стойнев.  Стойнев подчерта, че ако спазват закона, КЕВР трябва да се произнесе, когато става въпрос за прехвърляне на активи и за лицензионна дейност. „Оттук нататък, отговорността, колкото и да искате да бягате от нея, е изцяло ваша. Не бягайте от отговорност за ЧЕЗ. Ако са ви нужни средства, експерти - за това е парламентът и се гласуват бюджети така, че да си свършите нормално работата“, подчерта той и коментира, че сделката е била изцяло непрозрачна.   ", "date": "2018.06.28", "title": "Корнелия Нинова: Днес ударихме шамар на парламентаризма!"}
{"url": "http://epicenter.bg/article/Ulitsi-kato-reki-i-premazani-ot-darveta-koli-v-Plovdiv--SNIMKI-I-VIDEO--/157931/2/98", "text": "Пороен дъжд вали почти без прекъсване от тази нощ в Пловдив, като в резултат придвижването в града под тепетата беше истинско предизвикателство тази сутрин, съобщава кореспондентът на bTV в региона.  Две стари дървета паднаха върху автомобили, като по чудо няма жертви. На ул. „Васил Левски” пострадаха две таксита, тръгнали към адреси.  Три паркирани коли бяха ударени от 40-годишен чинар на ул. \"Достоевски\".  И в двата случая причината са изгнили корени.  Наводнени са няколко магазина и два подлеза в града.  По улиците положението също е тежко.  Междувременно от пресцентъра на МВР увериха, че за пореден ден целият състав на пожарната служба в страната, включително свободният от дежурство, е в готовност да реагира на извънредни ситуации, резултат от тежката метеорологична обстановка.  За днес НИМХ обявява оранжев код за опасно време за цялата страна, с изключение на област Видин, където кодът е жълт. Прогнозата е за интензивни и обилни валежи, като на места количеството им ще надхвърли 50 литра на кв.м.  Директорът на ГД „Пожарна безопасност и защита на населението“ главен комисар Николай Николов ще посети няколко области в централната част на страната. На място той ще оцени предприетите превантивни дейности и организация от пожарните служби по места, както и координацията между всички съставни части на Единната спасителна система. Подобна оценка ще бъде извършена и от старши комисар Красимир Шотаров, директор на Дирекция „Оперативни дейности“ - ГДПБЗН, който ще бъде в области на юг от Стара планина. Посещенията са по разпореждане на вътрешния министър Валентин Радев. Организацията по преглед на превантивните мерки във връзка с очакваното усложняване на метеорологичната обстановка в страната бе предприета преди дни по указание на министър-председателя Бойко Борисов.  За последните 24 часа сигнали за наводнени приземни етажи, мазета и части от уличната инфраструктура са постъпили за адреси на територията на областите Бургас, Хасково и Пловдив. В района на град Средец пожарни екипи са извършили отводнителни дейности на 12 къщи и дворове. В резултат от преливане на микроязовир е залят част от пътя Харманли-Тополовград, при отбивката за село Коларово. Дванадесет сигнала за наводнени мазета и два подлеза са получени и в пловдивската пожарна служба. На място веднага са били изпратени спасителни екипи. Към момента няма данни за застрашени хора и населени места.  ", "date": "2018.06.28", "title": "Улици като реки и премазани от дървета коли в Пловдив (СНИМКИ И ВИДЕО) "}
{"url": "http://epicenter.bg/article/Borisov--Balgariya-pokaza-kak-uspeshno-mozhe-da-bade-spryana-migrantskata-valna-/157933/2/0", "text": "Министър-председателят Бойко Борисов се срещна с председателя на Камарата на депутатите на Чехия Радек Вондрачек. Двамата обсъдиха напредъка по ключовите досиета в дневния ред на Европа по време на българското председателство. Това съобщиха от правителствената информационна служба.  Премиерът Борисов запозна Радек Вондрачек с българската позиция по темата миграция. Министър-председателят заяви, че страната ни показа как успешно може да бъде защитена външната ни граница и да се справи с миграционната вълна. Той ще настоява да бъде намерено съгласие между всички държави-членки по темата с бежанския поток.  Бойко Борисов иска незабавни мерки за затваряне на външните граници на ЕС и строг контрол на влизащите, включително и по вътрешните граници. Друго предложение на българския премиер е да бъдат изградени кризисни центрове за прием на бежанци извън територията на Европа. В тях да се прави преглед на молбите и да се определят тези, които имат действителна нужда от закрила. Българският министър-председател смята, че е необходим и анализ на вече пристигналите и намиращите се в Европа мигрантски потоци.  ", "date": "2018.06.28", "title": "Борисов: България показа как успешно може да бъде спряна мигрантската вълна "}
{"url": "http://epicenter.bg/article/Dragomir-Stoynev--Koe-nalaga-kontsesiyata-na-letishte-Sofiya--To-e-pechelivsho-e-plashta-danatsi-tuk-/157934/2/0", "text": "БСП внесе искане за спиране на решението на правителството за концесия на летище София.   \"Някой иска да открадне от българските данъкоплатци. Да даде летището на конкретна чужда фирма да го експлоатира\", обясни позицията на червените  зам.-председателят на парламентарната им група Драгомир Стойнев. И попита риторично: \"Защо е нужно това?\" „Не става въпрос дори и за самите критерии. Концесия не трябва да има“, категоричен бе зам.-председателят на ПГ на левицата.   Депутатите Драгомир Стойнев и Георги Свиленски обясниха позицията на социалистите против концесията на столичното летище на брифинг в парламента.   Кое налага летището да бъде отдадено на концесия, след като е печелившо предприятие, което плаща дивиденти и парите остават тук, попита Стойнев. „Ще се строи ли нещо на летището? Нов терминал ли ще правим, или нова писта?“, продължи да пита Драгомир Стойнев.   И направи извода: „Тези бомби със закъснител бяха оставени настрана заради Българското председателство. Това е първата, която започва да гърми. А други няколко ще започнат да гърмят до месец!“ Според него става дума за продажба на българския национален интерес.  „Позицията ни е последователна през всички години, когато сегашното и предишното правителство се опитват да отдадат най-печелившото дружествор - Летище София на концесия“, заяви Георги Свиленски. „Вчера на закрито заседание като извънредна точка МС е одобрило стартиране на процедура за концесия“, припомни той. „Никой от нас, нито един българин не знае какви са параметрите и условията на процедурата“, изтъкна Свиленски.   „Не може Летище София да бъде отдадено на концесия по този тъмен и непрозрачен начин“, обяви депутатът. „Със всички парламентарни средства ще направим така, че тази концесия да не стартира“, заяви Свиленски. „На летището са започнали съкращения, да се вкарват изискванията на бъдещия концесионер“, обясни депутатът. „Ще застанем зад всеки работник, който бъде уволнен или изгонен от летището“, каза още той.   Свиленски припомни, че концесията на летището е била обвързана със състоянието на БДЖ. „Вчера изтече срокът, в който трябваше БДЖ да се разплати с облигационерите. От днес сградата на ул. „Иван Вазов“ може да бъде продадена и изпълнителният директор на дружеството да работи на тротоара. Освен това, 1200 вагона също са запорирани и също могат да бъдат продадени“, заяви той. Социалистът се опасява, че ще се сбъднат страховете, че две от най-големите дружества ще бъдат загубени- едното концесионирано, а другото- унищожено. „Алармираме министърът на транспорта да влезе в комуникация с министъра на финансите и да уредят финансовото състояние на БДЖ“, призова Георги Свиленски.    ", "date": "2018.06.28", "title": "Драгомир Стойнев: Кое налага да се дава на концесия летище София?! То е печелившо, плаща данъци тук!"}
{"url": "http://epicenter.bg/article/Ninova-vav-feysbuk--Uvazhaemi-balgari--pomnite-li-Ginka-Varbakova-i-koy-stoy-zad-neya--/157936/2/0", "text": "  Нинова припомня, че заради скандалната сделка за ЧЕЗ е бил променен законът - за да не може КЕВР да разрешава сделки на тъмно. От БСП пък са събрали над 200 хиляди подписа протев продажбата на дружеството на фирмата на Гинка Върбакова. Но днес в парламента шефът на КЕВР Иван Иванов спокойно обяснил, че няма да се съобрази с подписката - не била референдум и няма да изпълни закона, обръща внимание лидерът на БСП в поста си.      ", "date": "2018.06.28", "title": "Нинова във фейсбук: Уважаеми българи, помните ли Гинка Върбакова и кой стой зад нея? "}
{"url": "http://epicenter.bg/article/Moskovski--Kontsesiyata-ne-oznachava-smyana-na-sobstvenostta--letishte--Sofiya--ostava-darzhavno/157937/2/0", "text": "Отдаването на концесия не означава смяна на собствеността, летище „София“ остава публична държавна собственост. Това каза министърът на транспорта, информационните технологии и съобщенията Ивайло Московски по време на брифинг в Народното събрание във връзка с проекторешението на ПГ на „БСП за България“ за спиране на концесията на летище „София“, предаде репортер на Агенция „Фокус“.  По думите му документацията по концесията ще бъде публикувана във вестника на ЕС, за да има равен достъп на всички потенциални участници.  „След като има желание от БСП да получат документацията, те разбира се, ще я получат. Няма абсолютно никакви проблеми с процедурата. Спазваме стриктно и абсолютно коректно Закона за концесии. В решението на Министерски съвет, което беше взето от служебното правителство, беше записано, че трябва да се съобразим с новия Закон за концесиите, който сме направили. Относно това дали трябва или не трябва да се дава летище „София“ на концесия, бих казал, че концесията в никакъв случай не означава смяна на собствеността\", посочи Московски.  Предстои решаване на проблема с БДЖ, няма да има продажба нито на вагони, нито на сградата на железницата, каза още министърът.  Във връзка със задълженията на БДЖ, Московски коментира:  „С кредиторите водим преговори повече от една седмица с цел намаляване на наказателните лихви. Какви ще са споразумениятя може би към днешна дата ще бъде факт. Все още уточняваме какъв ще е размерът на наказателните лихви“.  Той посочи, че предстоят разговори с министъра на финансите и сумата да бъде предоставена като безлихвен заем от държавния бюджет.  ", "date": "2018.06.28", "title": "Московски: Концесията не означава смяна на собствеността, летище „София“ остава държавно"}
{"url": "http://epicenter.bg/article/Simeonov-sreshtu-Belev--Lazha-e--che-sam-otsednal-v-5-zvezden-hotel-v-Bahreyn/157939/2/0", "text": "Вицепремиерът Валери Симеонов обвини в лъжа еколога от организацията \"За да остане природа в България\" Тома Белев.   В момента Симеонов е в Бахрейн, където представлява България на заседанието на Комитета за световното наследство на ЮНЕСКО, на което ще бъдат обсъдени опасенията на организацията, свързани с опазването на Национален парк \"Пирин\" като обект на световното наследство. По този повод вчера Белев написа във Фейсбук:   Работите ли, работите ли? Измислихте ли как ще подпомогнете протестиращите майки на деца с увреждания, че премиерът на Вас разчита? Не Ви ли е срам? Бойко Борисов, на много хубаво място си командироваш подчинените да разрешават проблемите на хората с увреждания. Ама най-добре да командироваш и 2-3 майки с децата. Убеден съм, че Валери Симеонов ще измисли най-доброто решение, когато е близко до гражданите\".   Белев дори публикува снимки от лъскавия хотел. Симеонов отговори на Белев във „Фейсбук“:    \"Поредната фалшива новина. Явно за Зелените лъжата се е превърнала в начин на живот и основен политически аргумент. Преди малко Тома Белев качи на фейсбук профила си лъжата, че съм отседнал в 5-звездния хотел Ритц Карлтън в Бахрейн. Грозно и некоректно е, защото аз и представителите на Министерство на околната среда и водите сме разпределени в среден клас хотели, където нощувките са в определения от държавата лимит за настаняване. По-добре е да обясни къде спи колежката му от Зелените, на чии разноски и чии интереси защитава вече една седмица в Бахрейн? Ние сме тук не да си правим кефа, а да поправяме щетите, нанесени от безобразията на скрити зад фалшиви каузи родни зелени НПО-та, съсипващи предприемачеството и туризма в България. А Вас г-н Белев, ВАС не ви ли е срам да лъжете?\". Белев обаче му отвърна: \"Виждам, че Валери Симеонов - НФСБ, СКАТ, много се е \"възпалил\" на предишния ми пост. Като данъкоплатец в Република България уважително го питам какво прави в Бахрейн, кой го е командировал, каква му е задачата, кой е приел позицията, която защитава там, за колко дена е в Бахрейн, колко струва самолетният му билет и хотела му? Колко са тези разходи за съпътстващата го делегация?\".    ", "date": "2018.06.28", "title": "Симеонов срещу Белев: Лъжа е, че съм отседнал в 5-звезден хотел в Бахрейн"}
{"url": "http://epicenter.bg/article/Bedstveno-polozhenie-v-Smolyan--reka-Cherna-prelya-i-navodni-patishta-i-sgradi-/157940/2/0", "text": "Кметът на Смолян Николай Мелемов обяви бедствено положение от 11.30 часа днес. Пред Радио „Фокус“ – Смолян Мелемов заяви, че река Черна е преляла на няколко места – при КАТ, при ПБЗН, в Устово и се е наложило да се обяви извънредното положение. Кризисният щаб на Общината и в момента заседава, като в него участват и директорите на ОДМВР и РЗПБЗН – Смолян. Екипи изграждат спешни диги по реката.  Река Черна е наводнила сградата на ПБЗН, обществени сгради, складове, частни имоти. \"Магистралата е непроходима и затворена за движение. Има и много наноси по улиците в града от дерета. В района на кино „Дружба“ дерето и изнесло пръст и чакъл на пътя и движението е затруднено', каза Мелемов.  Силен дъжд вали в областта, пътните настилки навсякъде са мокри и хлъзгави. По високите части в Родопите на места има мъгла и видимостта е лека намалена. Повишена е опасността от падащи камъни по всички направления в областта, затова водачите трябва да шофират с повишено внимание и съобразена скорост.  Свлечени камъни на пътя затрудняват движението по направленията Смолян – Смилян и Девин – Кричим. Екипе на пътната служба са на място и разчистват пътищата. Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Крайният срок за изпълнение на дейностите е до 29 юни.  Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срокът на ограничението е до 30 юни. Остава затворен пътят Смолян – Мадан, край село Тикале заради голямото срутище.  Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.  В Смолян вали силен дъжд, пътните настилки по улиците в града са мокри. По стръмните улици се стичат водни потоци, а по останалите на места са се образували големи локви и затова водачите трябва да шофират със съобразена скорост. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града.   ", "date": "2018.06.28", "title": "Бедствено положение в Смолян, река Черна преля и наводни пътища и сгради (ВИДЕО)"}
{"url": "http://epicenter.bg/article/Rumen-Radev-naznachi-Ivelina-Dimitrova-za-chlen-na-SEM/157946/2/0", "text": "На основание чл. 98, т. 7 от Конституцията на Република България във връзка с чл. 24, ал. 1 от Закона за радиото и телевизията, държавният глава Румен Радев подписа указ за назначаването на Ивелина Ганчева Димитрова за член на Съвета за електронни медии (СЕМ). Това съобщиха от прессекретариата на държавния глава.   Ивелина Димитрова замества назначената от президента (2012 - 2017 г.) Росен Плевнелиев Мария Стоянова, чиито мандат изтече на 1 юни.   Ивелина Димитрова е водещ на здравното предаванне на БНТ и продуцент на социални предавания. \"Тя е професионалист, свързан с обществената функция на БНТ\", заявиха от президентството, въпреки, че към 13.11 часа все още не бяха качили на сайта нито професионалната биография , нито снимката на новия член на СЕМ.   Ивелина Димитрова е била продуцент на предаването по БНТ „Малки истории“, което бе водено дълго време от днешния директор на кабинета на държавния глава Иво Христов, стана ясно малко по-късно.      ", "date": "2018.06.28", "title": "Румен Радев назначи Ивелина Димитрова за член на СЕМ"}
{"url": "http://epicenter.bg/article/OON-s-apel-kam-ES--Namerete-obshto-reshenie-za-bezhantsite/157909/7/0", "text": "  Двете агенции на световната организация са обръщат към страните членки на ЕС да се договорят за съгласувани, общи за региона мерки, които рязко \"да намалят безсмислената загуба на човешки животи в морето\".   \"През последните 10 дни сме свидетели как съдове в Средиземно море, возещи спасени бежанци и други мигранти на борда си, не могат да влязат в пристанище заради политическата безизходица в Европа\", се казва в изявление на върховния комисар на ООН за бежанците Филипо Гранди, цитирано от ДПА.   Според двете агенции на ЕС е нужен \"нов подход\" към миграцията, построен на \"взаимодействие между ЕС, ООН и Африканския съюз\", както и подкрепа и солидарност на Евросъюза с онези развиващи се страни, които приемат бежанци.", "date": "2018.06.28", "title": "ООН с апел към ЕС: Намерете общо решение за бежанците"}
{"url": "http://epicenter.bg/article/Zeehofer--Ne-se-stremim-da-razbiem-koalitsiyata-ili-pak-da-otstranim-Merkel/157910/7/0", "text": "  Говорейки по телевизия А Ер Де ексшефът на баварската сестринска партия на консерваторите на Меркел каза, че   въпреки различията между тях, и посочи, че в споровете по миграцията може да бъдат намерени решения, които да удовлетворят и баварския Християнсоциален съюз", "date": "2018.06.28", "title": "Зеехофер: Не се стремим да разбием коалицията или пък да отстраним Меркел"}
{"url": "http://epicenter.bg/article/Novi-protesti-v-Solun-sreshtu-dogovora-za-imeto-na-Makedoniya/157917/7/0", "text": "Около 2500 души отново протестираха по улиците на Солун снощи срещу договора за името на Македония, предаде БТА, цитирайки АП. Те развяваха гръцки знамена и скандираха \"Македония е гръцка\". Протестът е бил организиран от същите хардлайнерски националистически групировки, които организираха големи митинги по-рано тази година в Солун и Атина срещу очертаващия се компромис между двете правителствата в Атина и Скопие за името.   Преговорите завършиха с подписване на междудържавен договор този месец. Протестиращите снощи хвърлиха боя по мемориал на Холокоста в града и нанесоха щети на местен ресторант, пише Новини.бг.    ", "date": "2018.06.28", "title": "Нови протести в Солун срещу договора за името на Македония"}
{"url": "http://epicenter.bg/article/London-se-strahuva--che--quot-mirno-sporazumenie-quot--mezhdu-Tramp-i-Putin-mozhe-da-podkopae-NATO/157918/7/0", "text": "Великобритания се страхува, че президентът на САЩ Доналд Тръмп ще подкопае НАТО като сключи „мирно споразумение“ с президента на Русия Владимир Путин, при срещата им през следващия месец, пише британският вестник The Times, цитиран от \"Фокус\".   Министри от британския кабинет се опасяват, че Тръмп може да бъде убеден да намали ангажиментите на американските военни сили в Европа, по този начин компрометирайки отбраната на държавите от НАТО срещу евентуална руска агресия. Те също са притеснени, че американският президент може да предаде на Владимир Путин пропагандна победа като отмени или промени планираните военни учения на Алианса. Всеки такъв ход може да предизвика екзистенциална криза за 29-членния съюз, който гарантира сигурността на Запада от 1949 година насам, разчитайки на мощта на американските военни сили. Представители на НАТО се опасяват, че Тръмп може да потърси начин да повтори своето „мирно споразумение“ с Ким Чен-ун и Северна Корея, което генерира позитивно отразяване. Той изненада наблюдателите по време на преговорите, като отмени американските военни учения с Южна Корея.   Представители на Белия дом се предполага, че не са наясно с плановете на Доналд Тръмп за срещата в Европа, допринасяйки за безпокойството на натовските представители. Един министър от кабинета е заявил: „Това, от което се притесняваме, е че някакъв вид „мирно споразумение“ между Путин и Тръмп ще бъде обявено. Можем да видим двамата как казват, „Защо държим всичката тази военна техника в Европа?“ и да се съгласят заедно да я премахнат“.   Те допълниха, че политиката зад всякакъв такъв подобен ход от Тръмп би била трудна за навигиране: „Трудно е да застанеш против мира, но ще бъде ли наистина мир?“.      Джон Болтън, съветникът по национална сигурност на САЩ, се срещна с британския си колега Марк Седуил в понеделник. Правителствени представители на Великобритания търсят яснота за намеренията на американския президент, имайки предвид че в плановете му попада и визита във Великобритания като част от Европейската му обиколка.   Страните от НАТО са изправени пред огромен натиск да увеличат разходите си за отбрана, след като Доналд Тръмп настоя държави като Германия да заделят 2 процента от своите БВП.   Тръмп ще пристигне на срещата на върха на НАТО в Брюксел, насрочена за 11 и 12 юли, малко след като реципрочните санкции на Европейския съюз срещу американски стоки влязат в ефект, което може да нажежи положението. Говорейки с министри, официални представители и експерти, The Times откри опасения, че срещата на върха на НАТО и срещата между Путин и Тръмп може да предизвика: - Владимир Путин да убеди Доналд Тръмп, че САЩ не трябва да вземат участие във военните учения на НАТО в Норвегия през тази есен, позволявайки на американския президент да спести големи разходи. - Разполагането на американска военна база в Полша финансирана от полското правителство в двустранно споразумение извън условията на НАТО. - Тръмп да приеме анексията на Крим и да промени решението си за санкциите, в замяна на прекратяване на огъня в източна Украйна. Джон Болтън отхвърли това предположение. Правителствен източник заяви, че Доналд Тръмп може да се опита да си осигури връщането на Едуард Сноудън, който разкри секретна информация по сигурността, след което избяга в Русия, и за чиято екзекуция президентът вече призова. Министър от кабинета заяви, че по-нататъшна провокация от Москва се очаква след края на Световното първенство, „възможно дори в следващите шест месеца“. Европейските лидери ще обсъдят заплахата, която Доналд Тръмп представлява за Западното единство по време на срещата на върха на ЕС в Брюксел в четвъртък. Премиерът Тереза Мей се очаква да изясни позицията на Великобритания, че е готова да се включи в европейските инициативи, за да се контрира заплахата от Русия, дори те да не са подкрепени от САЩ.  ", "date": "2018.06.28", "title": "Лондон се страхува, че \"мирно споразумение\" между Тръмп и Путин може да подкопае НАТО"}
{"url": "http://epicenter.bg/article/Vazstanovyavat-zadalzhitelnata-voenna-sluzhba-vav-Frantsiya/157919/7/0", "text": "В опит да насърчи гражданския дълг и националната гордост сред младото население на страната, правителството на Франция е представило план за възстановяване на задължителната военна служба за всички 16-годишни, пише Фокус, цитирайки електронното издание на списание Time. Оригинално предложен по време на предизборната кампания на президента на Франция Еманюел Макрон, планът за задължителна военна служба се прилага за момчета и момичета и ще работи в две фази. Първата ще бъде задължително едномесечно назначение, което ще се фокусира върху гражданската култура, която според правителството е начин да се „позволи на младите хора да създават нови връзки и да развиват ролята си в обществото“. Това включва и дейности като благотворителност, доброволно преподаване или военно обучение с полицията, пожарната служба или армията. Във втората част, младите хора ще имат възможност да избират дали искат да завършат своето доброволно назначение за от три месеца до година, „в област свързана с отбраната и сигурността“. Те ще имат и опцията да преследват доброволна работа в културното наследство, околната среда или социалните грижи.   Програмата се изчислява на 1.8 милиарда долара годишно, с първоначална държавна инвестиция от 2.5 милиарда долара. Когато Макрон подхвърли идеята си по време на кампанията през 2017 година, програмата беше повече насочена към „директното преживяване от военния живот“ за младежи между 18 и 21 години. Франция прекрати своята задължителна служба през 1997 година, когато Макрон е бил на 18 години, правейки го първия френски президент, който не е изкарал военна служба.        ", "date": "2018.06.28", "title": "Възстановяват задължителната военна служба във Франция"}
{"url": "http://epicenter.bg/article/Migratsiyata-i-sigurnostta-dominirat-sreshtata-na-liderite-na-ES/157922/7/0", "text": "Миграция, сигурност и отбрана, многогодишна финансова рамка след 2020 г - това ще са темите, които ще доминират на днешното заседание на лидерите на страните членки на Европейския съюз, съобщава БНР. Те се събират следобед в Брюксел за началото на Европейския съвет, който ще се проведе днес и утре. Сред останалите теми, които ще се обсъждат днес, ще бъдат работните места, растежа и конкурентоспособността, иновациите и дигитализацията. В началото на работната сесия ще бъдат обменени мнения с генералния секретар на НАТО Йенс Столтенберг за отношенията на алианса с ЕС.  Като представител на ротационното председателство на Съвета, премиерът Бойко Борисов ще информира накратко за изпълнението на предходните заключения на Европейския съвет. Доналд Туск ще се срещне с македонския премиер Зоран Заев, като двамата ще дадат съвместен брифинг. По-късно пък е предвидена съвместна пресконференция на Туск, председателя на ЕК Жан-Клод Юнкер и премиера Бойко Борисов. Обсъждането на темата „Миграция -външно и вътрешно измерение“ ще започне на работната вечеря на лидерите сред 19.30 местно време.    ", "date": "2018.06.28", "title": "Миграцията и сигурността доминират срещата на лидерите на ЕС"}
{"url": "http://epicenter.bg/article/Tsipras-gotov-da-priema-migranti-ot-Germaniya/157923/7/0", "text": "Премиерът на Гърция Алексис Ципрас изрази готовност за сключване на сделка с Берлин за връщане от Германия на мигранти, които търсят убежище. Ципрас заяви това в интервю за вестник „Файненшъл таймс“, цитирано от агенция ТАСС и БНР. Той определя Дъблинския регламент като нежизнеспособен и  се надява да бъде намерен път, в рамките на международното право, който да позволи споделяне на тежестта. По думите на Ципрас едно споразумение с Германия няма да окаже съществен ефект върху ситуацията, тъй като гръцката граница се пресича всеки месец само от 50 до 100 лица, търсещи убежище.    ", "date": "2018.06.28", "title": "Ципрас готов да приема мигранти от Германия"}
{"url": "http://epicenter.bg/article/Polsha-otmeni-tekst-ot-zakona-za-Holokosta/157925/7/0", "text": "Полският парламент внесе промени в закон, който има за цел да подобри имиджа на поляците по времето на Втората световна война. Законът бе остро осъден от Израел и критикуван от САЩ. Поправката отменя изцяло клауза от текста на закона, който влезе в сила през март. Тя предвиждаше наказателна отговорност - глоби и затвор до три години за твърдения, че Полша носи отговорност за съучастие в престъпленията, извършени от нацистките окупатори по време на Втората световна война.   Поправката бе приета и от двете камари на парламента. Поправката в закона за Института за национална памет, бе включена спешно в дневния ред на парламента вчера по искане на премиера Матеуш Моравецки. Той призна пред депутатите, че макар и целта на закона да е била „борба за истината“, пасажите за наказателните санкции „парадоксално“ са предизвикали толкова противоречия, че са станали контрапродуктивни, предаде БГНЕС.   Моравецки посочи, че в случай на публикации, в които се съдържат клевети за Полша като „полски есесовци“, полско Гестапо, или полски концентрационни лагери, то остава възможността да се заведе граждански иск, като съответният „издател в САЩ или някъде в Германия“ ще е заплашен да трябва да плати 100 млн. евро или 100 млн. долара обезщетение.   Правителството на Израел и еврейската диаспора обвиниха Варшава, че иска да отрече участието на някои поляци в геноцида над евреите. Премиерът Бенямин Нетаняху, който направи пред пресата съвместно изявление с полското правителство, каза с удовлетворение, че е изпълнил дълга си, така че истината за Холокоста да се зачита. В общата си декларация двете правителства осъждат всички форми на антисемитизъми се противопоставят на всякакви негативни национални стереотипи.   „Важно е учени, преподаватели, журналисти, оцелели и техните семейства да могат свободно да проучват всичко за Холокоста, без да рискуват съдебно преследване“, се казва в комюникето. За полското правителство главната цел на този закон е да се води борба с израза „полски концентрационни лагери“, който е несправедлив, тъй като лагерите са направени от германските нацисти в окупирана Полша.   Целта на правителството е да се води борба с израза „полски концентрационни лагери“, който е несправедлив, лагерите са направени от нацистите в окупирана Полша.", "date": "2018.06.28", "title": "Полша отмени текст от закона за Холокоста"}
{"url": "http://epicenter.bg/article/Turtsiya-premahva-izvanrednoto-polozhenie/157935/7/0", "text": "Президентът на Турция Реджеп Тайип Ердоган прие председателя на Партията за национално движение Девлет Бахчели в президентския комплекс „Баштепе“ в Анкара. По време на първата им среща след изборите в неделя, лидерите се разбраха да не удължават състоянието на извънредно положение, наложено в страната след неуспешния опит за преврат от 15 юли 2016 г., пише Daily Sabah, цитиран от агенция „Фокус“.   Изданието съобщава това без да предостави детайли, а също така не уточнява източниците си.   По-рано този месец Ердоган заяви, че състоянието на извънредно положение ще бъде вдигнато, ако спечели изборите. То позволява на Ердоган и на неговото правителство да заобикалят парламента при приемането на нови закони и им позволява да ограничават определени права и свободи. Според тях тези мерки са необходими за справяне със заплахите за сигурността.", "date": "2018.06.28", "title": "Турция премахва извънредното положение"}
{"url": "http://epicenter.bg/article/Nad-21-000-narusheniya-na-prava-na-detsa-sa-registrirani-prez-2017--sochi-doklad-na-OON/157944/7/0", "text": "Над 10 000 деца са били убити или осакатени във въоръжени конфликти по целия свят миналата година, други са били изнасилени, принудени на станат въоръжени войници или са заловени при нападения срещу училища и болници, сочат данни на ООН, цитирани от Асошиейтед прес и БТА.   През 2017 г. са били регистрирани общо над 21 000 нарушения на права на деца - рязък скок в сравнение с предходната година, се казва в годишния доклад \"Деца и въоръжени конфликти\".   За близо половината от общо повече от 1300 случаи на загинали или ранени деца ООН обвинява подкрепяната от САЩ арабска коалиция, която се сражава в Йемен. Децата са станали жертва на въздушни или сухопътни атаки на войски на Саудитска Арабия и Обединените арабски емирства срещу бунтовниците хуси, които се противопоставят на международно признатото правителство.   Сред жертвите, включени в доклада, са 11-годишни деца войници, които са участвали в гражданската война в Йемен и други държави, подчертава ООН.   \"Важното е, че тези деца не трябва да бъдат третирани като второразредни; те заслужават същите права които има всяко друго дете - да живее смислен живот и да получи възможност да се възстанови\", каза Вирджиния Гамба, специален представител на ООН по темата за децата и въоръжените конфликти. Гамба каза, че данните в доклада са възмутили дълбоко генералния секретар на ООН Антониу Гутериш.   Описаните 21 000 нарушения на детски права включват 10 000 случаи на убити или осакатени деца, главно в Ирак, Мианма, Централноафриканската република, Демократична република Конго, Южен Судан, Сирия и Йемен.   Тези случаи са се увеличили драматично спрямо предходната 2016 г., когато са били 15 500. Установено е, че почти половината от 881 потвърдени деца жертви, загинали в Нигерия са загубили живота си при самоубийствени атаки, включително с използването на други деца за атентатори самоубийци. Над 1900 деца са били задържани заради техни лични или на родителите им връзки с бунтовническата организация \"Боко Харам\".   Поне 1036 деца са затворени в Ирак по обвинения, че са заплаха за националната сигурност, най-вече заради предполагаеми техни връзки с терористичната организация \"Ислямска държава\".   1221 деца са били използвани като войници в Южен Судан.   Твърди се, че в Сомалия екстремистката групировка Аш Шабаб е отвлякла над 1600 деца, за да станат войници или да бъдат използвани като сексуални роби.   Деца в Мианма, Южен Судан, Сирия и Йемен не са имали достъп до животоспасяваща медицинска помощ.   Правителствени сили в различни държави носят отговорност да около 9000 нарушения на правата на деца през 2017 г., отбелязва ООН.    ", "date": "2018.06.28", "title": "ООН: Над 10 000 деца са били убити или осакатени във въоръжени конфликти през 2017 г."}
{"url": "http://epicenter.bg/article/DPS--Vitsepremier-i-ministar-ot-OP-sa-v-shema-za-davane-na-balgarsko-grazhdanstvo/157951/2/0", "text": "  Това обяви на брифинг в Народното събрание депутатът от ДПС Йордан Цонев.   \"  Темата е от изключителна важност за националната сигурност на страната и за членството ни в шенгенското пространство.    От публикации в западния печат става ясно, че най-малко един министър и вицепремиер от националистите са участвали в тази престъпна схема.  , категоричен беше той.   \"Знаете, че за създаването на анкетна комисия са необходими 48 гласа. Ние нямаме тези гласове и ще потърсим подкрепа първо от опозицията в лицето на БСП. Ако не я получим, ще потърсим съдействие от управляващите. Аз мисля, че и ГЕРБ трябва да се включат в тази инициатива и да ни подкрепят.   разкри Цонев.   , заяви в кулоарите на парламента председателят на ПГ на Обединени патриоти Волен Сидеров.   Той коментира твърденията на ДПС, че вицепремиер и министър от ОП са участвали в корупционна схема за издаване на българско гражданство и поискаха създаване на анкетна комисия, която да разследва случая. , обяви Сидеров.     \"Всеки петък пред хотел Рила в София пристигат бусове с македонци и албанци, които съвсем организирано попълват и подават заявления за гражданство    Но не на бежанци, а на престъпници. На доказани престъпници с влезли в сила присъди, които са издирвани от Интерпол. Наркотрафиканти, сводници, контрабандисти, крадци, изнасилвачи -ето такива хора зорлем сме направили българи\", разкрива Ахчиева.    Още през 2014 г. проверки на Върховната административна прокуратура установяват нарушения в Държавната агенция за българите в чужбина (ДАБЧ).  Намерени са фалшиви документи, няма и правилник за прилагане на закона. Констатациите на прокуратурата се потвърждават и през 2016г.    . Това всъщност е облекчената процедура по Закона за българско гражданство- в нея превес над закона взема декларираното самосъзнание  Всеки петък пред хотел „Рила“ в София пристигат бусове с македонци и албанци, които съвсем организирано попълват и подават заявления за българско гражданство. Това е един своеобразен канал за натурализиране на българи, които не са българи.  Ахчиева дава пример с Кадрие Ризова от Битоля, която е подала заявление, че иска българско гражданство. В интервюто пред нашия консул в Македония на въпрос каква е нейната народност, тя отговаря, че е циганка-мосюлманка. Само че в заявлението й пред нашето правосъдно министерство Кадрие е попълнила, че е българка.  Шефът на ДАБЧ Борис Вангелов не може да отговори на това противоречие.      Вицепрезидентът Илияна Йотова обяви, че няма да подписва укази за придобиване на българско гражданство от чужди граждани, докато специална комисия от експерти не потвърди истинността на представените документи за българския им произход.  Според справка на Министерството на правосъдието, цитирана от worldbg.eu, за последните 15 години общо  116 222 чужденци са получили българско гражданство  113 647 от тях са го взели на основание „произход“, а 2575 -„обща натурализация“. Кандидатствалите са над 185 000 чужденци.  Повече от половината – близо 60 000 души, получили български паспорти, са македонци. Около 30 000 са новите българи от Молдова, 6000 са украинците, 5400 са сърбите. След тях са руснаците (5194 души) и израелците (3840).  Албанците, които са получили бг гражданство през периода са 2192, а турците, сдобили се с наш паспорт – 622-ма.", "date": "2018.06.28", "title": "ДПС: Вицепремиер и министър от ОП са в корупционна схема за даване на българско гражданство"}
{"url": "http://epicenter.bg/article/Prashtat-armiyata-v-pomosht-na-bedstvashtiya-Smolyan-/157955/2/0", "text": "Модулно формирование от състава на 101-ви алпийски полк ще окаже помощ днес, 28 юни, на населението в Смолян. Вследствие на обилните валежи в града е обявено бедствено положение. Това съобщиха от пресцентъра на министерството на отбраната.  Модулното формирование е в състав от 41 военнослужещи, които със специализирана техника ще изграждат диги на река Черна в кв. Устово в града. Действията им се ръководят от командира на алпийците полковник Димитър Кацаров.  Военнослужещите се включват в спасителните действия след отправена молба от областния управител на област Смолян Недялко Славов.  ", "date": "2018.06.28", "title": "Пращат армията в помощ на бедстващия Смолян "}
{"url": "http://epicenter.bg/article/Ekaterina-Zaharieva--ES-ne-biva-da-gubi-fokusa-varhu-Zapadnite-Balkani/157962/2/0", "text": "„Радвам се, че мога да говоря за Западните Балкани и за ролята на България в процеса на присъединяване, ден и половина след като председателствах Съвет „Общи въпроси“, на който за първи път от 2015 г. успя да се постигна единодушие по темата за разширяването. Тази тема е чувствителна за много страни членки на ЕС, но здравият разум надделя и успяхме да дадем ясна перспектива и ясни времеви граници на две държави – Република Македония и Република Албания. Това е успех за целия Европейски съюз, не само на Българското председателство, но това беше нашият план максимум и се радвам, че успяхме да го изпълним“.   Това заяви вицепремиерът и министър на външните работи Екатерина Захариева на изнесено заседание на групата на Европейските консерватори и реформисти, която се проведе днес в хотел „Балкан“ в София, съобщиха от пресцентъра на Министерството на външните работи. Министър Захариева направи кратък анализ на ситуацията в региона и на постигнатото от България по време на нейното Председателство на Съвета на ЕС. „Мисля, че най-важното, което направихме, е, че успяхме да отблокираме тази блокирана тема – европейската перспектива на страните от Западните Балкани\", заяви тя. „В началото не беше лесно да убедим всички 28, че това е важна тема за цяла Европа. Но вярвам, че сега лидерите са на мнение, че границите на сигурността на ЕС не приключват с границите на страните членки. Ще добавя и темата за дигитализацията, за младите хора, за бъдещето и за вярата в Европейския съюз. В тези държави е най-проевропейски настроеното население в Европа – с над 75 %“, посочи Захариева. Според министър Захариева фокусът върху Западните Балкани през последните шест месеца е стимулирал лидерите в тези страни да започнат да решават проблеми, оставени отворени с десетилетия, както и да ускорят темпа на реформите и изпълнението на условията, необходими за започване на преговори за членство или за отваряне на определени глави. Тя изтъкна, че за първи път от 15 години е имало Среща на върха в София с участието на лидерите на ЕС и лидерите от Западните Балкани, както и че по време на Българското председателство са били проведени над 60 срещи и съвети със страните от Западните Балкани и европейските партньори. „В края на шестте месеца разполагаме за първи път с ясен план и стратегия за свързаност и източниците за финансиране на страните от Западните Балкани\", заяви първият ни дипломат.  „Най-важното сега е да не губим фокуса от Западните Балкани и, въпреки че през тези месеци бяха постигнати много успехи – като Договора за приятелство, добросъседство и сътрудничество с Република Македония и постигнатото споразумение между Скопие и Атина за името, решаването на граничния спор между Черна гора и Косово, както и продължаващият диалог между Белград и Прищина, има още много отворени въпроси и много работа“, изтъкна Захариева, уточнявайки, че няколко бъдещи председателства са поели ангажимент да продължат този приоритет на Българското председателство.  ", "date": "2018.06.28", "title": "Екатерина Захариева: ЕС не бива да губи фокуса върху Западните Балкани"}
{"url": "http://epicenter.bg/article/Tsvetanov-uchastva-v-kragla-masa-za-sigurnostta-na-Zapadnite-Balkani-v-London/157963/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов участва като говорител в кръгла маса за сигурността на Западните Балкани. Форумът се провежда в Лондон в сградата на парламента на Великобритания. Домакин на събитието е Камарата на лордовете, а основен съорганизатор на кръглата маса е Европейската лидерска мрежа.   В рамките на форума Цветан Цветанов направи изказване за перспективите пред сигурността на Западните Балкани. „Западните Балкани са ключови за сигурността на Европа. По данни на Европол около 800 граждани от региона са заминали като чуждестранни бойци за ИДИЛ в Сирия. Завръщането на тези бойци създава реална заплаха за сигурността“, обясни председателят на Комисията по вътрешна сигурност и обществен ред.   Цветан Цветанов коментира, че само повишаването на доверието, свързаността и обмена на разузнавателна информация могат да гарантират адекватен и ефективен отговор на тази заплаха. „Това би довело и до по-добро противодействие на опитите за радикализация и на дейността на организираната престъпност в региона“, уточни той.   В панела за сигурността на Западните Балкани участваха още председателят на Парламентарната асамблея на ОССЕ Джордж Церетели, бившият министър на отбраната на Македония Зоран Йолевски и съветникът на вътрешния министър и правителството на Сърбия Владимир Божович. Всички те се обединиха около мнението, че изграждането на многостранни формати на сътрудничество на регионално ниво, включително и в оперативен план, е от основно значение за сигурността не само на Западните Балкани, но и за колективната сигурност на континента.", "date": "2018.06.28", "title": "Цветанов участва в кръгла маса за сигурността на Западните Балкани в Лондон"}
{"url": "http://epicenter.bg/article/Nikolay-Nankov--Yazovirite-sa-v-otlichno-sastoyanie/157966/2/0", "text": "Заради дъждовете обстановката в страната се усложнява, каза министърът на регионалното развитие и благоустройството Николай Нанков, цитиран от БНР.   Министърът посочи къде са се активизирали или образували свлачища:  \"В Родопите и в Самоковско, Кресненското дефиле - по протежение на главен път Е-79 София-Кулата е в авариен режим. Укрепваме и осигуряваме нормалната пропускливост поне на автомагистралите и първокласните пътища, както и на АМ \"Люлин\", така че очакваме усложнена обстановка на активизирали се и бъдещи свлачища, но колегите от агенция \"Пътна инфраструктура\" и щаба към агенцията са в денонощен режим на следене, отреагиране при необходимост\".  Язовирите, които са под контрола на Министерството на регионалното развитие, са в отлично състояние и подготвени за усложнената обстановка, добави министър Николай Нанков:  \"Деветте язовира, стопанисвани от МРРБ по линия на ВиК дружествата са в отлично експлоатационно състояние. Два от тях - контролирано изпускане, \"Христо Смирненски\" до Габрово и Ново Паничери до Бургас. Миналата седмица е изпратено писмо до ВиК управителите да следят водните нива, така че с питейно-битовите язовири проблем нямаме, в никакъв случай. Речните корита са почистени и е осигурена нормалната проводимост на речните легла\".  ", "date": "2018.06.28", "title": "Николай Нанков: Язовирите са в отлично състояние"}
{"url": "http://epicenter.bg/article/Cherven-kod-v-Smolyansko--Reka-Cherna-prelya-na-nyakolko-mesta--SNIMKI-i-VIDEO-/157970/2/0", "text": "Червен код за проливни валежи и гръмотевици е в сила за област Смолян, сочи справка на сайта на БАН, предаде  bTV . По-рано днес кодът беше оранжев.   На много места вече е обявено бедствено положение.   В Смолян река Черна преля на няколко места. Екипи изграждат диги около реката, наводнени са обществени сгради, складове и частни имоти.   В Чепеларе също е обявено бедствено положение. Там нивото на река Чая е значително повишено, а главният път е залят. Спешните екипи изграждат диги около коритото.   По пътищата в Смолянско има опасност от падащи камъни, шофьорите да се движат с повишено внимание, предупреждават властите. На много места са се активизирали свлачища. Едно от тях е затворило пътя между Проглед и Чепеларе.   Областен кризисен щаб следи състоянието на язовири, хидротехнически съоръжения и речни корита. Извършва се и контролирано изпускане на вода от язовирите „Доспат” и „Цанков камък”.     Спряно е движението на моторни превозни средства по пътя Асеновград – Смолян. Причина са паднали скални отломки на пътното платно на около 10 км след Бачково, в близост до разклон за Югово. Предприети са действия за разчистване на свлачището с помощта на специализирана техника.   До приключване на работата полицейски екипи насочват автомобилите по обходни маршрути.   До момента са получени над 70 сигнала за произшествия в цялата страна, свързани с усложнената метеорологична обстановка. Няма данни за застрашени хора и населени места.", "date": "2018.06.28", "title": "Червен код в Смолянско! Река Черна преля на няколко места (СНИМКИ и ВИДЕО)"}
{"url": "http://epicenter.bg/article/Radev--Brekzit-ne-tryabva-da-se-otrazyava-negativno-na-pravata-na-balgarite-v-Obedinenoto-kralstvo/157971/2/0", "text": "Напускането на Европейския съюз от Великобритания не трябва да се отразява негативно на правата на българите, които живеят в Обединеното кралство. И ЕС, и Великобритания, имат интерес от постигането на съгласие по отношение на достъпа до работа и образование на 3.8 млн. европейски граждани, които живеят във Великобритания, както и на около 900 000 британци в ЕС.   Това заяви президентът Румен Радев на среща на „Дондуков“ 2 с председателя на Групата на европейските консерватори и реформисти в Европейския парламент Сайед Камал. Двамата бяха единодушни, че вотът на британските граждани трябва да бъде уважаван, но в интерес на държавите от ЕС и Великобритания е да запазят доверието, конструктивния диалог и сътрудничеството в чувствителни сфери като сигурността и отбраната.   Президентът Радев открои и доброто двустранно сътрудничество на България и Великобритания в сферата на сигурността и борбата с тероризма и изрази увереност, че това партньорство ще продължи да се развива.", "date": "2018.06.28", "title": "Радев: Брекзит не трябва да се отразява негативно на правата на българите в Обединеното кралство"}
{"url": "http://epicenter.bg/article/Nikoleta-s-Niki-v-Parizh--Chestit-rozhden-den--lyubov-/157943/10/100", "text": "Николета Лозанова публикува романтичен кадър от Париж с любимия си Ники Михайлов, пише Дир.бг   Двамата са заминали за Града на любовта за рождения му ден, а Николета сподели кадър от терасата на хотела на фона на Айфеловата кула, на която и двамата са по халати.   пише Николета към снимката.   Михайлов и Лозанова са отседнали в 5-звезден хотел в сърцето на френската столица.   Наскоро двойката бе в Доминиканската република, откъдето също сподели романтични кадри. Някои медии дори спекулираха, че двамата са се венчали тайно, но това така и не беше потвърдено.", "date": "2018.06.28", "title": "Николета с Ники в Париж: Честит рожден ден, любов!"}
{"url": "http://epicenter.bg/article/Pochina-bashtata-na-Maykal-Dzheksan/157945/10/99", "text": "\r\n Джо Джексън, патриархът на семейство Джексън и баща на краля на поп музиката Майкъл Джексън, почина на 89-годишна възраст, съобщи Франс прес като цитира американски медии. \r\n   \r\n Специализираният сайт за знаменитости TMZ.com и \"Ентъртейнмънт тунайт\" оповестиха, че основателят на група \"Джексън файв\" е умрял от рак, пише Дир.бг \r\n   \r\n Близки до семейството източници уточниха пред TMZ.com, че Джо починал днес сутринта в Лос Анджелис. Той бе хоспитализиран този месец, като бе диагностициран с рак в терминален стадий. \r\n   \r\n Миналата неделя на страницата си в Туитър Джо Джексън качи послание, с което намекна, че краят му наближава. \"Виждал съм повече слънчеви залези, отколкото ми остава да видя\", е написал той. Посланието му е придружено от снимка, на която се вижда, че съзерцава слънчев залез. \r\n   \r\n Джо Джексън откри музикалния талант у децата си. Той основа групата \"Джексън файв\", в която синът му Майкъл Джексън бе вокалист. Тя записа редица хитове, сред които излезлият през 1969 г. \"I Want You Back\". Тогава бъдещият крал на поп музиката бе 11-годишен. \r\n", "date": "2018.06.28", "title": "Почина бащата на Майкъл Джексън"}
{"url": "http://epicenter.bg/article/Nikol-Shertsinger-pokaza-prelesti-sas-smelo-dekolte-na-blagotvoritelen-bal--Snimki-/157947/10/100", "text": "Певицата  . Красивата половинка на българския тенисист Григор Димитров бе сред гостите на благотворителния бал на Елтън Джон, чиято фондация подкрепя засегнатите от СПИН.   Чаровната брюнетка бе избрала рокля в актуалния за сезона цвят пепел от рози, а погледите на всички бяха приковани от  .  Семпли бижута и прическа допълваха цялостната визия на дръзката Никол.   Красавицата  , а нейният стил не признава рамки. На червения килим може да бъде видяна както  , така и с  .   Източник: Дарик", "date": "2018.06.28", "title": "Никол Шерцингер показа прелести със смело деколте на благотворителен бал (Снимки)"}
{"url": "http://epicenter.bg/article/Antoniya-Petrova-i-Ivaylo--Rabotim-za-parvo-dete/157948/10/100", "text": "\"Мис България\" 2009 Антония Петрова и съпругът й - бизнесменът Ивайло Батинков, дадоха първото си интервю като семейство пред Love style и показаха ексклузивни снимки от тайната си гръцка сватба в Порто Елеа, която се състоя на 17 юни. Двамата се срещат за първи път на 17 март и решават да отпразнуват тримесечното си запознанство със сватба.   , категоричен е Ивайло.   Запознават се по много забавен начин. Той отива в заведение, където тя много обича да ходи. И двамата ималт резервация. Тя със свои приятелки, а той със свои приятели.    разкрива Антония.   А Ивайло признава, че когато тя излязла за малко, той споделил на своите приятели   Влюбените няма да се венчаят в църква, но ще имат  след около месец в София. То ще е на басейн и на него ще поканят приятели, които не успяха да отидат в Гърция, както и бизнес партньори. Ще си направят още един ритуал, който и двамата с Иво харесват, но пазят в тайна.   Те вече  : , признава Ивайло. И за двамата това ще е първи наследник.", "date": "2018.06.28", "title": "Антония Петрова и Ивайло: Работим за първо дете"}
{"url": "http://epicenter.bg/article/Georgi-Milchev-Godzhi-i-polovinkata-mu-Nadezhda-pusnaha-parvata-snimka-na-dashterya-si-/157958/10/100", "text": "Георги Милчев-Годжи и половинката му Надежда Дончева предпочитат да държат личния си живот далеч от хорските погледи. Сега обаче се появи първата снимка на щастливото семейство с 6-месечната им дъщеричка. Малката Цвета, която се роди през декември 2017, е кръстена на майката на Годжи. За Милчев това е трето дете, той има двама синове от първата си съпруга - неговата ученическа любов, Даниела, пише Дир.бг   С Надежда се запознават покрай професионален ангажимент. Тя има малък бизнес, свързан със здравословно хранене, а Милчев е поддръжник на природосъобразния начин на живот.   Кадърът на семейството, което не обича да събира любопитни погледи, бе публикуван във Фейсбук страницата на радио \"Веселина\".", "date": "2018.06.28", "title": "Георги Милчев-Годжи и половинката му Надежда пуснаха първата снимка на дъщеря си "}
{"url": "http://epicenter.bg/article/Obyaviha-Shakira-za-natsist-zaradi-kolie/157961/10/100", "text": "Колумбийската певица  изтегли от официалния си бутик колие с изображение на слънце, обградено от 12 лъча - използван от нацистите символ, след остра реакция в социалните мрежи, съобщи Франс прес, цитиран от Дарик.   Заради колието в социалните мрежи  бе обявена за нацист. Макар изображението на  - кръг, в който има слънце, обградено от 12 лъча, да не е използвано единствено от крайната десница, промоутърите на концертите ѝ \"Лайв нейшън\" решиха да изтеглят от продажба колието с този символ. \r\n \r\n \r\n \r\n \"Колието, замислено от \"Лайв нейшън\" за турнето \"Ел Дорадо\" на Шакира, е базирано върху предколумбовата иконография\", поясни американската компания на страницата си в Twitter. \r\n \r\n \r\n \r\n \"Някои фенове обаче изразиха безпокойството си, тъй като дизайнът на   с неонацистки изображения. Затова изтеглихме артикула от колекцията за турнето\".", "date": "2018.06.28", "title": "Обявиха Шакира за нацист заради колие"}
{"url": "http://epicenter.bg/article/Prints-Lui-shte-bade-krasten-na-vazhna-za-kralitsa-Elizabet-Vtora-i-prints-Filip-data/157989/10/99", "text": ", третото дете на  и  , ще бъде кръстен на 9 юли - важна дата за кралица Елизабет Втора и съпруга ѝ принц Филип, пише в. \"Дейли експрес\", цитиран от Дарик.   На тази дата през 1947 г.  , тогава все още принцеса, и  обявяват годежа си. Двойката сключва брак на 20 ноември същата година, припомня изданието.    , който се роди на 23 април и е пети поред наследник на британския престол, ще бъде кръстен на частна церемония в Кралския параклис на двореца  .   По традиция кръщенето ще бъде извършено от архиепископа на Кентърбъри  . В деня на кръщенето си  ще бъде на 11 седмици. В Кралския параклис на двореца Сейнт Джеймс беше кръстен и по-големият брат на Луи,  . На кръщенето си първородният син на херцога и херцогинята на Кембридж беше на три месеца.   Сестра им  беше кръстена на 9-седмична възраст в църквата \" \" в  - провинциалното имение на кралица Елизабет Втора в Норфолк.   Едно от най-късно кръстените кралски бебета - на девет месеца, е  .   Сред важните събития, организирани в  , са сватбата на кралица Виктория и принц Албърт през 1840 г. и сватбата на бабата и дядото на кралица Елизабет Втора - крал Джордж Пети и кралица Мери през 1893 г.", "date": "2018.06.28", "title": "Принц Луи ще бъде кръстен на важна за кралица Елизабет Втора и принц Филип дата"}
{"url": "http://epicenter.bg/article/Andzhelina-Dzholi-se-poyavi-na-sluzhba-v-London--organizirana-ot-Elizabet-II--Snimki-/157997/10/100", "text": "\r\n Анджелина Джоли не устоя на чара на британското кралско семейство и се появи на служба в Лондон, организирана от Елизабет II. Днешното събитие в катедралата \"Сейнт Пол\" бе по повод 200-годишнината от основаването на Ордена на Св. Михаил и Св. Георги, пише Дир.бг \r\n \r\n 43-годишната актриса бе поканена в качеството си на почетна дама на великия кръст на ордена. Тя бе отличена лично от кралицата през 2014 година. Холивудската звезда се появи в рокля на \"Ралф и Русо\", която комбинира с  , подходяща и за стила на херцогиня Катрин. В момента Анджелина пребивава в Лондон, където снима продължение на \"Господарка на злото\". \r\n   \r\n За съжаление, кралица   и двете дами не успяха да се срещнат отново. От Бъкингамския дворец обясниха: \r\n   \r\n , се казва в съобщението. \r\n През последните дни в британската столица времето е необичайно топло, като температурата на въздуха достигна 25-27 градуса по Целзий, което превишава климатичната норма. \r\n   \r\n По-рано през месец май кралицата бе подложена на успешна операция за премахване на катаракта в частната лондонска болница \"Едуард Седми\". През месец септември 2015 година Елизабет Втора подобри рекорда на кралица Виктория (1819-1901) по продължителност на пребиваване на престола. На 21 април тази година Нейно Величество отбеляза своя 92-рия си рожден ден. \r\n", "date": "2018.06.28", "title": "Анджелина Джоли се появи на служба в Лондон, организирана от Елизабет II (Снимки)"}
{"url": "http://epicenter.bg/article/Dzhuliya-Robarts-pusna-parviya-si-post-v-Instagram-/157999/10/100", "text": "Световноизвестната актриса   пусна първия си пост в  и по този начин, с известно закъснение, направи своя дебют в социалните мрежи, съобщава Асошиейтед прес, цитирана от Дарик.   Изпълнителката на главната роля в култовата романтична комедия \" \" публикува своя снимка, седнала в тревата с дънкови къси панталони и с черна фланелка с надпис \" \". Текстът, съпровождащ фотоса бе повече от лаконичен - \" \".   все още няма свой акаунт във  и  .  ", "date": "2018.06.28", "title": "Джулия Робъртс пусна първия си пост в Instagram "}
{"url": "http://epicenter.bg/article/Rouhani--Shte-postavim-SASht-na-kolene/157908/7/0", "text": "Президентът на Иран Хасан Роухани отказа да „капитулира“ пред Вашингтон и да направи отстъпки по въпроса за преразглеждане на ядрената сделка, съобщи самият той в изявление, излъчвано по държавната телевизия, предава РИА Новости, цитирана от \"Фокус\". „Ще съхраним историческото си национално величие и сами ще поставим САЩ на колене в тази силова борба“, заяви той. Роухани подчерта, че в тази цел Техеран ще помогне на президента на САЩ Доналд Тръмп, чиято политика, по негово мнение, настройва против САЩ целия свят. „Като се има предвид това, което прави Тръмп, виждаме как светът се събира и всеки се обединява един с друг. Мисля, че Тръмп прави на всички добро, обединявайки света, а в същото време изолирайки себе си“, допълни иранският държавен глава. Той засегна и въпросите за икономическите затруднения. „Ние сме длъжни да покажем на света, че можем да преживеем проблемите и трудностите без да променяме своето величие, свобода, независимост, демокрация, републикански строй, религия и култура“, заяви Роухани.", "date": "2018.06.28", "title": "Роухани: Ще поставим САЩ на колене"}
{"url": "http://epicenter.bg/article/Proliven-dazhd-navodni-Istanbul--VIDEO-/157929/7/0", "text": "Силна буря с порой и гръмотевици се изви снощи над Истанбул, предаде бТВ. Улиците на турския мегаполис за кратко време се превърнаха в реки.  Бурята е била придружена от ураганен вятър и градушки на някои места.  Полетите на летище „Ататюрк” бяха прекъснати.  Залети са подлези в града, има наводнени жилищни сгради и офиси. През нощта общински екипи са започнали разчистване на пътищата.  ", "date": "2018.06.28", "title": "Проливен дъжд наводни Истанбул (ВИДЕО)"}
{"url": "http://epicenter.bg/article/Merkel--Sadbata-na-Evropa-e-zalozhena-na-karta-zaradi-migratsionniya-vapros/157949/7/0", "text": "Канцлерът Ангела Меркел заяви днес пред германския парламент, че съдбата на Европа е заложена на карта заради миграционния въпрос, съобщиха световните агенции.  \"Европа е изправена пред много предизвикателства, но предизвикателството, свързано с мигрантския въпрос, може да е решаващо за бъдещето на Европейския съюз\", каза тя, преди да замине за днешната среща на върха в Брюксел.  В речта си пред парламента тя призова за мултилатерализъм вместо за едностранни действия от страна на отделните страни членки на ЕС, защото в противен случай \"никой повече няма да вярва в системата от ценности, която ни направи силни\".  Меркел призова за сключване на споразумения за прием на мигранти с африкански страни по модела на сделката с Турция и добави, че с намаляването на броя на мигрантите трябва да бъде върнат по-стриктният имиграционен контрол отпреди 2015 г.  Канцлерът каза, че НАТО остава от ключово значение за отбраната на Германия, въпреки напреженията в алианса, и че Европа трябва да продължи диалога със САЩ за избягване на търговска война.  Тя говори и за необходимите реформи в еврозоната. Гръцката програма, подобно на други, бе голямо предизвикателство, но можем да кажем, че еврото е стабилно. Тези програми вече приключиха, страните от еврозоната са конкурентоспособни. Бе свършена добра работа и бе даден добър пример за европейска солидарност, каза Меркел.  \"Но все още има нужда от реформа. Затова се споразумяхме с Франция да работим заедно\" за разработване на европейски стабилизационен фонд и вид европейски валутен фонд за избягване на потенциални кризи, каза Меркел.   ", "date": "2018.06.28", "title": "Меркел пред парламента: Съдбата на Европа е заложена на карта заради мигрантите!"}
{"url": "http://epicenter.bg/article/SASht-shte-nastanyat-12-000-nelegalni-imigranti-vav-voenna-baza-v-Teksas/157953/7/0", "text": "  Министерството на вътрешната сигурност на САЩ поиска на територията на една военна база да бъдат подготвени места за настаняване там на 12 000 нелегални имигранти със семействата им, включително и децата, заловени да пресичат нелегално южната граница на страната, предаде Асошиейтед прес, цитирайки източник от администрацията на президента Доналд Тръмп.   Според източника, пожелал анонимност, първите 2000 места следва да бъдат готови през следващите 45 дни, а останалите ще се предоставят според необходимостта. Местата трябва да бъдат оборудвани според установените от американските власти норми, включително и тези за пребиваване на деца. Това предполага в лагера за мигранти да има климатици, библиотеки, самостоятелни бани с душове, както и да се осигури медицинско обслужване. Настанените там ще имат свобода на движение из лагера.   Засега не се уточнява коя военна база ще бъде избрана за целта. В понеделник министърът на отбраната на САЩ Джим Матис каза, че мигрантите могат да бъдат настанени на две места: ВВС базата \"Гудфелоу\" край Сан Анджело, и Форт Блис в Ел Пасо. И двете са в щата Тексас. В момента се уточнява как ще бъдат финансирани лагерите. Персоналът им ще се състои от служители на министерството на вътрешната сигурност, а присъствието на лагера в избраната база няма да влияе на процеса на военната подготовка и обучение в нея според служителите, пожелали анонимност.   Във вторник федералният окръжен съд в Сан Диего, щата Калифорния, постанови, че американските власти трябва да прекратят практиката на разделяне на децата от родителите на нелегално преминалите граница имигранти. Според съдебното решение служителите на миграционните служби трябва в срок от 30 дни да върнат децата на семействата на нелегалните имигранти, намиращи се под арест. А ако разделените от родителите им деца са по-малки от 5 г., това трябва да стане до 14 дни.   През последните седмици в САЩ се разрази скандал около обявената през април от министерството на правосъдието политика на \"нулева толерантност\" към нарушителите на миграционното законодателство, включително и спрямо тези, които пресичат нелегално границата с децата си. Задържаните родители бяха без изключение пращани в ареста и срещу тях започваше съдебна процедура. Децата им бяха изпращани в специални центрове за настаняване, тъй като според американските закони те не могат да бъдат арестувани. Така за периода от 19 април до сега от родителите им бяха откъснати около 2300 деца, което предизвика буря от протести в САЩ, особено сред политическите противници на Тръмп.   Това накара президента да поръча на правосъдното министерство да разработи мерки, които да позволят семействата, задържани за незаконно пресичане на американската граница, да не бъдат разделяни, а да остават заедно с децата си в местата за предварителен арест до разглеждане на делата им от съда.    ", "date": "2018.06.28", "title": "САЩ ще настанят 12 000 нелегални имигранти във военна база в Тексас"}
{"url": "http://epicenter.bg/article/Pravitelstven-samolet-se-razbi-v-Indiya--petima-zaginaha--VIDEO-SNIMKI-/157957/7/0", "text": "Петима души загинаха, след като лек турбовитлов пътнически самолет се разби в покрайнините на индийския мегаполис Мумбай в четвъртък.   По информация на местни медии машината „Beechcraft King Air C90“ е собственост на правителството на индийския щат Утар Прадеш и е изпълнявала чартърен полет, съобщи Нова телевизия.   В момента на катастрофата на борда имало двама пилоти и двама бордни инженери. Те са загинали на място, както и един човек, който бил на мястото на падане на самолета.", "date": "2018.06.28", "title": "Правителствен самолет се разби в Индия, петима загинаха (ВИДЕО+СНИМКИ)"}
{"url": "http://epicenter.bg/article/Nikos-Kotsiyas--Poluchil-sam-800-pisma-sas-zaplahi--kurshumi-i-kutii-s-krav-/157960/7/51", "text": "Изпращат ми куршуми, кутии пълни с кръв и пръст, залята с кръв, заплахи към мен и моето семейство, разкри министърът на външните работи на Гърция Никос Кодзияс в интервю за гръцкото радио \"Нюз247\", цитиран от Канал 3.  Гръцкият външен министър говори за растящата вълна на омраза в Гърция, която според него трябва да спре.  \"Получил съм около 800 писма, заплашващи живота ми и семейството ми. Получавал съм кутии, пълни с кръв, символизиращи, че ще има кръв в семейството ми. И кутии с пръст, покрита с кръв. Получавал съм различни размери куршуми.  Къде е прокуратурата? Тук имаме не само клевета, тук имаме забранено действие, което граничи с престъпление. По същия начин стоят нещата и с обидите, правителството или министрите от правителството - те не вършат задълженията си така, както определя Конституцията, а на принципа на изнудване и заплахи.  Това са тежки престъпления, според гръцките закони, за които не виждам някой да реагира. Открил съм и имената, и адресите, и телефонните номера на хората, които ме заплашваха, но прокурорът не реагира с арест.  800-те писма, за които говори Кодзияс са неизвестни на обществеността. От началото на интензивните преговори с Македония досега, гръцките медии съобщиха само за две заплашителни писма с куршуми до председателят на гръцката дипломация със съобщения \"да не отстъпва името Македония \".   ", "date": "2018.06.28", "title": "Никос Коцияс: Получил съм 800 писма със заплахи, куршуми и кутии с кръв "}
{"url": "http://epicenter.bg/article/Moshtna-eksploziya-razrushi-blok-v-Bremen--ima-zhertri--video/157964/7/0", "text": "Трима души загинаха при мощна експлозия рано сутринта, която почти разруши жилищен блок в германския град Бремен, съобщиха службите за спешна помощ, цитирани от ДПА.   В развалините са открити телата на 41-годишна жена и 7-годишния й син. Взривът е избухнал в 4.30 ч. местно време, съобщи полицията.   Загинала е и 70-годишна жена от съседната сграда, която била обхваната от пламъци след взрива. Той е бил толкова силен, че е разрушил вътрешните стени и са останали само външните носещи, каза говорителят на противопожарната служба Михаел Рихарц.   Коли около сградата са пострадали от летящи отломки. Силата на взривната вълна е била огромна. \"Помислих, че е паднал самолет\", каза съсед на загиналите жени.   Засега причината за взрива не е ясна, макар че властите подозират, че става дума за изтичане на газ.", "date": "2018.06.28", "title": "Мощна експлозия разруши блок в Бремен, има жертви (Видео)"}
{"url": "http://epicenter.bg/article/Zapochva-remont-na-prochutoto-iztochno-krilo-na-Bakingamskiya-dvorets/157969/7/0", "text": "Членове на кралското семейство ще \"опразнят\" знаково крило на Бъкингамския дворец заради ремонт по-късно през годината, предаде Ройтерс, цитиран от Дарик. Ремонтната дейност ще засегне прочутото източно крило на двореца. Там се намира знаковият балкон, на който кралица Елизабет Втора и семейството ѝ се появяват при важни събития.   По време на ремонта ще бъдат подменени спешно остарели електрически и отоплителни системи.   \"По отношения на външния изглед хората едва ли ще забележат някаква промяна, тъй като за ремонта няма да е необходимо скеле\", казва дворцов говорител.   Опразването на източното крило означава, че три от децата на Нейно Величество - принцеса Ан, принц Андрю и принц Едуард, ще трябва да преместят офисите си. Андрю и Едуард, които разполагат и с помещения за преспиване, ще получат такива на друго място в двореца.   Ремонтът няма да засегне пряко кралица Елизабет Втора и съпруга ѝ принц Филип, чиито частни апартаменти се намират в северното крило, нито престолонаследника принц Чарлз, официалната резиденция на когото е Кларънс хаус.   Заради ремонта обаче около 10 000 предмета, сред които картини и други произведения на изкуството, ще трябва да бъдат преместени - на съхранение в склад или дадени под наем.   Ремонтната дейност ще наложи преместването и на 120 души персонал.", "date": "2018.06.28", "title": "Започва ремонт на прочутото източно крило на Бъкингамския дворец"}
{"url": "http://epicenter.bg/article/Tornado-se-izvi-nad-gratski-ostrov--video-/157977/7/0", "text": "Торнадо се изви над гръцкия остров Серифос в Егейско море. Рядкото природно явление е впечатлило туристите, съобщава „Greek Reporter“, цитира  Novini.bg .   Природният феномен е уловен от туристка на плажа Мегало Ливади.   Счита се, че торнадото е от категорията „леки“, които се формират на водна повърхност и се движат нагоре. Когато фунията им вече е видима, се смята, че са достигнали до своята пълнота. Леките водни стълбове обикновено се образуват при слаби ветрове, затова те не се придвижват на дълги разстояния.   В същото време в страната продължава да настъпва лошото време с проливни дъждове и драстичен спад в температурите. Най-тежка е ситуацията в района на Халкидики.  ", "date": "2018.06.28", "title": "Торнадо се изви над гръцки остров (видео)"}
{"url": "http://epicenter.bg/article/Ofitsialno-ot-Kremal--Sreshtata-mezhdu-Vladimir-Putin-i-Donald-Tramp-shte-se-sastoi-na-16-yuli-v-Helzinki-/157976/7/0", "text": "Пресслужбата на Кремъл обяви, че срещата на високо равнище между президентите на Русия и на САЩ Владимир Путин и Доналд Тръмп ще се състои на 16 юли в Хелзинки, предава ТАСС, цитирана от Агенция \"Фокус\".  „В съответствие с постигнатите договорености на 16 юли в Хелзинки ще се състои срещата между президентите на Русия и на САЩ Владимир Путин и Доналд Тръмп. По време на преговорите ще се обсъдят текущото състояние и перспективите пред развитието на руско-американските отношения, както и актуалните въпроси от международния дневен ред“, пише в официално заявление на руското президентство.  По-рано съветникът на руския президент по външната политика Юрий Ушаков заяви, че избраното средство е удобно и за двете страни. Той допълни, че се очаква срещата да продължи няколко часа – планира се протоколна част, среща на четири очи и съвместна пресконференция.  Той заяви, че очаква Путин и Тръмп след срещата да приемат съвместно заявление, „което ще обрисува по-нататъшните стъпки на двете страни и в план на подобряване на двустранните отношения и в план на съвместните действия на международната арена, и в план на осигуряване на международните стабилност и сигурност“.  ", "date": "2018.06.28", "title": "Официално от Кремъл: Срещата между Владимир Путин и Доналд Тръмп ще се състои на 16 юли в Хелзинки "}
{"url": "http://epicenter.bg/article/Italianskiyat-premier-zaplashi-s-veto-savmestnoto-zayavlenie-na-sreshtata-na-varha-na-ES-po-migratsiyata-/157981/7/0", "text": "Италианският министър-председател Джузепе Конте заплаши с вето съвместното заявление на срещата на високо равнище на ЕС по миграцията, ако другите лидери не се ангажират с повече помощ за страната при справянето с мигрантите, предава AFP, цитирана от Агенция \"Фокус\".  „Това е възможност, до която може и да не стигнем, но, ако достигнем до подобен момент, от мое име ние няма да имаме споделени заключения“, заяви Конте пред репортери преди срещата на въпрос дали Италия ще наложи вето върху заявлението по миграцията.  Лидерите на ЕС са на двудневна среща в Брюксел, на която ще проведат посветени на миграцията преговори. Те също така ще обсъдят сигурността, трансатлантическата търговия, икономическите санкции срещу Русия, следващия дългосрочен бюджет на ЕС от 2021 г., реформите в Еврозоната и Брекзит.  ", "date": "2018.06.28", "title": "Италианският премиер заплаши с вето съвместното заявление на срещата на върха на ЕС по миграцията "}
{"url": "http://epicenter.bg/article/Migrantite-v-Germaniya--Tsifri-i-razhodi/157982/7/0", "text": "Германия е изправена пред разрастваща се политическа криза заради миграцията, въпреки че броят на мигрантите в страната рязко е спаднал през последните две години, съобщава ДПА.  Осведомителната агенция представя данни за броя на мигрантите и отделяните от германското правителство разходи.  През 2015 г. 890 000 мигранти са навлезли в страната, но броят им рязко спада след мигрантското споразумение между ЕС и Турция и затварянето на коридора на Балканите. През 2016 г. в Германия са пристигнали около 280 000 души, а през изминалата година намаляват до 187 000, което е равно с нивото от 2014 г. Между януари и април 2018 г. са регистрирани 55 000 мигранти в държавата или с 10% по-малко в сравнение със същия период през 2017 г.  Федералната служба за миграция и бежанци, която се занимава с бежанските молби, е взела решение за повече от 110 000 случая между януари и май 2018 г. Всяка трета молба за убежище е одобрена. През 2017 г. са одобрени 43%, а през 2016 г. - почти 2/3. В края на 2017 г. около 600 000 души са регистрирани с бежански статут, тъй като според Женевската конвенция са преследвани на политическа или етническа основа. На около 85% от тях са им гарантирани ограничени права за престой. В допълнение в края на миналата година почти на 200 000 души е гарантирана ограничена закрила.  В края на миналата година по документи почти 230 000 души трябва да бъдат депортирани, на половината от тях им е отхвърлена молбата за убежище. На 166 000 души им е позволено да останат до премахване на пречките, за да бъдат депортирани. През 2017 г. 52 000 души, чиито молби за закрила са отхвърлени, са напуснали Германия. Почти 24 000 са депортирани.  2017 г. повече от 80% от отхвърлените молби за убежище са обжалвани в германския съд.  През миналата година около 7 100 души са върнати в други европейски държави според Дъблинската регулация - почти 1/3 от тях в Италия.  Мигрантите в Германия, настанявани в приемни центрове, получават храна, дрехи, подслон и медицинска грижа. Всеки мигрант получава джобни пари до 135 евро на месец. Ако не са предоставяни основните нужди, те получават финансова помощ.    ", "date": "2018.06.28", "title": "Мигрантите в Германия: Цифри и разходи"}
{"url": "http://epicenter.bg/article/Elizabet-II-se-pochuvstva-zle--Propusna-tsarkovna-sluzhba/157983/7/0", "text": "Кралица Елизабет Втора пропусна днешната служба в катедралата \"Сейнт Пол\" в Лондон по повод 200-годишнината от основаването на ордена на Св. Михаил и Св.Георги, предадоха световните агенции, цитирайки съобщение на Бъкингамския дворец.   , се казва в съобщението. През последните дни в британската столица времето е необичайно топло, като температурата на въздуха достигна 25-27 градуса по Целзий, което превишава климатичната норма.   По-рано през месец май британският монарх бе подложен на успешна операция за премахване на катаракта в частната лондонска болница \"Едуард Седми\". През месец септември 2015 година Елизабет Втора подобри рекорда на кралица Виктория /1819-1901/ г.по продължителност на пребиваване на престола.   На 21 април тази година Нейно Величество отбеляза своя 92-ри рожден ден, припомнят агенциите, пише Dir.bg", "date": "2018.06.28", "title": "Елизабет II се почувства зле. Пропусна църковна служба"}
{"url": "http://epicenter.bg/article/Ucheni--Tretata-svetovna-voyna-shte-zapochne-neochakvano-ot-kosmosa-/157988/7/0", "text": "Третата световна война може да избухне съвсем ненадейно, а бойното поле ще бъде космосът. Това са изводите на военни експерти пред американското списание Wired, цитирани от руски медии.  Според специалистите страни като САЩ, Русия и Китай държат в абсолютна секретност разработките си по космическите технологии, което прави невъзможна оценката на силите на противостоящите си страни и води до постепенно нарастване на напрежението.  В момента на орбита около планетата се намират толкова много спътници, че космосът е заприличал на истинска зона на бойни действия. Съществува опасност при евентуално стълкновение на два големи обекта да се получат огромно количество осколки, което да направи използването на орбиталното пространство практически невъзможно, отбелязват експертите.  При това, отбелязва изданието, случайното унищожаване на който и да е космически обект може да бъде възприето от някоя от свръхсилите като враждебен акт и да доведе до обявяването на истинска война.  Wired припомня, че когато възникна заплаха надпреварата във въоръжаването да се пренесе в космоса, най-големите държави в света подписаха през 1967 г. Договор за космоса – документ, който забранява разпространението на оръжия за масово унищожение в околоземното пространство, на Луната и на други небесни тела.  Днес обаче, предупреждават експертите, в този договор има много вратички, които могат да бъдат използвани за развитие на съвременно космическо оръжие. Специалистите смятат, че е необходимо да бъдат положени сериозни усилия, за да бъде избегнато случайно начало на Трета световна война.   ", "date": "2018.06.28", "title": "Учени: Третата световна война ще започне неочаквано от космоса "}
{"url": "http://epicenter.bg/article/Sergey-Stanishev--Zoran-Zaev-i-Edi-Rama-zasluzhiha-evropeyskoto-badeshte-na-stranite-si/157990/7/0", "text": "Левите правителства в Албания и Македония дадоха шанс на двете страни да получат дата за начало на преговорите за присъединяване към ЕС.  Пътят към членство в ЕС за двете държави е централна тема на координационната среща на левите лидери, която се провежда непосредствено преди Европейския съвет, 28 – 29 юни. В нея участват и премиерът на Македония Зоран Заев, както и гръцкият му колега Алексис Ципрас.  Срещата се провежда след като въшните министрите на ЕС се договориха по-рано тази седмица, че преговорите трябва да стартират през следващата година.  Президентът на ПЕС Сергей Станишев заяви:    По отношение на споразумението между премиерите Заев и Ципрас относно името на Македония, Станишев подчерта:    ПЕС е политическото семейство, което винаги е подкрепяло европейската перспектива на страните от Западните Балкани, включително и чрез организиране на събития и срещи през последните години, с цел засилване на интереса към региона и на европейската ориентация на отделните държави.  По време на срещата Ципрас и Заев благодариха на ПЕС, на европейските комисари от левицата и лично на Сергей Станишев за подкрепата за постигането на споразумението за името. ", "date": "2018.06.28", "title": "Сергей Станишев: Зоран Заев и Еди Рама заслужиха европейското бъдеще на страните си"}
{"url": "http://epicenter.bg/article/Italiya-zaplashi-s-veto-resheniyata-ot-sreshtata-na-ES--ako-iskaniyata---ne-badat-udovletvoreni-/158001/7/0", "text": "Италианският премиер Джузепе Конте заплаши днес да наложи вето на заключенията от срещата на върха на ЕС, посветена на въпроса за миграцията, ако исканията на Италия не бъдат удовлетворени, предадоха агенциите. Той каза, че Италия иска всички думи на солидарност с нея по въпроса за миграцията да се изразят днес в конкретни действия. \"Италия няма повече нужда от думи и от изявления, ние се нуждаем от конкретни действия\", каза Конте. Той заяви, че Италия е направила едно много разумно предложение по въпроса за миграцията, което е в духа на принципите, върху които се основава ЕС.  При пристигането си в Брюксел германският канцлер Ангела Меркел каза, че може да се говори за това корабите с мигранти да акостират в други страни, например в Северна Африка, но първо трябва да се говори с тези страни. \"Не можем да направим това през главите им\", предупреди тя и припомни, че споразумението за миграцията между ЕС и Турция е било договорено и от двете страни. \"Ето защо ние трябва да говорим за нуждите на тези страни. Ние трябва да направим това заедно с Върховния комисариат за бежанците на ООН и с Международната организация по миграциите\", каза тя. Меркел добави, че защитата на външните граници е нещо, което обединява Европа, и заяви, че европейските лидери ще обсъждат темите за \"Фронтекс\", за охраната на границите, за вторичната миграция. \"Страните, в които пристигат много бежанци, се нуждаят от подкрепа. Но бежанците и мигрантите не могат да избират в коя страна да поискат убежище\", добави тя.  Председателят на Европейската комисия Жан-Клод Юнкер каза, че съюзът трябва да покаже уважение, когато иска от Африка да помогне с въпроса за мигрантите, предаде ДПА. \"Искам да отбележа, че ние тук в Брюксел не можем да взимаме решения за северноафриканските страни\", предупреди той. Юнкер призова \"някои\" лидери да проявяват сдържаност, когато взимат решения за центрове за мигранти извън ЕС. \"Ако посланието е, че африканците ще направят онова, което ние искаме от тях да направят, това е погрешно послание. Не искаме да оставяме впечатление сякаш това е неоколониализъм\", каза той.  Председателят на Европейския съвет Доналд Туск каза при пристигането си в Брюксел, че от 2015 г. съюзът е успял да ограничи с 96 процента миграционния поток, защото е решил да сътрудничи с трети страни и да блокира незаконната миграция извън ЕС. Той призова срещата на върха да се фокусира върху европейските външни граници, в това число и върху проекта за платформи, на които да бъдат разполагани мигрантите. \"Алтернативата е хаотично напредване към затваряне на граници, в това число и в ЕС, както и нарастване на конфликтите между страните членки\", предупреди той. Туск допълни, че някои могат да си помислят, че той е много твърд в предложенията си за миграцията. \"Но повярвайте ми, ако не постигнем съгласие по тези предложения, ще видим едни наистина твърди предложения, които ще дойдат от едни действително корави момчета\", каза той.  При пристигането си на срещата на върха полският премиер Матеуш Моравецки каза, че Полша настоява за действия по въпроса за миграцията, които се основават на консенсус, а не на наложено отгоре пренастаняване на мигрантите. Той допълни, че по отношение на вторичната миграция Полша има строги правила за кандидатстване за убежище и ще се придържа към тях.  Френският президент Еманюел Макрон каза, че срещата на върха ще бъде важно място за дискусия за имиграцията. Той припомни, че това не е нов въпрос и че Европа живее с него от 2015 г. \"Ние всички ще направим прост избор - искаме ли национални решения, или вярваме в европейските решения и сътрудничество? Що се касае до мен, аз ще защитавам европейските решения и сътрудничеството в ЕС и в Шенген в рамките на действащите споразумения\", каза Макрон. Той призова и за модернизиране на тези споразумения. \"Това е работа, която трябва да се направи отвъд границите на Европа, на границите на Европа и в Европа, базирайки се на два принципа: отговорност и солидарност\", каза той.  Премиерът на Холандия Марк Рюте отбеляза, че симпатизира на Италия, която сега се справя с бремето на миграцията сама. Той каза, че не очаква на тази среща на върха пълно споразумение за миграцията, но допълни, че очаква първи важни стъпки. Рюте предупреди, че Европа не е готова, в случай че миграцията започне отново да нараства.  Австрийският канцлер Себастиан Курц коментира, че е възможно да се постигне днес промяна на миграционния курс на ЕС, предаде \"Ройтерс\".  Върховният представител на ЕС за външната политика и политиката за сигурност Федерика Могерини каза, че съюзът не трябва да се паникьосва пред лицето на миграционната криза, предаде ТАСС.", "date": "2018.06.28", "title": "Италия заплаши с вето решенията от срещата на ЕС, ако исканията ѝ не бъдат удовлетворени "}
{"url": "http://epicenter.bg/article/Liderite-ot-PES--Tsyalostno-evropeysko-reshenie-za-migratsiyata--a-ne-merki--na-parche-/158005/7/0", "text": "Лансираните предложения от десни лидери не са устойчиви и поставят в тежка ситуация държавите на първа линия, в това число България.   Премиери, партийни лидери и еврокомисари от семейството на социалистите се обединиха около необходимостта от реформа на европейската политика за миграцията на координационна среща, организирана от ПЕС. Тя се проведе непосредствено преди Европейския съвет, който днес и утре ще обсъди последните развития по темата с оглед на поставения срок от Европейската комисия за намиране на консенсус до края на Българското председателство.   „През последните дни в публичния дебат за миграцията се налагат две основни тези. От една страна виждаме категоричен отказ за проява на каквато и да е солидарност от държави, оглавявани от десницата. От друга, се лансира идеята за заместване на общоевропейския подход с двустранни споразумения вътре в ЕС, както и с трети страни.“   Това заяви президентът на ПЕС Сергей Станишев след срещата, в която взеха участие и министър-председателите на Португалия, Швеция, Малта, Словакия, Испания, Гърция и Македония. „Позицията на премиерите от семейството на ПЕС е категорична – миграцията се нуждае от цялостно европейско решение. Идеите, които са на дневен ред в Европейския съвет, са поредните мерки „на парче“ и целят временно успокояване на страстите и отлагане на намирането на устойчив компромис. Това е от полза единствено за страните далеч от горещите точки по границите на ЕС, които не желаят никаква солидарност и преразпределение на бежанци. Този подход не само не решава проблеми, но и поставя в тежка ситуация държавите на първа линия, в това число България.“   Станишев коментира и предложенията за изграждане на центрове за настаняване на търсещи убежище извън територията на ЕС: „Прехвърляне на отговорността на хипотетични трети страни, които всъщност нямат никакво желание за подобни сделки, е сякаш в отговор на вътрешнополитически проблеми в някои европейски столици, отколкото реален опит за намиране на решение. Рискуваме отново да поставим режими с противоречиви методи на управление в силна позиция по подобие на споразумението с Турция.“   „Ставаме свидетели на голяма злоупотреба от популисти и националисти по темата. Пристигналите мигранти през последните месеци са в пъти по-малко в сравнение с предишни години и настоящата ситуация няма нищо общо с картината от 2016 г. ЕС трябва да намери солидно и работещо решение сега, за да не изпаднем в ситуация, в която всеки е сам за себе си при възникване на нови кризи.“, добави в заключение лидерът на ПЕС.   В срещата участие взеха и: Антонио Коща, министър-председател на Португалия; Стефан Льовен, министър-председател на Швеция; Джоузеф Мускат, министър-председател на Малта; Петър Пелегрини, министър-председател на Словакия; Педро Санчес, министър – председател на Испания; Удо Булман, председател на Групата на социалистите и демократите в ЕП;  Федерика Могерини, върховен представител на ЕС по въпросите на външната политика и политиката за сигурност; Франс Тимерманс, първи заместник-председател на Европейската комисия; Марош Шевчович, заместник-председател на ЕК, комисар по Енергийния съюз; Пиер Московиси,  комисар по икономически и финансови въпроси, данъчно облагане и митнически съюз; Карл-Хайнц Ламберц, председател на Комитета на регионите и други.  ", "date": "2018.06.28", "title": "Станишев: Прехвърлянето на отговорността на трети страни може да постави ЕС в зависимост"}
{"url": "http://epicenter.bg/article/Orban-zove--Da-vazstanovim-demokratsiyata-v-Evropa--da-izgonim-vsichki-migranti-/158008/7/0", "text": "Унгарският министър-председател Виктор Орбан заяви по време на срещата на високо равнище на ЕС в Брюксел, че за възстановяването на демокрацията в Европа трябва да се спрат бежанските потоци и да се изгонят пристигналите обратно, откъдето са дошли, предава EADaily, цитирана от Агенция \"Фокус\".  \"Хората очакват от нас две неща. На първо място не искат повече мигранти. Това трябва да се спре. На второ място трябва да се върнат тези, които вече са дошли. Трябва да направим това, за да възстановим европейската демокрация. Надявам се, че ще направим това днес\", заяви Орбан.  По-рано Орбан заяви, че Унгария разглежда своето право да приема или да не приема мигранти като показател за суверенитета на държавата. Също така той нарече бежанците \"мюсюлмански завоеватели\", отбелязвайки, че страната няма намерение да ги приема.  ", "date": "2018.06.28", "title": "Орбан зове: Да възстановим демокрацията в Европа, да изгоним всички мигранти!"}
{"url": "http://epicenter.bg/article/National-Interest--Vreme-e-SASht-da-darzhat-loshite-sayuznitsi-kata-Turtsiya-otgovorni/157959/11/0", "text": "Турският президент Реджеп Тайип Ердоган обяви победа тази седмица на избори, които засилиха неговата власт. Макар и неговата власт и да бе потвърдена на избирателните секции, той е далеч от непоклатим защитник на демокрацията. Всъщност, той е ислямист, посветил живота си на възстановяването на Османската империя и на това да стане неин нов Султан. Правейки така, Ердоган е поставил настрана върховенството на закона и НАТО, за да оформи партньорство с Путинова Русия и със свързаните с „Ал Кайда“ бунтовници в Сирия. Дори и за най-наивните е трудно посоката, в който той завлича Турция, да се наблюдава като нещо различно от противоположна на демократичните принципи и интересите на САЩ. Американският съюз с Турция е исторически и стратегически важен. Започвайки в началото на Студената война, САЩ признават географската важност на Турция като мост между Европа и Близкия изток и порта към Черно море. Тогава Турция бе светска и ориентирана към Запада. Турция смяташе отношенията си със САЩ като необходими за възпиране на съветския експанзионизъм и бе твърда в намерението си да направи принос за НАТО. И все пак това е част от миналото на Турция. Откакто Ердоган дойде на власт през 2003 г. той систематично подкопа светското и плурализма, които направиха Турция изпъкваща в региона, като едновременно с това изостави традиционните западни съюзници на Анкара като САЩ. В момента Турция държи най-малко двама американски граждани като заложници – пастор Андрю Брънсън и ученият от НАСА Серкан Голге, както и няколко европейски граждани по фалшиви обвинения, че подкрепят тероризма и шпионират. Ердоган предлага да размени заложниците в замяна на базирания в САЩ турски духовник Фетхуллах Гюлен, който е обвинен от Ердоган, че стои зад неуспешния опит за преврат от юли 2016 г.   Радикално отдалечаващ се от върховенството на закона и демократическите ценности, Ердоган използва опита за преврат, за да задържи около 100 хил. турски граждани и да прочисти още 150 хил. от работните им места на фона на обявеното „състояние на извънредно положение“. Тези масови задържания и политически чистки бяха насочени най-вече срещу светските и либерални опозиционери, които са смятани от новия турски султан за препятствия към неоспоримата му власт. Само преди година САЩ бяха свидетели на тираничните тактики на Ердоган по улиците на собствената им столица. Докато турският ръководител стоя и гледа, неговите охранители брутално нападнаха мирни протестиращи, събрали се да упражнят своето най-основно американско право на свободно слово. В отговор нямаше извинение или обяснение от турските власти. Вместо това имаше осъждане от нашия предполагаем съюзник, че сме имали дързостта да повдигнем обвинения срещу неговите телохранители. За жалост американското министерство на правосъдието подхрани турското лошо поведение, сваляйки обвиненията срещу 11 от 15-те обвинени охранители. Опрощаването на подобно грубо криминално поведение подкопава нашите ценности и дава легитимност на варварското потисничество на Ердоган в Турция. Безжалостното преследване на властта на Ердоган също носи сериозни последствия за сигурността на САЩ и на техните съюзници. В своята сирийска политика Ердоган изкова съюзи с кръвожадни джихадисти, които искат да нападнат САЩ и техните съюзници, докато демонстрира враждебност към кюрдските милиции, които се бореха срещу „Ислямска държава“ редом до американските и коалиционните сили. Турските власти стигнаха до там, че пряко заплашиха американските сили, работещи за стабилизацията на Северна Сирия и кюрдите. Новото споразумение между Анкара и Вашингтон трябва да потуши турската загриженост, докато запазва западните интереси в Сирия, но вместо това се появяват различни тълкувания на плана. Ако и новото споразумение за Северна Сирия се разпадне, това ще положи нов пласт към нарастващото недоверие между Турция и разклатеното НАТО. Затоплящите се отношения на Турция с Русия допринасят за недоверието. Само преди три години изглеждаше, че Анкара и Москва са на ръба на войната, след като турските бойци свалиха руски изтребител, отклонил се през сирийската граница в тяхното въздушно пространство.   Днес Ердоган пряко подкопава югозападния фланг на НАТО, купувайки произведени в Русия противовъздушни системи С-400, които Пентагонът не може да интегрира с другите системи на Алианса и смята, че са в разрез с американските санкции. Ердоган също така работи отблизо с Иран и Русия за разделянето на Сирия, давайки легитимност на военното присъствие в стратегически важното Източно Средиземноморие и на двамата лоши актьори. Междувременно турските сили все повече встъпват в агресивно поведение към гръцките си и кипърски съседи, често нарушавайки техните територии. Ердоган показва, че няма проблем в раздухването на пламъците на екстремизма в западните страни. В отговор на австрийското скорошно решение да затвори седем финансирани от чужбина джамии Ердоган обяви, че това действие „води света към война между кръста и полумесеца“, посочвайки символите на християнството и исляма. Решението да се затворят джамиите се взема, след като австрийските власти, работещи заедно с местната мюсюлманска общност откриха, че тези джамии, някои от които са свързани с турското правителство, подкрепят радикални идеологии и турски национализъм. Ердоган оттогава се е заканил да предприеме ответни мерки, намеквайки че може да нареди затварянето на християнските църкви в Турция. Списъкът е турските мерзости се разширява и абсолютно никоя от тях не трябва да се приема. Да те смятат за съюзник на САЩ и член на НАТО изисква специфични стандарти като уважение към човешките права и демокрацията. Тези стандарти трябва да бъдат предварително условие към очевидните, че не се заиграваш със зловредни режими и терористични групировки, които подкопават сигурността на САЩ. Турция на Ердоган не изпълнява нито един от тези стандарти. Затова техният статут в НАТО и двустранни отношения със САЩ трябва да бъдат поставени в безсрочна пробация. Това трябва да включва незабавно прекратяване на чувствителното прехвърляне на технология като при случая със „стелт“-изтребителя Ф-35 и ревизиране на планирането в НАТО и ученията, които включват участието на Турция.   Най-накрая трябва да поставим ясни условия, че, ако Ердоган продължава да тласка нацията си в настоящия ѝ курс, ще има още по-сериозни наказания. Време е да държим лошите съюзници като Турция отговорни, преди те още повече да отслабят колективната сигурност на Америка. Положението е такова.    ", "date": "2018.06.28", "title": "National Interest: Време е САЩ да държат лошите съюзници ката Турция отговорни"}
{"url": "http://epicenter.bg/article/Zashto-taguva--drebniyat--targovets-na-goriva---2-/157965/11/33", "text": "Kолона от цистерни, всяка на стойност между 20 хиляди евро (на старо) и 100 хиляди евро (нова) се разходи по Околовръстното на София в знак на протест срещу приемането на закона за горивата.  „Закон за горивата, ама ние да не сме Саудитска Арабия, че да имаме закон за горивата, заявиха протестиращите. – Кому са нужни тия безкрайни регистрации и пререгистрации, натоварват ни с непосилни средства, законът не трябва да важи за всички!”  Причините за бурното възмущение на „дребните и средните” са няколко текста в приетия на първо четене законопроект, предвиждащи регистрационен режим, изискване за висок уставен капитал и предоставяне на обезпечения в размер на 20 000 лв. за търговци на дребно и 3 милиона лева за притежатели на складове.  Макар сумите на обезпеченията да звучат стряскащо, на практика затруднението, което би изпитал всеки собственик на бензиностанция, за да отговори на изискването, е да загуби малко време в обслужващата го банка, за да получи банкова гаранция за нужната сума на цената от около 500-600 лв. годишно. Това е по-малко, отколкото струват еднаквите дъждобрани и плакатите под калъп на протестиращите пред Министерски съвет.  Колкото до уставния капитал, всеки знае, че това не са някакви блокирани пари – той се внася и веднага се изнася. Нито едно от тези условия няма връзка с цената на горивата и няма как да доведе до тяхното поскъпване. Затова е очевидно, че заплахите с 10-процентен скок на цените са за баламосване на публиката, а истинската причина за яростния отпор срещу закона е самата регистрация.  По някаква причина обявяващите се за „дребни и средни” не желаят държавата да знае какви точно обекти, цистерни, складове и инсталации притежават, къде се намират те, откъде идва и къде отива горивото, с което търгуват. Това е, меко казано, странно, защото ако си „бял” търговец, би трябвало просто да препотвърдиш, че обектът ти отговаря на условията за работа с опасни горими вещества, свързан е онлайн с приходните агенции и продава легално закупени горива с доказан произход. Ако пък имаш легален склад, то той трябва да притежава съответните устройства за отчитане на входа и изхода и във всеки един момент митничарите знаят какво и колко влиза и излиза от него.  Защо тогава е тази ярост към още неприетия закон? Частичен отговор на това дава публичният списък с длъжници на НАП, съдържащ лица и фирми с неплатени данъци от над 5000 лв., които от години не могат да бъдат събрани, защото фирмите са неоткриваеми или препродадени на малоимотни и безимотни граждани.  Направихме експеримент – извадихме от списъка само фирмите, съдържащи в името си думите „Ойл”, „Газ”, „Петрол” и „Нафта”, без гаранции, че всички те се занимават с търговия с горива, но с презумпцията, че освен тях в списъка има поне още толкова фирми от бранша, които не съдържат тези думи в името си. Така че можем да приемем, че извадката, която се получи, е представителна за степента на риска, който създава този сектор за хазната.  Какво установихме: 166 фирми, отговарящи на условието, дължат на хазната сумата от…271 милиона 215 хиляди лева! Между тях няма известни имена, с изключение на две по-популярни малки вериги на средни търговци.  Открихме редица странни съвпадения: фирма, регистрирана на даден адрес, през определена година влиза в списъка на НАП с неплатени данъци за над 500 хиляди лева, а на следващата година, на абсолютно същия адрес, друга фирма с друго име, вече е длъжник на НАП също с над 500 хиляди лева. Такива случаи установихме във Варна, Пловдив, Пазарджик, Сандански, Русе, София, практически в цялата страна.  Друг интересен детайл от списъка на въпросните фирми е размерът на техните задължения. Точно половината от извадката дължат данъци между 500 хиляди и 20 милиона лева, а други 37% – между 100 хиляди и 500 хиляди лв.  Тъй като обикновено влизането в „черния списък” на НАП е свързано с неплащане на ДДС, можем да направим приблизителната сметка, че само тези фирми са завъртяли оборот от над 1 милиард 356 милиона лева! Превърнато в горива, дори да приемем много високата средна цена на придобиване от 2 лв./литър, това прави количества от близо 680 милиона литра. Справка с отчета на Агенция Митници показва, че това количество представлява точно 20% от всички легални годишни продажби на горива в страната!  На фона на тези факти, ако все още някой се чуди защо „дребния” бизнес е обвързван с милиардната дупка от горива в бюджета, да погледне обществено достъпните източници. Необяснимо е, защо финансовото министерство, същото, което в свой анализ констатира липсата на точно 1 милиард лева приходи в хазната, не е сред най-яростните защитници на опитите да се запуши тази пробойна. Все пак и НАП, и Агенция Митници, с чиято пробита система се занимава вече и ОЛАФ, са под шапката на въпросното министерство.  ", "date": "2018.06.28", "title": "Защо тъгува “дребният” търговец на горива – 2 "}
{"url": "http://epicenter.bg/article/Yuliya-Krasteva-za-dosieto-si-v-DS--Pochuvstvah-se-kato-mikron--zastignat-ot-nagona-za-smart/157975/11/33", "text": "През март 2018 г. Комисията по досиетата публикува на сайта си в интернет извадените от архива на бившата Държавна сигурност документи от досието на агент \"Сабина“ – псевдоним, зад който се крие световноизвестната Юлия Кръстева – писател, философ, психоаналитик, учен от български произход. След като заявява пред сп. \"Нувел Обсерватьор“, че някой иска да я наклевети, Юлия Кръстева запазва мълчание, преди да се съгласи да говори пред журналиста Оливие Бушара от сп. \"Венити Феър“.  АЗ? АГЕНТКА?  ЮЛИЯ КРЪСТЕВА СЕ ОБЯСНЯВА  Родена в България, тя е едновременно писател, психоаналитик, член на Френския университетски институт, заслужил преподавател в Университета Париж VII – Дени Дидро и doctor honoris causa на много университети в САЩ, Канада и Европа. През тази пролет внезапно бе обвинена, че е била агент на комунистическия режим в България. За първи път тя подробно обяснява и се опитва да вложи смисъл в това, което смята за пълен абсурд. Кръстева е и автор на около четиресет научни труда, романи и есета – през 2016 г. публикува спомените си, озаглавени \"Пътувам себе си“, а през 2015, заедно със съпруга си Филип Солерс, книгата \"Бракът, разглеждан като едно от изкуствата“ (Файар).  ДОКЛАДЪТ САБИНА  Под това кодово име е било регистрирано досието на Юлия Кръстева от българските тайни служби в края на шейсетте години.  ЖИВОТ, РАЗЛИЧЕН ОТ МОЯ  През цялата си кариера Кръстева е получавала най-високите университетски отличия, до степен да се превърне в цитирано от всички учени светило в областта на психоанализата. Но от април насам тя е обвинявана, че е била агент на българските тайни служби. Така поне се твърди в едно досие, изровено от властите в София и препечатано от международната преса. За първи път Кръстева проследява нишката на тази история, която, твърди тя, не е нейната.  АКО ТРЯБВА ДА ИЗБИРАМ, ПРЕДПОЧИТАМ МАТА ХАРИ  През този ден бях с Достоевски. Подготвях книга за поредицата \"Авторите на живота ми“ и размишлявах за неговия – революционер, каторжник, влюбен в светата Русия, ненавиждащ нихилизма, но главно романист, описващ вселенския карнавал, способен да изследва смъртта на Бог и абсурдната престъпност, стигайки чак до педофилията, със Ставрогин в \"Бесове“. Питах се откъде да започна, как да предам смайващото му съзвучие със злободневието. От време на време получавах съобщения на екрана на смартфона ми. Една приятелка ме съветваше \"да не се безпокоя“, без да уточнява за какво. Друг предлагаше да \"говоря за всичко това“ при първа възможност. Беше недостатъчно, за да ме отклони от лъкатушните фрази на Достоевски.  Привечер установявам, че един и същи непознат ме е търсил няколко пъти, преди по погрешка да ми изпрати есемес: \"Кръстева не отговаря, пускаме“. Заинтригувана от лапсуса, набирам номера. Оказва се на журналист от \"Нувел Обсерватьор“. Говори бързо. \"Не сте ли в течение? Много е сериозно.“ Не разбирам. Той изплюва камъчето. През седемдесетте години, когато вече живеех с Филип (Солерс) в Париж, съм работила като агент на българските тайни служби. \"Аз? Това шега ли е?“ Той знае какво говори. Властите в София са публикували фиша с вербовката ми, обяснява ми, съвсем ясно е. Сега би искал да запише реакцията ми. В спомена ми отвръщам с една обратна фраза: \"Някой несъмнено иска да направи нещо хубаво за мен“.  Малко след това откривам статията в уебсайта на списанието. \"Юлия Кръстева е била агент Сабина. Известната френска психоаналитичка, лингвистка, феминистка и литераторка от български произход е била завербувана през юни 1971 година от първо управление на Държавна сигурност – външния отдел на тайните служби на българския комунистически режим.“ Ако миналото й \"възкръсва днес“, продължава авторът, то е, защото наскоро е \"направила грешката да поиска да работи за българско списание“. Така съм попаднала в полезрението на \"Комисията по досиетата, която е длъжна да проверява и обнародва миналото на всеки журналист, роден преди 1976 година“. В послепис се уточнява: \"Два часа след публикуването на въпросната статия, Юлия Кръстева отрича: “Някой иска да ми навреди“, заявява тя.  Поразена съм. Не за първи път ме представят за шпионка, но до 28 март 2018 г. методът съвсем ясно се родееше с фикцията, ако не и с бурлеската – преди три години тази странна идея бе хрумнала на романиста Лоран Бине, автор на \"Седмата функция на езика“. В посвещението си той казваше приблизително следното: \"Всичко това е чиста измислица, надявам се да се посмеете“. (Не си спомням точните думи, защото изхвърлих романа.) Този път е по-сериозно. Според списанието, публикувало някога Фуко, Барт и Дерида, аз съм \"Сабина“. В първия момент се опитвам да се шегувам с Филип и Давид, сина ни – това име никак не ми харесва, \"ако трябва да избирам, бих предпочела Мата Хари“. Но всъщност съм оскърбена и нямам желание за смях.  Прословутата комисия наистина е качила он лайн досие от 380 страници, което ме сочи като бивш агент на режима. През следващите дни пресата гръмва: търсят ме от \"Ню Йорк Таймс“, после англичаните от \"Гардиан“, после германците от \"Шпигел“ и \"Ди Велт“ – всички искат да знаят какви призраци крия в гардероба, какви мрачни тайни тая. Социалните мрежи преливат от обиди, тъжно развихряне на нагона за смърт: приписват всичките ми изследвания на \"приятелите ми от КГБ“; измислят ми къща срещу Айфеловата кула; \"мутрата ми“ не им допада. Говоря с адвоката си, Жан-Марк Федида, синът на Пиер, изтъкнатия психоаналитик, с когото някога съм изучавала връзката между невронауките и когнитивизма. Какво да правя? Достатъчно е да се прочете досието, за да се види, че е фалшиво, но медиите нямат време, нито желание да навлизат в подробности. Дълго е, написано е на кирилица… И всичко, което мога да кажа, звучи като защитна реакция. Само търпелива и съвестна работа би позволила да се проследят нишките на подобна манипулация. Български журналисти, чиито текстове качих на моя сайт, преведени на английски и френски, вече бяха окачествили досието като \"празно“, разобличавайки недобросъвестната работа на комисията. Но кой ти чете български?  НЕ Е ТОЛКОВА СТРАШНО, КАЗВАХА МИ ПРИЯТЕЛИ. АКО Е ВЯРНО, ТРЯБВА ДА СИ ПОЕМЕШ ОТГОВОРНОСТТА. ИМА И РОМАНТИКА В ДВОЙНИЯ ЖИВОТ.  Повтарям: никога не съм принадлежала на никакви български тайни служби. Нито френски, нито руски, нито американски. Познавам впрочем силата на изтласкването, за да не попадна на свой ред в този капан. След първите \"разкрития“ мои близки ми се обадиха, за да ме убеждават да си призная. \"Не е толкова страшно, казваха те. Ако е вярно, трябва да си поемеш отговорността. Има и романтика в двойния живот.“ Един израелски приятел с неизменното си чувство за хумор дори ме поздрави: \"Шапка ти свалям! Дори МОСАД, който има шпиони навсякъде, не го знаеше“. Съжалявам, че трябва да го разочаровам. Несъмнено съм имала повече от един живот, но не и този.  ИЗТЕЗАНИЕТО НА ВАНАТА  СТУДЕНТКАТА, КОЯТО ДОЙДЕ ОТ СТУДА  Родителите ми живееха в Сливен, малък град в централна Източна България. Родена съм два дни след началото на войната. Баща ми, чиято фамилия на български означава \"кръст“, беше ревностен православен християнин, което не се харесваше особено на комунистическия режим. След като завърши медицина, той си намери работа като счетоводител в църковната администрация. На бюрото ми стои снимка на майка ми като студентка по биология в Софийския университет. Преместихме се в София малко след като се роди по-малката ми сестра Иванка, през 1945 г. Баща ми беше обсебен от идеята да изведе дъщерите си от \"червото на ада“, според него израз от Евангелието, който аз по-късно открих у Данте, la burella dell’ inferno. Записаха ме във френска религиозна детска градина, ръководена от монахини от ордена \"Успение Богородично“. Две години по-късно те бяха обвинени в шпионаж (класика) и експулсирани от страната, а аз се записах в общинското училище, като в същото време посещавах и Алианс франсез.  Следвоенният период беше време на силни смутове. Два образа изплуват в паметта ми: една привечер, когато вървях с майка ми и сестра ми, един високоговорител обяви, че председателят на земеделската партия е екзекутиран и че трябвало \"да сме готови“. Но готови за какво? В този миг чувам хора да ръкопляскат. Майка ми бута по-бързо количката, Иванка пада, ожулва си лакътя, аз също се затичвам. Вторият ми спомен препраща към разказите на баща ми. Той ни разправяше, че убийците на режима прилагали на враговете на народа \"изтезанието на ваната“ – потапяли главата им във вана, пълна с изпражнения. Идеята ме преследваше и когато отивахме на Черно море, се насилвах да плувам под вода, за да преборя страха си.  По отношение на режима бяхме едновременно вътре и вън от него. Вън: тъй като произхождах от некомунистическо семейство, аз нямах право да нося знамето в училище и се наложи да се откажа да следвам астрономия в Москва, защото само децата на номенклатурчиците можеха да учат там. Вътре: като всички останали бях член на Комсомола и тъй като говорех френски, понякога ме викаха да превеждам при посещенията на \" приятели на режима“ – така се срещнах с Валдек Роше, когато беше генерален секретар на ФКП. В гимназията заради добрите ми бележки учителите ми предложиха да пиша в училищния вестник. Продължих да го правя в университета, на страницата \"Образование“ на всекидневника \"Народна младеж“.  В началото на шейсетте години настъпи странен период, наречен \"размразяване“. След смъртта на Сталин, Хрушчов заговори за мирно съвместно съществуване със Запада. Учените можеха да правят справки с книги от чужди автори в библиотеката на Университета или на Академията на науките, да четат списанието \"Ле Летр франсез“ и, разбира се, произведенията на Арагон. Бившият директор на гимназиалния вестник, станал кореспондент на парижкия комунистически всекидневник, ми доставяше и Камю, Сартр, Бовоар, Джойс и Кафка. Бях завладяна от текстовете на Морис Бланшо, от възшествието на Новия роман. Но се налагаше да внимавам, както щеше да покаже собственият ми горчив опит. През 1964 г. написах статия за книга, за която никой не искаше да говори, книга на български журналист, установен в Ню Йорк или Вашингтон, Алберт Коен (съименник на автора на \"Дамата на сърцето ми“). Той беше комунист, в книгата си не казваше нищо лошо за партията, но се осмеляваше да спомене \"културното отваряне“ – по подразбиране към Запада. Антидогматизъм, ревизионизъм, знам ли? Размразяване, но не чак толкова – на другия ден собственият му вестник пусна злостна статия срещу него, в която аз също бях представена като агент на капитализма и ционизма. Баща ми се поболя от безпокойство, изгуби си съня. Чуеше ли нощем лек шум в сградата, веднага си помисляше, че полицията идва да ме прибере. Този негов страх продължи със седмици, после се научихме да живеем с него.  ОТ ИЗТОК НА ЗАПАД  През следващата, 1965 година, докато подготвях дисертацията си по сравнителна литература, моят научен ръководител ме посъветва да кандидатствам за стипендията \"Дьо Гол“ за специализация във Франция. Представих се в посолството. Служителят изглеждаше приятно изненадан – бях млада, говорех френски и знанията ми се простираха от Виктор Юго до Натали Сарот. Одобриха ме. Родителите ми бяха луди от радост. Настояваха да замина възможно най-скоро от страх някой партиен член да не ми открадне мястото. Взех самолета в навечерието на Коледа. Носех един куфар и пет долара, които баща ми свидно пазеше и които се предполагаше, че ще ми стигнат поне за месец, докато получа стипендията си. Един приятел на приятели трябваше да ме чака на летище \"Бурже“. Когато пристигнах, нямаше никой. Вече се стъмваше, а аз бях сама в този град, в който хората приличаха на елегантно опаковани подаръци. Отидох в посолството на България, близо до моста \"Алма“, с надеждата да открия там скъпоценния приятел. Не го открих. И тогава, почти отчаяна, кого виждам? Алберт Коен. \"Ах, вие ли сте това?“, учуди се той на подкрепилата го крехка девойка, каквато бях. Нервите ми не издържаха. Разплаках се. Той ме покани на вечеря, после повика колежката си, кореспондентка на БТА в Париж. Тя щеше да ме приюти, докато деблокират стипендията ми.  Когато днес чета досието Сабина, научавам, че преди да замина, съм подписала документ-уверение, че няма да се женя в Париж. Това не ми говори нищо. Дали не става дума за клауза, написана с малки букви на гърба на визата ми? Ако ми бяха обърнали внимание, щях да бъда шокирана (нима държавата си присвояваше личния ми живот?) и да запазя нелеп спомен. Нямах никакво намерение да се женя – заминавах с деветмесечна виза с единствената цел да задълбоча познанията си по съвременна литература, да усъвършенствам френския си и да се прибера в София, за да защитя дисертацията си. Но една непредвидена среща промени този план – и живота ми.  ЧУЖДОСТТА Е МОЯТА СТРАНА  Запознах се с Филип през май 1966 г., едва пет месеца след пристигането ми. Млад писател от школата на \"новия нов роман“, щях да напиша по-късно, приветстван от Мориак и Арагон, той имаше връзка с жена по-възрастна от майка му, ръководеше забележителното писание \"Тел кел“ (\"Такова, каквото“) и тъй като бях започнала да чета книгите му \"Посредникът“ (1963) и \"Драма“ (1965), поисках да се срещна с него във връзка с работата по дисертацията ми. В уговорения ден той ме приема в малкия си кабинет в издателство \"Сьой“, в края на вито стълбище. Говорим дълго, той ме води на вечеря, после се опитва да ме целуне, аз се дърпам. Пита ме какво искам да правя във Франция. Отговарям, перифразирайки Маркс, че нямам какво да губя, освен оковите си. Това е началото на една голяма страст, невъзможна за едни, скандална за други. Не бях нито лесна, нито задръстена, и алхимията на душите бе последвана от тази на телата. Отне ми време, при моята донякъде романтична славянска природа, да разбера този човек, способен да бъде и ангел, и звяр, в когото \"всяка част играе собствена игра“, както казваше Монтен. Любовната ни история ще продължи цял живот. Деветмесечната ми виза бе удължавана два пъти; удостоверенията на Регионалния университетски център и на Националния център за научни изследвания не се харесваха особено на българското консулство и Филип ми подари един \"брак“, за да ми спести съдбата на нелегално пребиваваща. На 2 август 1967 застанахме пред кмета на Пети район заедно със сестра ми и двама приятели писатели като свидетели. Това щеше да е \"бракът, разглеждан като едно от изкуствата“. Той направи от мен госпожа Жюлиа Жоайо (истинската фамилия на Солерс) – Юлия Скъпоценната. И моето желание за Франция се въплъти в семейния живот и в майчинството с раждането на сина ни Давид, заедно с една изследователска мисъл, която никога не ме напусна – мисъл езиковедска, философска, психоаналитична, феминистка.  ПРЕДСТАВЯМ СИ КАФКИАНСКИ ЧИНОВНИЦИ, ЗАТВОРЕНИ В КАБИНЕТИТЕ СИ, ПРИНУДЕНИ ДА СНАСЯТ ИНФОРМАЦИЯ ПО МОЙ АДРЕС, ЗА ДА ОПРАВДАЯТ ЗАПЛАТИТЕ СИ  В досието на българските служби, които са прихванали и архивирали личната ми кореспонденция, не се споменава нито за семейния ми живот, нито за работата ми, като същевременно са цитирани, неизвестно защо, посветени на мен статии и преводи на публикациите ми във френския печат. Това ме прави \"информаторка“. В какво се е състояла мисията ми? Мистерия. Наблюдаващият ме офицер като че ли не го знае. Поне никога не го казва. Дали трябва да извличам информация от менторите ми Ролан Барт и Емил Бенвенист? Да вървя по следите на Жак Лакан и Ален Роб-Грийе? Според една бележка, аз съм предупредила, че не искам нищо да пиша. И към мен е проявена странна снизходителност. Защо никога не са ми предложили или наложили да сътруднича, както правят с много студенти на стаж в чужбина? А измислят за мен \"легенда“ (както казват в службите), съшита с бели конци история при пълна липса на доказателства за предполагаемата ми \"вербовка“.  Да видим какви са важните тайни, които бих предала на майката родина: Арагон е потиснат от смъртта на Елза Триоле (може да се предположи) и постепенно се отдръпва от комунистическата партия, за да се сближи със сюрреалистите (има го на първа страница на вестниците). Продажбите на списанието \"Политик Ебдо“ спадат заради \"провинциалния“ му макет (много вълнуващо). И правителствата на десницата назначават все повече реакционни буржоазни интелектуалци на ръководни постове в културните институти (защо не). След всяка среща с мен агентът трябва да оцени качеството на информациите ми – те са понякога \"слаби“, често \"непълни“ и никога \"конфиденциални“.  С две думи, като шпионка съм пълна нула. При прочита на тези доклади една журналистка от български произход от престижното списание \"Лондон ривю ъв букс“ предполага, че аз съм разигравала агентите. Истината е много по-проста: не се застоявах пред гишетата на посолството и консулството; разменях по някоя учтива дума със служителите, повечето от които шпиони (класика), чиито имена обикновено не знаех. Никога не съм работила нито с тях, нито за тях и все още не знам за кого става дума. Като си мисля за това днес, си представям кафкайански чиновници, затворени в кабинетите си, принудени да снасят информация, за да оправдаят заплатите си, да получат повишение, да бъдат оценени от началниците си и по-добре да изхранват семейството си. Те искат да ми изработят досие, но без уличаващи доказателства. Измислят, че сътруднича, но не прекаляват. Дали са се шегували по мой адрес, докато са си пиели сливовата? Я да видим, какво да каже в тази информация? През повечето време са се задоволявали да преписват злободневните новини. Само веднъж – кой знае какво ги е прихванало – са напълно превъртели (много им е дошла сливовата?) и са ми приписали безумни думи за \"палестинската кауза“, която не получавала достатъчно подкрепа заради \"повлияния от ционистите печат“. Може би са мислили, че ми правят услуга, поправяйки грешката, допусната с историята с Алберт Коен? Едно е сигурно: доста бързо съм престанала да ги вдъхновявам, след като досието Сабина е било затворено през 1974 г. по липса на осезаеми резултати.  Приписват ми \"стратегии“, прилагани към тайните агенти. Нямах такива. Знаех, че ще остана чужденка във Франция. Чуждостта вече ставаше моя страна, моя съдба. И откривах в нея нова идея за щастието: да не принадлежиш, да не бъдеш \"в служба на“, а да се опитваш да бъдеш, без \"да бъдеш от“. В този свой избор се ръководех от идеите на Пруст и Аренд. Не е ли най-важното да можеш да мислиш от друга гледна точка, от гледната точка на другия? Изпитание и шанс. Намирам ги в опита от практикуването на психоанализата, докато слушам пациентите си. Така че минавах през консулството, за да се опитам да издействам евентуално посещение на родителите ми в Париж, и бързах да напусна тези кабинети, за да се върна към четивата си, към семинарите си, към книгите си.  ШЕГАТА  Тази пощенска картичка завършва със саркастичен лозунг: \"Да живее народната власт!“ И е представена като доказателство за двойната игра на Юлия Кръстева.   АКО БЯХ УМРЯЛА ПРЕДИ НЕГО…  Да преминем към другата страна на нещата, кой знае защо забравяна в статиите по мой адрес – докладите, с които съм разработвана. За шпионка съм била твърде много шпионирана. Не по-малко от шестнайсет агенти са работили по моя случай, както се вижда от досието. Спомням си за един мой някогашен съученик, позвънил един ден на вратата ми, уж за да ми донесе колет от родителите ми – бурканче конфитюр и баклава. Поканих го, пихме чай, той ми показа едно българско стихотворение, което намерих за несръчно, после го отпратих, защото имах работа. Преведено на езика на тайните агенти, това бе дало бележка, която ме представяше като \"високомерна“ и отнасяща се с \"презрение към националната поезия“. И онзи другия служител от посолството, такъв един недодялан, а и нахален, също бе докладвал. Един ден, след като бе настоявал да се видим, му изпратих от Брюксел пощенска картичка, за да ме остави на мира, като завърших с един смешен лозунг: \"Да живее народната власт!“. Може и да не ми вярвате, но днес този текст е представен като уличаващо доказателство за моята вина.  Стигам до последната глава от тази история, най-интимната, най-смразяващата – четенето на кореспонденцията ми от полицията в продължение на години. С ужас откривам, че писмата до родителите ми са били системно отваряни. Режимът е чел всичко, виждал е всичко. До най-безобидните сведения за датите на пристигането им във Франция, за здравето на баща ми, раждането на сина ми или безпокойствата на майка ми. Нищо не е убягвало на полицейския контрол, дори успокоителното писмо на майката на Филип до баща ми и майка ми или писъмцето на снаха ми след един уикенд на морето.  САМУРАИТЕ  ХИЧКОК КАЗВАШЕ: \"ПОКАЗВАМ НЕВИННИЯ В СВЕТА НА ВИНОВНИТЕ“.  ДНЕС МЕДИИТЕ ЧЕСТО ПРАВЯТ ОБРАТНОТО  Признавам: това шпиониране и публикуването в интернет на тези писма ме изпълниха с отвращение, с възмущение и ретроспективен ужас. На какъв ли натиск са били подложени родителите ми? Дали полицията ги е тормозила? Дали не са ми казвали нищо, за да ме предпазят? В един доклад нечия ръка е отбелязала: \"Сабина очевидно много иска родителите й да дойдат във Франция. Но, както обикновено, иска от нас много, без да предлага нищо в замяна“. Никога няма да забравя последните дни на баща ми в онази гнусна болница в София, откъснат от света, без право на посещения. Въпреки всичките ми усилия не успях да го измъкна от там, а режимът докара безчестието дотам, че му отказа християнско погребение – погребенията бяха запазени само за комунистите, за да се избегнат религиозните струпвания на хора. Баща ми щеше да бъде кремиран, противно на волята му. \"Ако бяхте починала преди него, казаха ми, тъй като сте донякъде известна, би могло да се използва вашият гроб, но в този случай, нали разбирате…“ Какво се опитваха да ме накарат да платя? Траурът ми прие формата на метафизичен криминален роман, \"Старецът и вълците“ (1991).  Хичкок казваше: \"Показвам невинния в света на виновните“. Днес медиите често правят обратното – показват виновния в света на невинните. Те вече не наблюдават света, задавайки си въпроси – те нанасят удари и разпространяват лъжи. Възмущават се, че фейсбук използва личните ви данни, но разпространяват личната ви кореспонденция в глобалната мрежа. Вместо да се запитат дали едно досие, съставено от тоталитарен режим, не би могло да е подправено, вместо да припомнят до каква степен лъжата е била съставна част от културата на тези режими и да проверят източниците си. Дават ли си сметка, че участват в една посттоталитарна мерзост? Ако проявите дързостта да оспорите клеветите им по ваш адрес, те се заинатяват, прибягвайки до тази жалка формула: \"Заставаме зад нашата информация“. Не става дума за информация, а за дезинформация, която разпространяват с чистата съвест на недосегаемите.  Никога на нищо ли не ни учи историята? Забравени ли са сталинските процеси? Как да не забележим, че тези двайсет и девет лични писма, отваряни от полицията на режим, в който лъжата е станала политически инструмент, представляват злоупотреба може би дори по-разрушителна от липсата на гражданска свобода? Само по себе си това оскърбление показва, ако изобщо е необходимо, че предполагаемото ми \"досие“ не е на агент, а на лице под наблюдение.  Ще ми възразят, че тази история със шпионажа изглежда правдоподобна: дошла съм от България; родителите ми са останали в София; била съм принудена да сътруднича на режима, ако не за друго, то за да ги предпазя. След като понякога съм ходила в посолството, за да придвижа молбите им за визи, значи, не съм много чиста. По-лошо, ще кажат манипулаторите на \"фишове“, толкова съм се разграничавала от родната си страна, че съм практикувала психоанализа на френски! Имала съм нещо за криене. Само че този начин на мислене чрез \"правдоподобни“ предпоставки отрича уникалността на индивида. Вече няма човешки същества, има само схеми, и ако попаднете в някоя от тях, с вас е свършено. Вървете след това да обяснявате, че истината е по самата си същност уникална, haecceitas (индивидуалност), \"ето кое съществува“, както казваха средновековните философи. Слухът е прилепчив – заразяват се и престават да ви слушат.  В цялата тази история се почувствах като микрон, застигнат от нагона за смърт, който залива днес дезориентираната ни планета. Продължавайки \"да пътувам себе си“, заедно със семейството ми, аналитиците ми, приятелите ми, до един колкото проницателни, толкова и взискателни, не изключвам възможността да заведа дело, за да демонтирам тази система. И все пак дълбоко в мен продължават да отекват думите на Колет: \"Никога не е било свръх силите ми да се възродя“.   ", "date": "2018.06.28", "title": "Юлия Кръстева за досието си в ДС: Почувствах се като микрон, застигнат от нагона за смърт"}
{"url": "http://epicenter.bg/article/Evrostat--Poveche-ot-polovinata-predpriyatiya-v-Balgariya-sa-malki-i-s-personal-do-50-dushi/157916/4/0", "text": "Около 53 процента от нефинансовите предприятия у нас са били с персонал от 0 до 50 човека и попадат в категорията \"малки предприятия\" според критериите на Евростат, показват данни от анализ на европейската статистическа служба за дела на малките, средните и големи предприятия в ЕС през 2017 г. В тази категория обаче най-висок е бил делът на фирмите, които са имали персонал до 10 души - близо 90 на сто от малките предприятия у нас са били в този формат. Близо 22 процента е бил делът на средните предприятия у нас, в които са работили между 50 и 250 човека, показват данните от анализа. Големите нефинансови предприятия с над 250 човека са съставлявали около 25 на сто от предприятията у нас, според критериите на европейската статистика.   Данни на родни експерти обаче отчитат, че над 90 на сто от работещите предприятия и фирми у нас попадат в сегмента малки и средни предприятия, които формират близо 60 на сто от БВП на страната. Според данни на НСИ най-голям е бил делът на малките и средни предприятия в областта на търговията и ремонта на автомобили - над 140 хиляди фирми у нас се занимават с подобна дейност. В Топ 5 по численост на фирмите, които се занимават с различна нефинансова дейност попадат още предприятията, които се занимават с професионална или научна дейност - над 43 хиляди; предприятия от преработващата промишленост - над 33 000; фирми свързани с хотелиерство и ресторантьорство - над 27 000; както и фирми за търговия с недвижими имоти - над 24 000. Най-висок е бил делът на заетите лица у нас във фирмите, които са се занимавали с преработваща промишленост - над 500 хиляди души, от които близо 490 хиляди лица са били заети в частния сектор. По брой наети лица следват фирмите, които са се занимавали с търговия или ремонт на автомобили - над 380 хиляди души са работили в тази област, предимно в частния сектор. В хотелския и ресторантьорския бизнес са били заети около 114 хиляди души, от които 111 хиляди в частния сектор. В строителството са се трудили над 113 хиляди души, от които над 110 хиляди - в частния сектор. Според бизнес анкетите на НСИ около 30 процента от промишлените предприятия или почти всяка трета фирма с подобна насоченост - са посочили като основен проблем, който затруднява дейността им - липсата на квалифицирана работна сила.      ", "date": "2018.06.28", "title": "Евростат: Повече от половината предприятия в България са малки и с персонал до 50 души"}
{"url": "http://epicenter.bg/article/BPGA-prizovava-parlamenta-i-kabineta-da-ne-se-poddavat-na-ulichen-reket-/157930/4/0", "text": "Българската петролна и газова асоциация изразява още веднъж категоричната си подкрепа за намеренията на законодателната власт да засили контрола над доставките и търговията с течни горива, да обезпечи равнопоставеност на всички участници на пазара на горива у нас и да ограничи влиянието на сивата икономика чрез приемането на секторен закон. Това се казва в позиция на БПГА, разпространена днес.  ПОЗИЦИЯ НА БЪЛГАРСКАТА ПЕТРОЛНА И ГАЗОВА АСОЦИАЦИЯ  По повод протестните действия срещу законопроекта за регулиране на икономическите дейности, свързани с нефт и продукти от нефтен произход, Българската петролна и газова асоциация изразява още веднъж категоричната си подкрепа за намеренията на законодателната власт да засили контрола над доставките и търговията с течни горива, да обезпечи равнопоставеност на всички участници на пазара на горива у нас и да ограничи влиянието на сивата икономика чрез приемането на секторен закон.  Членовете на БПГА смятаме, че законът е крайно необходим, дори закъснял. Той ще доведе до изсветляване на сектора и съответно до повече приходи в държавната хазна, ще въведе ред в един структуроопределящ за икономиката на България сектор и ще стимулира лоялната конкуренция. Законопроектът напълно съответства на европейското законодателство и в този смисъл не се нуждае от специална нотификационна процедура.  Недопустимо е Държавата да бъде насилствено принуждавана да изключва отделни групи участници на пазара от въвеждането на еднакви за всички правила. Когато става дума за законови изисквания, те трябва да бъдат общовалидни, за да се пресече всяка възможност за незаконна или полулегална търговия.  Българската петролна и газова асоциация остро възразява срещу опитите на група собственици на фирми от бранша за пореден път да избягат от контрола на институциите с претенцията, че законът не трябва да се отнася до тях. В течение на повече от две години междуведомствена комисия, съставена от представители на министерствата на икономиката, финансите, транспорта и енергетиката, подготвяше законопроекта за регулиране на икономическите дейности, свързани с нефт и продукти от нефтен произход. Както БПГА, така и редица други браншови организации изразиха своите становища и дадоха предложения по текстовете на проектозакона пред тази комисия. Диалогът с бранша продължи и по времето, когато законопроектът влезе в Народното събрание, продължава и сега, когато той вече е приет на първо четене.  От изказванията на самообявилите се за защитници на дребния и средния бизнес организации личи, че не познават текстовете на закона и досега не са подготвили и внесли разумни предложения. Нещо повече – деленето на „големи”, „малки” и „средни” е неуместно, защото законът е еднакъв за всички. Изборът на уличния натиск пред конструктивния и експертен диалог, както и разпространението на неверни и манипулативни твърдения будят съмнения какви са истинските цели на заплахите за блокиране на магистрали и гранични пунктове и чии интреси обслужват.  Компаниите, членуващи в БПГА, призовават Народното събрание и правителството да не се поддават на уличен рекет. След като половината от цената на горивата представлява държавни вземания, държавата има пълното право да поиска обезпечения, с които да ги гарантира. Още повече – борбата с контрабандата и избягването на данъци, които са често срещани явления при търговията с горива, е в интерес на данъкоплатците и цялото общество, а не на държавната администрация или членовете на БПГА.  ", "date": "2018.06.28", "title": "БПГА призовава парламента и кабинета да не се поддават на уличен рекет "}
{"url": "http://epicenter.bg/article/Ivan-Ivanov--Komisiyata-pokaza--che-e-natsionalno-otgovoren-organ--koyto-zashtitava-obshtestveniya-interes/157932/4/0", "text": "Парламентът прие годишния доклад на Комисията за енергийно и водно регулиране за 2017 година, предаде агенция „Фокус“. „За“ гласуваха 102 народни представители, 48 бяха „против“, а четирима се въздържаха.   Докладът е представен и приет от Комисията по енергетика. От КЕВР обявяват, че през 2017 година е продължена дейността по изграждане на подзаконова нормативна уредба, която да създаде устойчива регулаторна рамка за енергетиката. Комисията е провела политика на активно привличане на страните от Западните Балкани чрез двустранни договори. През миналата година КЕВР е разработила своя нова интернет страница.   В рамките на следващите седмици ще бъде създаден портал за достъп до граждани по електронен път до административните услуги на Комисията. В доклада си от КЕРВ изтъкват, че през миналата година не са допуснати резки ценови изменения. За последните 3 години цените на електроенергията за регулирания пазар са увеличени с 2.5%.   Комисията показа, че е национално отговорен орган, който се стреми да защити обществения интерес. Това каза от парламентарната трибуна председателят на КЕВР Иван Иванов преди гласуването на годишния доклад на Комисията.   „С устойчивия характер на цените създаваме добра среда за инвеститорите“, заяви той.   „Всяка година извършваме проверки, за да установим дали са извършени необходимите ремонти и инвестиции от ВиК операторите“, посочи Иван Иванов.   „Ще се сложи край на договорите с американските централи в този им вид. Те или ще бъдат променени, или ще бъдат прекратени“, коментира той.   „Има съществено подобрение на комуникацията ни с българските потребители“, обяви Иван Иванов. „Разглеждаме голям брой жалби. 970 са жалбите в енергетиката, 275 са в топлоенергията, а 571 във ВиК услугите“, уточни председателят на КЕВР.   „През 2017 година Комисията имаше широка международна дейност. Пое лидерски функции при регулаторите на страните от Западните Балкани“, изтъкна Иван Иванов.   „Комисията използва всяка възможност, която законите дават, за решения в полза на българските граждани и бизнес, без да притиска и убива енергийните дружества”, каза още той.", "date": "2018.06.28", "title": "Парламентът прие годишния доклад на КЕВР"}
{"url": "http://epicenter.bg/article/Spetsialni-predlozheniya-ot-ZORA/157967/4/0", "text": "Специални предложения от ЗОРА     \r\n \r\n   \r\n \r\n   \r\n   \r\n", "date": "2018.06.28", "title": "Специални предложения от ЗОРА"}
{"url": "http://epicenter.bg/article/BNB--Brutniyat-vanshen-dalg-na-Balgariya-namalyava/157968/4/0", "text": "В края на април тази година брутният външен дълг на България (частен и държавен) е в размер на 32,8769 млрд. евро (61,3% от прогнозния БВП), като се понижава с 431,9 млн. евро (с 1,3%) спрямо края на 2017 година и намалява с цели 1,4605 млрд. евро (спад с 4,3%) спрямо година по-рано (през април 2017 година, когато брутният външен дълги беше в размер на 34,3375 млрд. евро).  Дългосрочните задължения през април са в размер на 25,0438 млрд. евро (46,7% от БВП и 76,2% от брутния външен дълг), като намаляват с 496,6 млн. евро (с 1,9%) спрямо края на предходната година и с 1,3493 млрд. евро (с 5,1%) спрямо година по-рано.  В същото време краткосрочните задължения на България възлизат на 7,8332 млрд. евро (14,6% от БВП и 23,8% от брутния външен дълг), повишавайки се с 64,8 млн. евро (с 0,8%) спрямо края на предходната година, но намаляват с 111,3 млн. евро (с 1,4%) спрямо април 2017 година.  Брутният външен дълг на сектор \"Държавно управление\" в края на април е в размер на 5,6436 млрд. евро (10,5% от БВП), намалявайки в рамките на година с 859,8 млн. евро (спад с 13,2%) и със 75,6 млн. евро (с 1,3%) спрямо края на 2017 година.  През април външните задължения на банките в нашата страна възлизат на 4,4173 млрд. евро (8,2% от БВП), като се повишават със 118,5 млн. евро (с 2,8%) спрямо края на предходната година и нараства с едва 28 млн. евро (с 0,6%) спрямо април 2017 година.  През първите четири месеца на настоящата година са извършени плащания по обслужването на брутния външен дълг за 2,0394 млрд. евро (3,8% от БВП) спрямо плащания за 1,5819 млрд. евро (3,1% от БВП) за периода януари – април 2017 година, отчита БНБ.  Нетният външен дълг (разликата между размера на брутния външен дълг и размера на брутните външни активи) в края на април е отрицателен и в размер на 1,2963 млрд. евро, като намалява със 141 млн. евро (с 12,2%) спрямо края на предходната година. Това понижение на нетния външен дълг се дължи на по-голямото намаление на брутния външен дълг (с цели 431,9 млн. евро) в сравнение с понижението на брутните външни активи (с 290,9 млн. евро). Спрямо година по-рано нетният външен дълг през април се понижава с 1,9044 млрд. евро. Трябва да се има предвид, че брутните външни активи включват резервните активи на БНБ, активите на банките в чужбина и депозитите на нефинансовия сектор зад граница.    ", "date": "2018.06.28", "title": "БНБ: Брутният външен дълг на България намалява"}
{"url": "http://epicenter.bg/article/Ivan-Ivanov--/157992/4/0", "text": "В пленарната зала на Народното събрание аз не съм заявявал, че Комисията за енергийно и водно регулиране (КЕВР) няма да изпълни закона. Аз просто дадох пояснение относно обстоятелствата, при които комисията може да се произнесе с решение, което е в съответствие със закона, което е прозрачно и което е правилно мотивирано.   Това каза председателят на КЕВР Иван Иванов на брифинг, свикан, след като от БСП му поискаха оставката, а лидерът на партията Корнелия Нинова заяви, че го дават на прокурор. Гневът на социалистите бе по повод думите на Иванов по рано в парламента, че  подписката на БСП срещу сделката за ЧЕЗ нямала значение. Иван Иванов изложи своята версия - червените подлагали регулатора на натиск.   \"Относно подписката, която беше внесена в КЕВР, становището, споделено от всички юристи, с които бяха проведени консултации е, че една подписка не може да бъде основание за произнасяне на комисията по определен начин. Подписка, която е иницирана и в последствие внесена от политическа сила в един независим регулатор, е очевиден опит за натиск върху действията и решенията му. Защото не се изисква в подписката регулаторът внимателно и обективно да се произнесе, а се настоява за произнасяне по строго определен начин – такъв, какъвто го е формулирала политическата сила\", оправда действията си Иванов.   \"Една подписка не може да бъде основание да се вземе такова важно решение“, категоричен е Иванов и допълни, че в пленарната зала е бил изключително предпазлив, защото всяка непремерена реплика може да доведе до санкции срещу държавата за стотици милиони евро.   Иван Иванов уточни че КЕВР ще изпълни законовите изисквания спрямо сделката с ЧЕЗ. Но отказа да отговори на въпрос дали ще проверява, или не продажбата на енергийното дружество.  ", "date": "2018.06.28", "title": "Иван Иванов отказва да подаде оставка"}
{"url": "http://epicenter.bg/article/Markovski--Ivancheva-ima-tumor-v-glavata--zabolyavane-na-ochite--problemi-svarzani-s-in-vitro-protseduri/157927/3/0", "text": "Адвокат Марин Марковски коментира пред Bulgaria ON AIR защо Десислава Иванчева не бе пусната от съда вчера и бе оставена в ареста.   Иванчева има тумор в главата, заболяване, свързано с очите, екземи, които са свързани със стреса и други проблеми от интимен характер, свързани с ин витро процедури.   „Най – притеснително е това, което е в главата на Иванчева. Щом тя е била в затворническата болница, значи наистина има проблеми“, обясни адвокат Марковски..   В затвора няма възможност да се направят нужните изследвания, каза още той.   Адв. Марковски отново съобщи, че няма достатъчно доказателства за обвиненията срещу Иванчева.", "date": "2018.06.28", "title": "Марковски: Иванчева има тумор, заболяване на очите, екземи и проблеми с ин витро процедури"}
{"url": "http://epicenter.bg/article/Ubietsat-na-malkiya-Paolo-izliza-predsrochno-ot-zatvora-/157938/3/0", "text": "Старозагорският окръжен съд постанови предсрочно освобождаване на бизнесмена Георги Сапунджиев, който през 2014 г. уби на пешеходна пътека в Стара Загора 4-годишния Паоло, съобщава кореспондентът на bTV в региона.  Той беше осъден на 6 години лишаване от свобода, като лежа 4 г. и 1 месец, от които над година бяха домашен арест заради влошено здраве.  Сред мотивите на съда са, че Сапунджиев е излежал повече от половината от наказанието, не е имал провинения, работил е във външна фирма. В затвора за записал в курс за отговорно шофиране, където показал „блестящи резултати”.  Вече се интересувал и от религия.  Според съдиите, шефовете на затвора и психолозите рискът от рецидив при извършителя на тежкото престъпление е нисък.  През оставащите от присъдата близо две години той ще се среща с пробационен работник на адреса си в с. Змейово.  Дали Сапунджиев отново ще седне зад волана ще прецени КАТ, книжката му е отнета за 8 години. Днес той се яви в съда без адвокати, като запази пълно мълчание.  Решението на магистратите може да се обжалва в 7-дневен срок.   ", "date": "2018.06.28", "title": "Убиецът на малкия Паоло излиза предсрочно от затвора "}
{"url": "http://epicenter.bg/article/Izbyagaliyat-zatvornik-se-predade-sam-v-Montana/157974/3/0", "text": "Избягалият от районно управление в Пловдив арестант се е предал сам. Петър Петров се е предал в Окръжна прокуратура – Монтана, придружен от свой адвокат.   До предаването му се е стигнало, след като от Окръжна прокуратура в Пловдив му бе повдигнато обвинение за разпространение на наркотични вещества, а съдът му наложи мярка за неотклонение – задържане под стража за 72 часа.   Срещу него се води и досъдебно производство за бягството му от ареста /престъпление по чл. 297, ал.1 от НК /, което се наблюдава от РП – Пловдив, по което обвиняемият е бил обявен за общодържавно издирване.   Самият Петров, посредством адвокат е заявил, че ще се предаде, след което наистина е направил това. Понастоящем той се намира в следствения арест в Монтана в изпълнение на задържането за 72 часа. Предстои да бъде транспортиран в арест в Пловдив.", "date": "2018.06.28", "title": "Избягалият затворник се предаде сам в Монтана"}
{"url": "http://epicenter.bg/article/-Porshe-kayen--i-turski-kamion-se-udariha-na--Trakiya-/157979/3/0", "text": "Тежка катастрофа е станала в района на км 75 на автомагистрала „Тракия“ в посока София, съобщи говорителят на ОДМВР - Пазарджик Мирослав Стоянов, предаде радио „Фокус“.   Той обясни, сигналът е подаден по обяд. „По първоначални данни са се ударили товарен автомобил с турска регистрация и джип „Порше кайен“.   На мястото незабавно са изпратени екипи на полицията, пожарната и линейки. Пожарникарите са успели да извадят двамата мъже, които са пътували в джипа. И двамата са контактни и в съзнание. Те се транспортират от екипите на „Спешна помощ“ към Областната болница“, каза също Стоянов.   Мястото към момента се регулира от служители на „Пътна полиция“.   „Призоваваме водачите да се движат с повишено внимание и с по-ниска скорост. Движението се осъществява в аварийната лента“, допълни Стоянов. ", "date": "2018.06.28", "title": "„Порше кайен“ и турски камион се удариха на „Тракия“"}
{"url": "http://epicenter.bg/article/Akusherkata--prebila-novorodeno--ostava-pod-domashen-arest--VIDEO-/157986/3/0", "text": "Акушерката, която преби новородено бебе в столична болница през април 2015 г., още не е влязла в затвора.   Преди осем месеца Емилия Ковачева беше осъдена на 18 години лишаване от свобода за опит за убийство. Присъдата обаче не е влязла в сила, съобщи Нова телевизия. Това даде основание на адвоката на Ковачева да поиска мярката й за отклонение да бъде променена от домашен арест в парична гаранция. Съдът обаче отказа с мотива, че макар и присъдата да не влязла в сила, тя е 18 години затвор. И обеща да излезе с мотиви до понеделник.   За първи път от началото на процеса Ковачева коментира, че не чувства вина за това, за което е осъдена.   Бащата на битото бебе Никол – Румен Димитров, пък каза, че преди месеци детето е развило епилепсия вследствие на ударите, нанесени му от Ковачева.  ", "date": "2018.06.28", "title": "Акушерката, пребила новородено, остава под домашен арест"}
{"url": "http://epicenter.bg/article/Leka-kola-se-udari-v-stalb-i-se-razpadna/157987/3/0", "text": "Лека кола се удари в стълба на столичния бул. „България”, в близост до Професионалната гимназия по текстил и моден дизайн.   От силния удар колата – БМВ, се е разделила на три части. Шофьорът и спътниците му бяха откарани в болница с линейка за преглед, съобщи bTV.   Предполага се, че водачът е изгубил контрол над колата заради висока скорост и хлъзгавия път след дъжда в София днес.   Няма други участници в инцидента. Движението по бул. „България” в района беше затруднено и се образуваха колони.  ", "date": "2018.06.28", "title": "Лека кола се удари в стълб и се разпадна"}
{"url": "http://epicenter.bg/article/Za-koy-li-pat--Izdirvat-nevrasten-arestant--izbyagal-ot-rayonnoto-vav-Vratsa-/157993/3/0", "text": "Бягство на задържан непълнолетен вдигна врачанската полиция на крак днес. През нощта за съмнително поведение на улица в града бил арестуван 15-годишен циганин, син на известен наркопласьор в региона. Докато обаче оформяли документацията по задържането му в приемната на районното управление, непълнолетният хулиган използвал залисията на полицаите и си плюл на петите, предава Канал 3.  Ченгетата веднага хукнали след него, но хлапакът успял да потъне незабелязан в тъмното. Разбрал за гафа, шефът на ОД на МВР във Враца Янко Янколов още на сутринта започнал да разследва случая лично.  \"Назначил съм проверка от комисия на областната дирекция и се надявам тя да ми докладва за всички подробности и допуснатите пропуски от служителите в районното управление\", каза Янколов и допълни, че избягалият все още се издирва.  ", "date": "2018.06.28", "title": "За кой ли път?! Издирват невръстен арестант, избягал от районното във Враца "}
{"url": "http://epicenter.bg/article/Tragediya--3-godishnata-Nikol--prebita-ot-akusherkata-Kovacheva--e-otklyuchila-epilepsiya--VIDEO--/158009/3/0", "text": "3-годишната Никол, която четири дни след раждането си бе пребита от акушерката Емилия Ковачева, е отключила епилепсия заради нанесените травми. Това разказаха родителите на момиченцето – Румен и Станислава Димитрови, предаде бТВ.  Днес те присъстваха в Софийския градски съд на заседание, на което Ковачева поиска мярката й домашен арест да бъде заменена с по-лека. Съдът обаче не уважи желанието й.  През септември 2017 г. магистратите осъдиха акушерката на 18 години „лишаване от свобода” за опита за убийство на новородената Никол през април 2015 г.  По закон Ковачева трябва да бъде в ареста, тъй като присъдата ѝ е над 10 години. Макар и това да е само на първа инстанция. Тя обаче е останала под домашен арест заради заболявания и липсата на мотиви за присъдата ѝ вече осми месец.  Родителите искат още по-сурово наказание за акушерката и ще обжалват присъдата. Забавянето на мотивите обаче спира този процес. Обещанието е, че още идните дни мотивите ще са налице.  ", "date": "2018.06.28", "title": "Трагедия! 3-годишната Никол, пребита от акушерката Ковачева, е отключила епилепсия (ВИДЕО) "}
{"url": "http://epicenter.bg/article/Borisov--KEVR-e-nezavisima-organizatsiya-v-litseto-na-Ivan-Ivanov-i-nie-nyamame-otnoshenie--VIDEO-/157985/2/0", "text": "Не се меся в независими организации. Това коментира пред журналисти в Брюксел министър-председателят Бойко Борисов, предаде репортер на Агенция „Фокус“. Премиерът е там за срещата на върха на Съвета на ЕС.  „Всички знаят, че Иван Иванов беше депутат от ДСБ - партията на Иван Костов. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов, или „Х“, или от БСП, но на всеки управляващ му трябва независим регулатор. Ето, сега се вдига цената на природния газ“, заяви Борисов.  По думите му няма как да се вдигне на целия свят цената на природния газ, а в България да поевтинее, след като нямаме добив.  „Спряхме шистов газ, концесии за добив на газ в Добричко, изпълнихме това, което хората искат и вносът се вдига с толкова процента. Как да се запази цената? Другият вариант е от данъкоплатците да дотираме тази цена. По никакъв начин към КЕВР в момента ние нямаме отношение. Тя действително в лицето на Иван Иванов е независима организация. Ако не го харесват, да предлагат в парламента, да търсим решение, но когато дадат сметките КЕВР, всички трябва да ги приемаме, защото това е независим орган“, каза още Бойко Борисов.  \"Проблемите, свързани с миграцията, могат да бъдат решение с необходимите средства. Ние сме предложили компромисите, по които 6 месеца сме работили. Огромна част от колегите ги подкрепят и сега ще ги питам, ако не ги подкрепят, какъв друг план биха предложили и биха продължили с него. На кратко да напомня – това е едновременно задействане и на трите аспекта – незабавно затваряне на външните граници срещу незаконната миграция, второ - платформи или изнесени центрове извън границите на ЕС и трето – вторичното разпределение вътре в Съюза. Трябва да се отчете, че държавите, които са на първа линия, когато регистрират по абсолютно приетия нормален, международен, по всички конвенции, начин бежанци, които искат да отидат в други страни, след това не трябва да бъдат връщани обратно. Защото иначе първите задачи ще понесем цялата тежест“, коментира Борисов.   \"България не е тази хипотеза\", заяви Борисов в отговор на въпрос, че някои от европейските страни „на първа линия“ евентуално биха се съгласили да приемат обратно бежанците, които са преминали през тяхна територия.  „Не виждам защо след като всички признаха, след като се вижда, че няма преминали или по 5-6 човека са нелегално преминали за цялата година, ние да подписваме такива споразумения. Хипотезата на Италия и Гърция е съвсем друга. Десетки хиляди мигранти преминават, при положение че Гърция са получили 560 милиона евро. Ние сме получили 160 и всички дават за пример българската граница“, отбеляза още премиерът. „Турция в абсолютно пълен аспект спазва ангажиментите си по споразумението за бежанците към България“, допълни той.  „До един всички в ЕНП говориха, че това е едно от най-успешните председателства, че е свършена огромна работа. Себастиан каза, че летвата е вдигната толкова високо, че много старания ще положи Австрия да бъдат решени тези проблеми, свързани с миграцията. Те могат да бъдат решение с необходимите средства за това. Ще настоявам колегите от Италия я и Австрия да ни подкрепят споразумението с Турция да работи. Преди няколко дена като се чухме с президента Ердоган, той каза, че до този момент ние само говорим за споразумението с Турция, но голяма част не е платено“, посочи още премиерът.    \"Бях приятно изненадан от един от лидерите на холандските партии, който беше категорично против срещу влизането на България в Шенген и каза, че, след като обиколил всички граници, смята, че сме напълно готови\", сподели той. Борисов е предложил и система за оповестяване на опасност от бежанска вълна. \"Както в България има код жълто, код зелено, така да бъде създадено тристепенни нива в ЕС на действие. В момента нямаме вълна, но ако имаме, автоматично да се задействат такива нива, за да не се провеждат такива ненужни срещи\", предлага Борисов.  \"Непрекъснато променят условията, както за Шенген, за чакалнята за еврозоната, все нови и нови критерии. Подготвили сме всичко, водим работните срещи, така че ще подадем тогава, когато има ясни условия. Нямаме срок, искаме да се подготвим добре, за да може да го направим така, както трябва. Имам притеснение, че когато се променят условията, внасяш едни документи, каквито са досега, те ти искат други. Или казват: „предварително ще влезеш в банковия съюз, пък след това в чакалнята“, коментира Борисов и отбеляза, че това досега не го е имало. „Затова сега водим спокойни, тихи преговори. Банкерите обичат да се водят тихи преговори и се надявам да имаме решение“, посочи той.  Попитан за заплатите и за това, че според синдикатите 200 години ще са необходими на Източна Европа, за да догони Западна, премиерът заяви: „Това може на някой конгрес на БСП да зададете този въпрос. Не сме само 45 години назад заради тяхното управление, а и в страни. Така че това е в рамките на историята. Иначе, от началото на този мандат правителството е вдигнало с 12% заплатите – 11,8% някъде. Вие сте свидетели, защото с постановление помогнахме и на армията да се повишат заплатите, и на полицията, и на охраните на затворите, и на Софийския университет с 10 млн. лв. повече, на БАН допълнителни 15 млн. лв. за учени, учителските заплати, до 300 лв. пенсиите. Огромни пари се дадоха и то веднага се отразява и на доходите“.  Утре съм поканен на среща на лидерите на еврогрупата, където ще представя и нашите писма, и съответно кандидатурата ни за чакалнята на еврозоната. Това коментира пред журналисти в Брюксел министър-председателят Бойко Борисов.  „Ще ги запозная с направеното досега, защото всичките пет критерии ние ги изпълняваме. Така че и по тази тема работя изключително усилено. Финансовият министър е поканен на 14 юли на среща само на финансовите министри на еврогрупата, а писмото, което пращаме ще бъде между шефа на БНБ и финансовия министър. Утре са ме поканили лидерите да ги запозная с темата. Да откажа ли? Да кажа: „Не, не, това е работа на финансовия министър?“, попита Борисов. По думите му утре политически ще попита защо се налага да променяме критериите, като петте за чакалнята са изпълнени.  „Ние не сме виновни, че относно доходите първо бяха ликвидирани толкова производства в България. Само на АЕЦ „Козлодуй“ 4 реактора бяха затворени. Не сме виновни, че излизайки от социалистическия лагер милиони отидоха в демократични страни през 1990 г. Не сме виновни към момента, че биват подмамвани с по-големи заплати доктори, инженери, програмисти, софтуеристи в по-скъпо платените западни държави. Конкурентоспособността чак сега започваме да я поставяме на дневен ред, като основен фактор с повече финансиране в образованието, с програмата за дигиталния пазар“, коментира още Бойко Борисов. ", "date": "2018.06.28", "title": "Борисов: КЕВР е независима организация в лицето на Иван Иванов и ние нямаме отношение (ВИДЕО)"}
{"url": "http://epicenter.bg/article/Vitseprezidentat-gnevna-na-DPS--Nedopustimo-da-se-zabarkva-prezidentskata-institutsiya/157991/2/0", "text": "Зам.-председателят на групата Йордан Цонев обяви, че 114 лица, издирвани от Интерпол, са получили българско гражданство и съответно са станали граждани и на ЕС. „От публикации в западния печат става ясно, че най-малко един министър и вицепремиер от националистите са участвали в тази престъпна схема. Трябва да изтрием това петно от имиджа на България“, заяви той.     „ Йотова допуска, че мотивите за искането на ДПС за създаване на анкетна комисия се позовават на доклад на службите от 2016-та година и на предаването на Валя Ахчиева, което е от февруари 2017-та. - когато новата презиентска двойка току-що е встъпила в длъжност. Нейните думи в предаването, които Цонев цитира, се отнасят за този период, а не към настоящия момент.   „ , подчерта Илияна Йотова.  . „ “, заяви Йотова пред Епицентър.бг.  „ “, подчерта вицепрезидентът.    „ , намеква Йотова за политическа употреба на скандала.      ", "date": "2018.06.28", "title": "Вицепрезидентът гневна на ДПС: Не забърквайте президентската институция в политически аргументи!"}
{"url": "http://epicenter.bg/article/Vezhdi-Rashidov--Erdogan-e-harizmatichen-lider--A-plodovitite-gi-brulyat/157994/2/0", "text": "Ердоган е харизматичен лидер и владее голяма част от обществото, направи много, а плодовитите ги брюлят!   Така председателят на комисията по култура в парламента Вежди Рашидов обясни победата на Ердоган на изборите в Турция. Изборът на Ердоган е добре за България, полезно е за българската държава, убеден е Рашидов.   Вежди Рашидов припомни, че няма друга демократична форма на разпределяне на властта освен изборите. \"Избори могат да се манипулират до 1-2%. Щом го избират, явно го подкрепят. Той е в тежка ситуация - има война на границата си със Сирия, там има всяка седмица атентати и умират хора, имаше опит за преврат. Той няма друг избор освен да стегне 85 милиона народ. Ако няма здрава ръка - няма как да се справи\", коментира резултата за Ердоган и неговата Партия на справедливостта и развитието той.  \"Политиката, която водят Бойко Борисов и Реджеп Ердоган носи спокойствие на Българската държава. Изборът на Ердоган е добър за България\", убеден е Вежди Рашидов.   Председателят на парламентарната комисия по култура открива изложба в Лондон в най-старата галерия в британската столица. Асоциацията на международните арткритици на Острова направили прекрасен каталог на Рашидов.    ", "date": "2018.06.28", "title": "Вежди Рашидов: Ердоган е харизматичен лидер! Направи много, а плодовитите ги брулят"}
{"url": "http://epicenter.bg/article/Radev--Politikata-na-otvoreni-vrati-za-migrantite-narushava-edinstvoto-na-ES/157995/2/0", "text": "\"България и Чешката република споделят редица общи позиции по ключови въпроси в рамките на Европейския съюз и необходимостта от реформиране на европейската политика в сферата на миграцията е една от тях\". Това заяви президентът Румен Радев, който днес на \"Дондуков\" 2 проведе среща с председателя на Камарата на депутатите на парламента на Чехия Радек Вондрачек, съобщават от пресслужбата на президента.   Румен Радев подчерта, че доверието и приятелството между двете държави се дължи и на силните исторически и културни връзки между българи и чехи. \"Политиката на отворени врати за мигрантите към Европа нарушава единството в Европейския съюз. Тя лишава и страните, от които произхождат мигрантите, от перспектива за развитие и по-добро бъдеще\", заяви държавният глава и призова за превантивни мерки на място, преди мигрантите да стигат до бреговете и границите на Европа.   Румен Радев и Радек Вондрачек изразиха подкрепата си за възстановяването на традициите в динамичния туристически обмен между двете държави. Президентът изрази желание България да последва и добрите практики на Чехия в индустриализацията, както и за засилване на взаимните инвестиции.   Държавният глава благодари на Радек Вондрачек за последователната подкрепа по някои ключови за България позиции като Директивата за командированите работници, борбата в двойния стандарт при храните и запазването на Кохезионната политика в ЕС.   Президентът открои и доброто сътрудничество на България с държавите от Вишеградската група по редица теми от дневния ред на ЕС. Перспективите за приемането на общата валута на ЕС от България и Чехия също бяха обсъдени по време на срещата. Румен Радев и Радек Вондречек бяха единодушни, че дебатът за приемането на еврото трябва да е съпроводен със задълбочен анализ на риска и оценка на ползите за съответната държава от предприемането на тази стъпка.   \"България и Чехия са близки партньори, които споделят редица общи позиции и затова взаимната ни подкрепа е важна”, заяви Радек Вондрачек по време на срещата и подчерта интереса на Чехия за засилване на икономическите отношения между двете държави. Радек Вондрачек изрази и подкрепата на Чехия за позицията на България по отношение на кохезионната политика, като жизненоважна за развитието на страните от ЕС.", "date": "2018.06.28", "title": "Радев: Политиката на отворени врати за мигрантите нарушава единството на ЕС"}
{"url": "http://epicenter.bg/article/YuNESKO-glasuva-s-palen-konsensus-za-Natsionalen-park--Pirin--i-razvitie-na-ski-infrastrukturata/157996/2/0", "text": "Българската делегация представи и защити държавната позиция за опазване на Национален парк „Пирин“ по време на 42-то заседание на Комитета за световното природно наследство към ЮНЕСКО в Бахрейн. Това съобщиха от правителствената информационна служба.  Предложените от българска страна текстове бяха гласувани с пълен консенсус от държавите-членки на Комитета, потвърждавайки устойчивото управление на обекта на световното наследство и перспективата за балансирано развитие на туризма в националния парк.  Първоначалното проекторешение на ЮНЕСКО призоваваше да не се изпълнява решението на Министерски съвет, както и изискваше от България да извърши стратегическа екoлогична оценка на новия план за управление, каквато не се изисква от европейското и българско законодателство и би блокирало развитието на региона за десетилетия напред.  В рамките на три дни българската делегация проведе редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции. Според приетото редактирано решение Комитетът отбелязва, че разширяването на ски инфраструктурата в Национален парк „Пирин“ вече е позволено и изисква българската държава да се придържа стриктно законовите процедури по приемането на инвестиционни предложения, така че да не се увреди стойността на обекта.  В своето изказване вицепремиерът Валери Симеонов, който оглавяваше делегацията, изложи целенасочената политика на българската държава за баланс между опазване на околната среда и развитие на туризма и покани представителите на Комитета да посетят град Банско и Национален парк „Пирин“.  ", "date": "2018.06.28", "title": "ЮНЕСКО гласува с пълен консенсус за Национален парк „Пирин“ и развитие на ски инфраструктурата"}
{"url": "http://epicenter.bg/article/Borisov-v-Bryuksel--Prioritetat-ni-za-evropeyskata-perspektiva-na-Zapadnite-Balkani-pokaza-rezultati-/157998/2/0", "text": "ЕС показа, че приоритетът на Българското председателство за европейската перспектива на страните от Западните Балкани не се свежда само до политически декларации. Вече започнаха да се виждат резултатите от подновеното внимание на Брюксел към региона. Това каза министър-председателят Бойко Борисов по време на Европейския съвет в Брюксел, където представи резултатите от ротационното председателство, което страната ни пое на 1 януари, съобщиха от правителствената информационна служба.  „Само преди два дни Съветът прие изключително важни заключения, които подкрепят препоръката на ЕК и отварят пътя за започване на предприсъединителни преговори през 2019 г. с Албания и Република Македония“, посочи премиерът. Борисов още веднъж подчерта, че европейският път за страните от региона няма алтернатива и че само той ще е гарант за мира и просперитета в Европа.  Министър-председателят акцентира и върху важността на проектите за инфраструктурна, транспортна и дигитална свързаност за развитието на Балканите. Той приветства продължаването на темата от страна на Австрийското председателство и заявената готовност на Хърватия да постави региона отново във фокуса на ЕС по време на своето ротационно председателство.  Българският премиер подчерта, че България положи сериозни усилия и по темата с миграцията. Като един от успехите в тази сфера той открои срещата на лидерите на ЕС и Турция във Варна, където беше договорено продължаване на споразумението с Анкара. Борисов призова лидерите да се намери консенсус и единно решение по темата с мигрантите и изброи предложенията на страната ни за затваряне на външните граници на ЕС, изнесените центрове за даване на убежище извън Европа и съсредоточаване на усилията по изготвяне на споразуменията с трети страни, подобно на това с Турция.  „Нашите предложения са добра основа, за да продължим работата по реформата. Заложената в тях посока цели да изградим предвидима и ефективна Система на ЕС за убежище, която да е устойчива на бъдещи кризи“, каза премиерът.  В словото си премиерът Борисов отбеляза и значителния напредък, постигнат по време на Българското председателство на Съвета на ЕС в данъчната политика, енергетиката и климата, социалните въпроси, сигурността, както и по Стратегията за единен цифров пазар.  Премиерът Борисов благодари на лидерите за оказаната подкрепа за Българското председателство през изминалите шест месеца. „Нямаше да имаме тези постижения без силния дух на сътрудничество, който ни свързваше“, каза министър-председателят и пожела на следващия ротационен председател - Австрия успех с предстоящите предизвикателства.  ", "date": "2018.06.28", "title": "Борисов в Брюксел: Приоритетът ни за европейската перспектива на Западните Балкани показа резултати "}
{"url": "http://epicenter.bg/article/Borisov-podava-utre-kandidaturata-na-Balgariya-za-chakalnyata-na-Evrozonata/158000/2/0", "text": "Утре съм поканен на среща на лидерите на Еврогрупата, където ще представя и нашите писма и кандидатурата ни за чакалнята на еврозоната, ще ги запозная с направеното засега, защото изпълняваме всичките пет критерии. Това заяви премиерът Бойко Борисов преди началото на Европейския съвет в Брюксел, цитиран от \"Дневник\". \"Финансовият министър е поканен на 14 юли на среща само на финансовите министри на Еврогрупата, а писмото което пращам, е между шефа на БНБ и финансовия министър Горанов. Утре са ме поканили лидерите да ги запозная с темата. Да откажа ли? Да кажа, не, не, това е работа на финансовия министър. На 14-и ще е срещата, където ще решават детайли, а утре ще ги запозная аз\", уточни Борисов. \"Утре политически ще попитам защо се налага да променяме критерии за чакалнята на еврозоната, и петте са изпълнени\", заяви премиерът. По думите му България не е виновна, че са били ликвидирани толкова производства в България, че излизайки от социалистическия лагер милиони са отишли в демократични страни, че биват подмамвани с по-големи заплати доктори, инженери, програмисти, софтуерни специалисти в по-скъпоплатените западни държави. \"Ние сме предложили компромисите, които шест месеца ги работихме, огромна част от колегите ги подкрепят и сега ще питам тези, които не ги подкрепят, какъв друг план биха предложили\", коментира Борисов по темата за миграцията, която ще бъде основна на Европейския съвет.   Той обясни, че българското предложение е \"едновременно задействане на трите аспекта – незабавна охрана на външните граници срещу незаконнта миграция, платформи или изнесени центрове извън границите на ЕС и вторичното разпределение вътре в съюза, като се отчете държавите, които са на първа линия по досега действащите конвенции, когато регистрират по абсолютно приетия нормален, международен по всички конвенции начин бежанци, които искат да отидат в други страни бежанци, след това не трябва да бъдат връщани обратно, защото иначе първите държави ще понесем цялата тежест\". Той изрази увереност, че проблемите с миграцията могат да бъдат решени с необходимите средства. \"Ще настоявам колегите от Италия и Австрия да ни подкрепят споразумението с Турция да работи. Преди няколко дни президентът Ердоган, когато се чух с него, каза, че до този момент само говорим за споразумението, но нищо не е платено, голяма част не е платена\", посочи Борисов. Той разясни още една част от българското предложение за миграцията: \"както в България имаме код жълто, код зелено, код червено, когато се спомене и хората знаят тук ще има лек валеж, другаде много и когато има червен код, трябва да се вземат превантивни мерки, така да се създаде тристепенно в ЕС нова система на действие в зависимост на нивото на вълната (в момента нямаме), автоматично да се задействат, за да не се налагат такива ненужни срещи, каквито може би 10 сме провели\". По думите му към този момент турците в пълен аспект спазват ангажиментите си към България по това споразумение. \"Затова вие се разхождате по \"Солунска\" и, колкото и рядко да си идвате в България, пред ЦУМ, помните какво беше, какво е сега\", каза още премиерът пред журналистите в Брюксел. Борисов отново заяви българската позиция, че България няма да се съгласи с предложението да приема обратно мигрантите, преминали през страната досега, за да стигнат до Западна Европа. \"За огромните усилия на България да не допускаме нелегални мигранти, ние си носим отговорност. Затова ако кажат хванали сме шест души, минали нелегално и ги върнат, имат право. Но спазваме международните ангажименти, дошли са нашето КПП, ние сме взели пръстови отпечатъци, направили сме им медицински преглед, три-шест месеца са стояли и след това заминат за някъде в Европа, не могат да ни ги направят вечно наши\". Според него има риск мигрантите да кажат: \"не е Германия, но България се развива добре, Гърция, Италия\" и \"изведнъж всичко, което сега цепи Европа да бъде при нас за това че сме спазили закона и сме работили добре\".", "date": "2018.06.28", "title": "Борисов подава утре кандидатурата на България за чакалнята на Еврозоната"}
{"url": "http://epicenter.bg/article/YuNESKO-ne-e-protiv-vtori-lift-na-Bansko/158002/2/0", "text": "ЮНЕСКО не е против втори лифт на Банско, нито възразява срещу плана на правителството за развитие на ски зона „Банскo\" в рамките на национален парк „Пирин\". Държавите членки на Комитета за световното природно наследство на ЮНЕСКО гласуваха решение, с което отбелязват нуждата разширяването на ски инфраструктурата да премине през задължителните по българското законодателство процедури и екологични оценки. Това е резултатът от проведената в Бахрейн вчера 42-ра годишна сесия на ЮНЕСКО. Българската делегация, водена от вицепремиера Валери Симеонов, представи и защити държавната позиция за опазване на Национален парк „Пирин\". Предложените от българска страна текстове бяха гласувани с пълен консенсус от държавите-членки на Комитета, потвърждавайки устойчивото управление на обекта на световното наследство и перспективата за балансирано развитие на туризма в националния парк. Първоначалното проекторешение на ЮНЕСКО призоваваше да не се изпълнява решението на Министерски съвет, изискваше от България да извърши стратегическа екoлогична оценка на новия план за управление, каквато не се изисква от европейското и българско законодателство и би блокирало развитието на региона за десетилетия напред. Три дни българската делегация проведе редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции. Според приетото редактирано решение Комитетът отбелязва, че разширяването на ски инфраструктурата в Национален парк „Пирин\" вече е позволено и изисква българската държава да се придържа стриктно законовите процедури по приемането на инвестиционни предложения, така че да не се увреди стойността на обекта. В своето изказване вицепремиерът Валери Симеонов изложи целенасочената политика на българската държава за баланс между опазване на околната среда и развитие на туризма и покани представителите на Комитета да посетят град Банско и Национален парк „Пирин\".Копирано от standartnews.com", "date": "2018.06.28", "title": "ЮНЕСКО не е против втори лифт на Банско"}
{"url": "http://epicenter.bg/article/DPS/158004/2/0", "text": "Председателят на Движението за права и свободи Мустафа Карадайъ участва в среща на либералните лидери в Европа, организирана по покана на председателя на групата на Алианса на либералите и демократите за Европа – Ги Верхофщад, председателя на партията АЛДЕ – Ханс Ван Баален и председателя на Европейската Демократична партия – Франсоа Байру.   На срещата в Брюксел присъства също Филиз Хюсменова - ръководител на делегацията на ДПС в Европейския парламент и зам.- председател на ДПС.   В срещата взеха участие министър-председателите - либерали на Белгия, Холандия, Люксембург, Естония, Финландия, Чехия и Словения, както и комисарите от либералното семейство Андрус Ансип - заместник-председател на Европейската комисия с ресор цифров единен пазар, Сецилия Малмстрьом - комисар по търговия и търговски споразумения, Маргрете Вестагер, комисар по конкуренция, Вера Юрова - комисар по правосъдие, защита на потребителите и равнопоставеност между половете и Виолета Булц - комисар по транспорт.   Сред основните теми, на лидерската среща бяха обсъдени миграцията, сигурността и отбраната на Европа, бъдещата многогодишна финансова рамка.   По време на дебата, председателят на ДПС Мустафа Карадайъ заяви, че за ДПС сигурността e основен приоритет. Той посочи, че за 2/3-ти от европейските граждани сигурността е главна тема на Европейския съюз и те очакват да се прави повече на общностно ниво.   Относно Българското председателство на Съвета на ЕС, Карадайъ каза: ”На финала много ясно се вижда, че ние, ДПС сме опозиция на властта в България, но не и на Европредседателството. Още повече, когато говорим за сигурността на европейските и конкретно на българските граждани”.    Срещата на либералните лидери в Европа и обсъдените от тях теми се състоя с оглед установяване на обща позиция преди предстоящото заседание на Съвета на ЕС на 28 и 29 юни, на която европейските държавни глави ще разгледат въпроси от областта на миграцията, сигурността и отбраната, както и икономически и финансови въпроси, и излизането на Обединеното кралство от ЕС.", "date": "2018.06.28", "title": "Карадайъ пред либералите в Европа: За ДПС сигурността e основен приоритет"}
{"url": "http://epicenter.bg/article/Liderite-ot-PES--Tsyalostno-evropeysko-reshenie-za-migratsiyata--a-ne-merki--na-parche-/158006/2/48", "text": "Премиери, партийни лидери и еврокомисари от семейството на социалистите се обединиха около необходимостта от реформа на европейската политика за миграцията на координационна среща, организирана от ПЕС. Тя се проведе непосредствено преди Европейския съвет, който днес и утре ще обсъди последните развития по темата с оглед на поставения срок от Европейската комисия за намиране на консенсус до края на Българското председателство. „През последните дни в публичния дебат за миграцията се налагат две основни тези. От една страна виждаме категоричен отказ за проява на каквато и да е солидарност от държави, оглавявани от десницата. От друга, се лансира идеята за заместване на общоевропейския подход с двустранни споразумения вътре в ЕС, както и с трети страни.“ Това заяви президентът на ПЕС Сергей Станишев след срещата, в която взеха участие и министър-председателите на Португалия, Швеция, Малта, Словакия, Испания, Гърция и Македония. „Позицията на премиерите от семейството на ПЕС е категорична – миграцията се нуждае от цялостно европейско решение. Идеите, които са на дневен ред в Европейския съвет, са поредните мерки „на парче“ и целят временно успокояване на страстите и отлагане на намирането на устойчив компромис. Това е от полза единствено за страните далеч от горещите точки по границите на ЕС, които не желаят никаква солидарност и преразпределение на бежанци. Този подход не само не решава проблеми, но и поставя в тежка ситуация държавите на първа линия, в това число България.“ Станишев коментира и предложенията за изграждане на центрове за настаняване на търсещи убежище извън територията на ЕС: „Прехвърляне на отговорността на хипотетични трети страни, които всъщност нямат никакво желание за подобни сделки, е сякаш в отговор на вътрешнополитически проблеми в някои европейски столици, отколкото реален опит за намиране на решение. Рискуваме отново да поставим режими с противоречиви методи на управление в силна позиция по подобие на споразумението с Турция.“ „Ставаме свидетели на голяма злоупотреба от популисти и националисти по темата. Пристигналите мигранти през последните месеци са в пъти по-малко в сравнение с предишни години и настоящата ситуация няма нищо общо с картината от 2016 г. ЕС трябва да намери солидно и работещо решение сега, за да не изпаднем в ситуация, в която всеки е сам за себе си при възникване на нови кризи.“, добави в заключение лидерът на ПЕС. В срещата участие взеха и: Антонио Коща, министър-председател на Португалия; Стефан Льовен, министър-председател на Швеция; Джоузеф Мускат, министър-председател на Малта; Петър Пелегрини, министър-председател на Словакия; Педро Санчес, министър – председател на Испания; Удо Булман, председател на Групата на социалистите и демократите в ЕП; Федерика Могерини, върховен представител на ЕС по въпросите на външната политика и политиката за сигурност; Франс Тимерманс, първи заместник-председател на Европейската комисия; Марош Шевчович, заместник-председател на ЕК, комисар по Енергийния съюз; Пиер Московиси, комисар по икономически и финансови въпроси, данъчно облагане и митнически съюз; Карл-Хайнц Ламберц, председател на Комитета на регионите и други.", "date": "2018.06.28", "title": "Лидерите от ПЕС: Цялостно европейско решение за миграцията, а не мерки „на парче“!"}
