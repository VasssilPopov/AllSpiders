{"url": "http://epicenter.bg/article/S-tarzhestvena-zarya-za-Nezavisimostta-zavarshi-praznikat-vav-Veliko-Tarnovo/164162/2/0", "text": "С тържествена заря проверка по случай 110 години от провъзгласяването на Независимостта на България завърши празникът във Велико Търново, предаде Нова тв. \"Държавният глава, правителството и народът действат в съзвучие. Съединение, независимост, сила - това са ключови думи. Това е урокът на историята, който ние всички трябва да научим. Вечна и светла памет на българските герои\", каза в словото си за празника кметът на Велико Търново Даниел Панов. \"Днес и всеки ден трябва да сме горди, че сме българи. За да успеем, трябва да помним миналото. И най-важното - трябва да сме единни за една по-добра България, за едно по-добро бъдеще на нашите деца\", завърши той. Веднага след зарята започна аудио-визуалният спектакъл \"Звук и светлина\" на „Царевец”. По-рано през деня празничното шествие стигна до центъра на града, където военни оркестри изнесоха своето шоу пред стотици жители и гости на Велико Търново.  ", "date": "2018.09.22", "title": "С тържествена заря за Независимостта завърши празникът във Велико Търново"}
{"url": "http://epicenter.bg/article/Boyko-Borisov-chestiti-praznika--Da-ne-zabravyame-samozhertvata-i-smelite-deystviya-na-nashite-predtsi-/164113/2/0", "text": "\r\n \r\n Това написа в личния си профил във Фейсбук премиерът Бойко Борисов, който честити Деня на Незавсисимостта на България. \r\n   \r\n \r\n   \r\n \"Днес нашият национален интерес е свързан със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България. \r\n   \r\n Ние трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава\". \r\n", "date": "2018.09.22", "title": "Бойко Борисов честити празника: Да не забравяме саможертвата и смелите действия на нашите предци!"}
{"url": "http://epicenter.bg/article/Tsvetanov-prisastva-na-tarzhestvenata-Sveta-liturgiya-v-tsarkvata--Sveti-40-machenitsi-/164114/2/0", "text": "\r\n \r\n \r\n   \r\n Заедно с кмета на Велико Търново Даниел Панов, зам.-председателя на Народното събрание Емил Христов, евродепутата от ГЕРБ/ЕНП Ева Майдел, депутатите от ГЕРБ-Велико Търново Станислава Стоянова и Клавдия Ганчева, областния управител на Велико Търново проф. Любомира Попова, представители на местната власт и много граждани, Цветанов присъства на празничната Света литургия, която по традиция започна в 7.30 ч. в църквата „Свети 40 мъченици“. \r\n \r\n   \r\n „Винаги съм изключително развълнуван да бъда във Велико Търново в Деня на българската Независимост. Днес старата ни столица отново е център на националните чествания, център е на нашата гордост и признателност. Навършват се 110 години от онези изключителни събития по провъзгласяването на Независимостта, развили се именно тук, в старопрестолния Търновград. Честит празник на всички българи!“, сподели Цветан Цветанов. \r\n   \r\n \r\n   \r\n \" \r\n   \r\n \r\n \r\n \r\n \r\n", "date": "2018.09.22", "title": "Цветанов присъства на тържествената Света литургия в църквата „Свети 40 мъченици“"}
{"url": "http://epicenter.bg/article/Borisov-shte-darzhi-rech-pred-Obshtoto-sabranie-na-OON/164116/2/0", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации в Ню Йорк. Там премиерът ще изнесе реч, свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. Това съобщиха от правителствената информационна служба. В рамките на визитата премиерът Бойко Борисов ще участва в Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието.   Българският министър-председател ще участва в срещата на върха за мира “Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. По време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации. Посещението на българският премиер в САЩ е между 23 и 29 септември. В делегацията, водена от министър-председателя Бойко Борисов, е вицепремиерът и министър на външните работи Екатерина Захариева.  ", "date": "2018.09.22", "title": "Борисов ще държи реч пред Общото събрание на ООН"}
{"url": "http://epicenter.bg/article/Tsvetanov--Kogato-ima-izbori--visshi-polititsi-idvat-v-Tarnovo-na-22-septemvri--kogato-nyama---izchezvat/164119/2/48", "text": "Когато 22 септември – Денят на българската Независимост, съвпадне с предизборна кампания, във Велико Търново пристигат политици от най-високо ниво от различни партии. Когато обаче няма избори – като днес, всички изчезват. Това коментира пред журналисти във Велико Търново председателят на ПГ на ГЕРБ и зам.-председател на партията Цветан Цветанов, който за 11-а поредна година неизменно е в старата ни столица на 22 септември, съобщиха от пресцентъра на партията. По думите на зам.-председателя на ГЕРБ много политици, които в днешни дни лансират послания за независимост и единение, днес не са във Велико Търново. „Това повдига въпроса доколко искрени са те в тези свои думи и дали отдават необходимото уважение на този много голям български празник“, отбеляза той и благодари на всички онези хора, които ежегодно почитат Деня на българската Независимост в града, който е бил център на всички онези славни събития през 1908 г. „За мен Денят на Независимостта е най-силният и истински български празник. В началото на месеца отбелязахме навършването на 133 години от Съединението на Княжество България и Източна Румелия. Имено тези две думи „независимост“ и „съединение“ трябва да бъдат идеал за всеки български гражданин и политик, към който да се стремим непрекъснато в своето ежедневие“, подчерта Цветанов.  ", "date": "2018.09.22", "title": "Цветанов: Когато има избори, висши политици идват в Търново на 22 септември, когато няма - изчезват"}
{"url": "http://epicenter.bg/article/Rabotnitsi-ot-zavodite-na-Minyu-Staykov-blokiraha-zhp-liniya/164120/2/0", "text": "Стотици работници излязоха на протест пред заводите на Миню Стайков и днес, предаде бТВ. Те се събраха, за да изразят недоволството си от затварянето на обектите, и блокираха с автобус жп линията в района. Докарани са организирано с автобуси, но казват, че са отишли на протеста по свое желание. Става въпрос за три фабрики за производство и бутилиране на алкохол – две в село Церковски и една в съседното село Венец. В тях по изчисления на компанията, заедно със заетите по кампанията за прибиране на гроздето, работят между 2 и 3 хиляди души. „Притесненията ни са от това, че загубваме прехраната си. Тези хора тук имат ученици, имат студенти. Искаме да знаем по чие разпореждане от вчера складовете на Винпром „Карнобат” и „Сис Индустрис” бяха запечатани. Питайки вчера представителите на Агенция „Митници”, на нас ни казаха, че по устна заповед се запечатва от най-високо ниво. Искаме да знаем кое е това най-високо ниво”, каза пред bTV една от протестиращите. „Продължаваме борбата за хляб, за да спрем своеволията на това високо ниво”, посочи и друг служител. Проверките започнаха преди повече от 2 седмици, когато при акция на спецпрокуратурата беше арестуван Миню Стайков заедно с още 10 души. Тогава Във всичко обекти на бизнесмена влязоха данъчни, а в тези три фабрики, които на практика представляват и данъчни складове заради акцизните стоки – и митничари. Според Агенция „Митници” са открити сериозни нарушения и за да бъде проверена документацията, се налага фабриките да бъдат запечатани, първоначално за срок от 48 часа. Според търговския директор Емил Пилев данъчните складове са запечатани, без да бъде показана никаква писмена заповед. „Ние сме в гроздоберна кампания, пред завода има 200 тона грозде, има 4000 тона грозде само от нашите собствени лозя, които не са прибрани”, допълни той. Търговският директор подчерта, че винаги са съдействали на проверяващите. „На нас досега не ни е показан нито един акт за някакви констатирани нарушения”, категоричен беше той. По думите му на ден от заводите излизат най-малко 20 камиона с вина и спиртни напитки, във а всеки камион има по 30 палета. Продукцията в камионите гние вече трети ден. Ако не бъде приета, най-вероятно ще бъде изхвърлена. Това е продукцията на външни производители и лозари, която се изкупува, и те също не могат да си предадат гроздето, казаха още от заводите.  ", "date": "2018.09.22", "title": "Работници от заводите на Миню Стайков блокираха жп линия (ВИДЕО)"}
{"url": "http://epicenter.bg/article/Esenta-idva-sas-stud-ot-Grenlandiya--sled-tova-ni-chakat-otnovo-letni-temperaturi/164122/2/0", "text": "Астрономическата есен ще настъпи в 4:54 ч. в неделя сутрин. Тя носи студен въздух от Гренландия, който ще предизвика и сериозен спад на температурите в периода от вторник до петък следващата седмица. Само за този период обаче ни очаква хладно време, тъй като лятото не иска да си отиде. Това обяви климатологът доц. Георги Рачев в интервю за \"Нова телевизия\". \"Септември месец беше убийствено топъл. До този момент сме с температурна аномалия от 2 до 3,5 градуса над нормата. Той беше практически летен месец. Октомври и ноември, според дългосрочната прогноза, ще бъдат съвсем нормални есенни месеци. Много отдавна не съм коментирал, че идва нормална есен”, обясни още доц. Рачев. \"Лятото не иска да си отиде. И утре ще бъде топло, и в понеделник ще бъде топло. Особено на север от планините има вероятност да бъде по-топло, отколкото през тази седмица. След това идва този студен въздух от Гренландия, който ще бъде \"телепортиран\" директно през Европа до Балканския полуостров\", обясни климатологът. През въпросни по-хладен предстоящ период живакът в термометрите няма да надвишава 12-14 градуса, а минималните температури със сигурност ще бъдат с едноцифрени стойности. Чадърът ще бъде задължителен, а във високите части на планините ще превали и сняг. Още в петък-събота следващата седмица обаче температурите отново ще скочат. \"Със стойности от 20 градуса за София, да не говорим за Пловдив, Пазарджик и Югоизточна България, където 20 градуса е нещо нормално\", допълни Рачев.  ", "date": "2018.09.22", "title": "Есента идва със студ от Гренландия, след това ни чакат отново летни температури"}
{"url": "http://epicenter.bg/article/Korneliya-Ninova--Neka-badem-svobodni-v-mislite-si-i-nezavisimi-v-deystviyata-si/164123/2/48", "text": "„Днес отбелязваме 110 години от Независимостта на България - едно национално и държавно постижение“. Това написа във Фейсбук председателят на НС на БСП Корнелия Нинова. \"И днес независимостта не е титла, която получаваш наготово, а всекидневен избор - какъв да бъдеш. Нека бъдем свободни в мислите си и независими в действията си. Честит празник, българи“, пише още лидерът на левицата.  ", "date": "2018.09.22", "title": "Корнелия Нинова: Нека бъдем свободни в мислите си и независими в действията си"}
{"url": "http://epicenter.bg/article/Ogromni-tapi-i-koshmaren-trafik-po-magistralite-zaradi-seriyata-pochivni-dni/164132/3/0", "text": "Огромно километрично задръстване се образува на магистрала „Тракия” малко след изхода на София в посока Пловдив. Причината за голямата колона е очевидно изключителна натоварения трафик в първия от серията три почивни дни и ремонт на аутобана. Задръстването започва от около 3-4-тия километър след на магистралата и достига до ремонта на 16-ия километър в района преди отбивката за Вакарел. От Агенция \"Пътна инфраструктура\" отправиха апел към шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, посочват от пътната агенция. В участъците, в които се извършват ремонти дейности, е необходимо шофьорите да предвидят повече време за пътуване поради по-ниската скорост на движение и въведените временни организации или да използват алтернативни маршрути. В момента на АМ \"Хемус\" се извършва ремонт на 4 виадукта - при 19-ти км (виадукт \"Потоп\"), 33-ти км (съоръжението при тунел \"Витиня\"), при 36-ти километър (виадукт \"Коренишки дол\") и при 51-ви км (виадукт \"Разлив\"). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна. Поради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел \"Витинска река\". Строително-монтажни работи се извършват и на две мостови съоръжения на АМ \"Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  ", "date": "2018.09.22", "title": "Огромни тапи и кошмарен трафик по магистралите заради серията почивни дни"}
{"url": "http://epicenter.bg/article/Deloto-za-vzloma-v-Rozhenskiya-manastir-shte-se-gleda-v-Plovdiv/164137/3/0", "text": "След като всички магистрати от Районен съд-Сандански си направиха самоотвод, делото за обира на Роженския манастир ще се гледа в Пловдив. Това разпореди Върховният касационен съд, предаде БГНЕС. Фалстартът на делото бе още вчера, когато стана ясно, че всички съдии в Сандански са дали отвод и така и не се стигна до гледане а мярката за неотклонение на обвиняемите. Причината е присъствието сред тях на Стефан Матеев - местен адвокат, когото всичките съдии в Сандански познават. Общо четирима задържани ще отговарят за обир и за нападението над отец Теофил, върху когото е упражнено насилие. Сред четиримата арестувани има двама непълнолетни, а другият възрастен, освен популярният в Сандански адвокат, е бивш кандидат за кмет на местни избори. Предполага се, че обирът е направен заради стара легенда, според която в манастира е заровено златно съкровище. Това не е първият опит за обир, преди години е осуетен друг. Предстои Пловдивският районен съд да определи ден и час за гледане на мярката за неотклонение на задържаните.  ", "date": "2018.09.22", "title": "Делото за взлома в Роженския манастир ще се гледа в Пловдив"}
{"url": "http://epicenter.bg/article/Chestit-Den-na-Nezavisimostta--balgari-/164081/11/0", "text": "  Дълго време значимостта на това събитие от новата история не се оценява, но на тази дата през 1908 г. България - една от най-старите в Европа, отново се появява на картата на Европа след петвековно османско владичество. Условията за обявяването на Независимостта на младата българска държава в началото на ХХ век били изключително благоприятни: през лятото на 1908 г. младотурска революция в Османската империя завършва с успех за реформистите. Австро-Унгария - една от Великите сили, наложили Берлинският договор се готвела да анексира двете от провинциите на империята - Босна и Херцеговина - т.е. да го наруши. Затова и българският княз Фердинанд се обърнал директно към император Франц-Йосиф да съгласуват действията си.  Междувременно българските власти завземат източните железници в Южна България и това поражда \"известни\" икономически противоречия между Австро-Унгария и страната ни. Дори за кратко стресва Фердинанд, който се уплашва да обяви независимостта. Но правителството вече било е решило това да стане на 22 септември 1908 г. в черквата \"Св. 40 мъченици\" в старата българска столица Велико Търново - символичен акт на продължение на Второто българско царство. Австро-Унгария обявява анексията на Босна и Херцеговина на 20 септември. Два дни по-късно в черквата \"Св. 40 мъченици\" княз Фердинанд прочита манифеста за обявяването на независимостта и се отслужва молебен за благоденствието на българската държава. След това министър-председателят Малинов прочита отново манифеста на историческия хълм Царевец пред събралото се хилядно множество.  Първо била спечелена Британската империя, която поставя условието - да започнат преговори между българското правителство и Високата порта. Преговорите започват веднага и българската делегация е водена от Андрей Ляпчев. По време на тях Високата порта иска България да плаща голям данък, тогава в качеството си на министър-председателят Малинов заявява, че независимост не се откупува, дори се стига се до частична мобилизация на българската армия.   Тя се съгласява да опрости дълга на Османската империя, останал още от Руско-турската война от 1877-78 г., в замяна на което Високата порта се отказва да иска обезщетение от България и признава независимостта й.   22 септември е обявен за официален празник с решение на Народното събрание от 10 септември 1998 г.   „Това е един забравен нов стар празник. На първата годишнина през 1909 г. той се чества много тържествено. В архива на цар Фердинанд, който внукът му Симеон Сакскобургготски дари на Централния държавен архив, има снимки от първата годишнина – с царя, със семейството му, с правителството. Денят 22 септември се чества по българските легации и консулства в чужбина, издава се възпоменателен кръст, взима се решение да се състави Зелена книга на независимостта, която обаче не излиза по външнополитически съображения.  След Първата световна война празникът е честван едновременно с възшествието на цар Борис III по нов стил на 5 октомври. Поради тази причина след 1944 г. празникът е обявен като царски и е забранен. И така до 1998 г., когато става официален.  Повечето българи не могат да разберат значението му. Знае се за 3 март и за 6 септември, но не се знае, че в продължение на 30 години България е била васално княжество на Османската империя и българският княз е васал на своя сюзерен – султан Абдул Хамид II.  България не е била призната за международноправен субект, не е можела да изпраща свои делегации на конференции и конгреси, нямала е право да обмитява стоките от Великите сили, българският съд не е можел да осъди поданик на Велика сила, извършил убийство на наша територия, и т.н.  Освен това в Южна България е съществувала компанията „Източните железници“, която формално е била собственост на Османската империя, но де факто е германско-австрийска и е управлявана от барон Хирш. В същото време през тези години страната ни е преживяла един огромен възход – стопански, политически и културен. Тя става европейска държава като съдържание и просто се е чакал сгодният момент да бъде призната за независима\"  * * *     ", "date": "2018.09.22", "title": "Честит Ден на Независимостта, българи!"}
{"url": "http://epicenter.bg/article/Prof--Andrey-Pantev--Na-22-septemvri-nie-okonchatelno-mahame-duhovnite-fesove-ot-glavite-si/164112/11/0", "text": "\r\n \r\n   \r\n Независимостта е не толкова романтично събитие като например Априлското въстание, Освободителната война, Съединението, величествените подвизи на нашите герои по време на Балканските войни. \r\n \r\n   \r\n Най-сетне нашите мъченици, бунтари, революционери, книжовници извоюват достойно място на България в съпоставка с останалите европейски страни. До тази дата Портата, сиреч Турция, одобряваше всички наши действия, в т.ч. с кого да сключим политически съюз, макар често това е било съвсем формално. \r\n   \r\n \r\n   \r\n Но така или иначе с този акт  . Идеята, на Балканските държави да се дава независимост на час по лъжичка, е един от коварните замисли да се контролират тези държави. \r\n   \r\n Една по една те отхвърлят тази зависимост, за да покажат, че най-сетне са част от европейското общество, семейство и държавна система. \r\n 1 \r\n   \r\n В литературата ни, дори в европейската, няма романтика в отразяването на този акт, а той е финалният акорд на нашите мъченичества – от Чипровското въстание през Априлското и прочее, можем да кажем, че самото Съединение, което честваме до 1908 г., е формално - под егидата на султана. \r\n   \r\n Ето това е смисълът на независимостта. \r\n Не бива да се забравя, че зад този акт стоят хилядите щикове на нашата армия. Това го нямаше през Априлското въстание и Съединението. Цивилизовано е осъществен един мирен акт. В същото време зад тази декларация стоят една вече значима сила - от учители, офицери, дипломати, политици и това вече ни прави равни на другите, а в някои отношения и малко повече от тях. \r\n   \r\n \r\n Повече или по-малко най-фаталните решения през последвалите войни 1913г. – 1915 г., сме ги вземали сравнително самостоятелно. Но не е възможно да се прави това, ако сме зависими от другите и не сме самостоятелни. В това отношение можем да кажем, че България поема своята отговорност като самостоятелна държава. Друг е въпросът с какво се разплаща това по-късно. \r\n   \r\n Ние обаче вече сме готови да плащаме за всичките си решения – мъдри, храбри, неразумни, престъпни... Затова този ден трябва да се помни – България е равна на другите. \r\n   \r\n Да вземаш самостоятелни решения, е част от нашето достойнство. Дори, когато те не са мъдри, все пак е по-добре да вземаме не мъдри решения сами, отколкото да следваме останалите. \r\n   \r\n \r\n", "date": "2018.09.22", "title": "Проф. Андрей Пантев: На 22 септември ние окончателно махаме духовните фесове от главите си"}
{"url": "http://epicenter.bg/article/Zoran-Zaev--Nyama-druga-Makedoniya--osven-nashata-/164117/7/51", "text": "\"Няма друга Македония, освен нашата\", заяви министър-председателят на Македония Зоран Заев в интервю за електронната гръцка медия \"Прототема\", предава БГНЕС. Неговото изявление е част от усилията му да накара гражданите на страната да гласуват по време на референдума за ратифицирането на Договора от Преспа, който сложи край на дългогодишния спор за името и дава възможност на Македония да се присъедини към НАТО и да започне преговори за членство в ЕС. \"Северната част на Гърция е Гърция, а западната част на България е България. Няма друга Македония, освен нашата. Няма друга на света. И знаейки нашите перспективи за в бъдеще ние трябва да го направим за следващите поколения, за нашите деца. И за това аз смятам, че имаме сериозна причина да се обединим\", заяви Заев. В същото интервю Заев повтори, че ратификацията на договора ще доведе до това \"македонския народ\" да имат международно призната страна и признат \"македонски\" език, като добави, че след това никой не може да опровергае \"нашата македонска идентичност.\" Заев сподели, че добавката \"Северна\" към името на страната не е лесно за приемане от гражданите, но призна, че позитивите от сделката за името са повече от негативите.  ", "date": "2018.09.22", "title": "Зоран Заев: Няма друга Македония, освен нашата!"}
{"url": "http://epicenter.bg/article/Voleybolistite-sgaziha-s-3-0-Iran-sled-infarkten-vtori-geym/164121/8/0", "text": "Мъжкият ни национален отбор запазва всички шансове за участие във финалната шестица на световното първенство по волейбол в България и Италия! Родните представители повалиха Иран с 3:0 (25:20, 28:26, 26:24 ) в първия си мач от група G, който се игра снощи в столичната зала „Арена Армеец“. Така „лъвовете“ стартираха с успех във втората фаза и записаха четвърта победа в шампионата, като имат актив от 12 точки, предаде Канал 3. Селекционерът Пламен Константинов заложи на следния състав: Георги Сеганов, Светослав Гоцев, Николай Николов, Николай Учиков, Тодор Скримов, Валентин Братоев, Теди Салпаров(Мирослав Градинаров, Виктор Йосифов, Теодор Тодоров). Националите ни отбелязаха страхотно начало, като сервисът заработи и тимът ни поведе с 11:4. Волейболистите ни продължиха да диктуват темпото до края на гейма и го спечелиха. Изключителен характер показаха нашите момчета във втората част, когато след слабости в посрещане изоставаха с разлика, но успяха да се съвземат и да изравнят играта. В решителните моменти, с подкрепата на публиката и със страхотна мотивация, обърнаха съперника от 22:24, за да спечелят гейма с 28:26! В третата част националите ни задържаха нивото, отново наложиха волята си във важните минути и спечелиха гейма, а с това изковаха и чиста победа над Иран. Топреализатор бе Тодор Скримов с 18 точки (7 аса), 17 добави Валентин Братоев (1 блокада, 1 ас). За азиатците трима състезатели записаха актив от по 12 точки - Милад Ебадипур, Амир Гафур и Мортеза Шарифи. Днес България се изправя срещу САЩ от 20:40 ч, Преди това, от 17:00 ч. е срещата Иран - Канада.  ", "date": "2018.09.22", "title": "Волейболистите сгазиха с 3:0 Иран след инфарктен втори гейм"}
{"url": "http://epicenter.bg/article/Ekzotika-v-den-chetvarti-na-Sofia-Fashion-Week-fall-winter-2018-/164142/10/0", "text": "Мода от световна величина беше представена снощи на подума, на третото издание на Sofia Fashion Week fall/winter 2018. Екзотиката на великолепната Индонезия, утвърдени имена от Европа, както и признати дизайнери от съседни държави като Македония и Черна Гора, поднесоха модните си концепции и въодушевиха по неповторим начин публиката.   Изпълнение на най-младите солисти от Националния музикален театър - Илона Иванова и Денко Проданов, постави началото на спектакъла. Това е дебютно участие за театъра в Sofia Fashion Week, а двамата изпълнители два пъти излязоха на сцената и изпяха едни от най-популярните дуети от оперети и мюзикъли.   Миг след това водещите - Тео и Боряна Баташова, в зашеметяващ външен вид, дадоха триумфален старт за начало на най-екзотичното ревю в историята Sofia Fashion Week.   Нежна музика, приглушена светлина и индонезийски красавици, ни потопиха в света на марката Ghea от Република Индонезия. Брандът е дълбоко уважаван от световните модни среди.    Самата Ghea Panggabeane, излезе на подиума с моделите си. Н.Пр. г-жа Сри Астари Расджид- посланик на Република Индонезия, поднесе цветя на дизайнерката, под бурните аплодисменти на публиката и дипломатическата делегация.  Ghea е знакова фигура в индонезийската модна индустрия повече от четиресет години. Огромният и успех се дължи на безграничната и любов към индонезийските текстилни традиции. Дизайнерката е пример как всеки народ, може да превърне именно кутурното си различие, в печеливша концепция. С други думи Ghea успява да построи мост между добре забравените традиции и бъдещето, което търси корените си.   Говорейки за бъдещето, деца дефилираха весело под съпровода на френски шансон. Марката Bapa Kids store представи внимателно подбрана селекция от мода и играчки за малчуганите. Сред брандовете, с които брандът работи са: Bonpoint, Moncler, Little Marc Jacobs, Chloé, Fendi, Givenchy и много други. Дизайнерите имат за цел не само да предоставят продукт с високо качество на клиентите си, но и да провокират таланта на всеки малък естет, творец и мечтател.   Динамиката освен за най-малките е присъща и за света на модата. AllURe boutique от години подбира прецизно визиите за клиентите си. Сред предлаганите марки са: Alexander McQueen, Alexander Wang, Fendi, Chloe, Celine , Dries van Noten, Haider Ackermann, Isabel Marant,Sacai, Stella McCartney, Saint Laurent , Tom Ford.   Ексклузивна мода за ценители - това предлoжи брандът Inside Us.  Моделите, които марката презентира са екстравагантни, смели и предназначени за истински индивидуалисти, които искат да покажат себе си пред света.   Nina Naustdal, дизайнерката близка до звезди като Джерад Бътлър, Ева Херцигова, Ейдриън Броуди и Карл Лагефелд, представи своята бляскава колекция, отново презентираща най-високо качество и безупречен завършек. Родена в Норвегия, творяща в ателието си в Лондон, Naustdal отново очарова не разочарова публиката и щастливо й благодари от сцената сред вълна от аплодисменти.   Доза артистизъм внесе черногорката Jelena Roganović Đurić . Повлияна от образованието си в сферата на изкуството, тя е специалист по съвремнии сценични костюми, което несъмнено прави работата и неповторима и необикновена. Jelena уважи събитието и излезе с моделите си в края на дефилето.   С това присъствието на Черна гора на сцената на Sofia Fashion Week не приключи - Vesna Krivokapic наложи решително черния цвят, чрез колекцията си “Cold love stone”. Четиринадесет рокли, вдъхновени от черногорските народни носии, се носеха по подиума, пренасяйки зрителите в друго време на вяра и традиции.     Послдена в програмата бе македонската дизайнерка Elena Luka. \"Това е старо – това е ново – това е Elena Luka X години след това\"- по този нестандартен начин, дизайнерката представи своята колекция \"Х\". Десетилетия усърден труд, стоят зад разпознаваемата марка, а усещането за нежност и ефирност, тя постига с прецизно избрани фини материи- като коприна, кадифе и дантела.    Талантливата млада дизайнерка Ради Лазарова представи своята най-новаабитуриентска колекция Womanity Prom на сцената на Sofia Fashion Week есен-зима 2018. Дефилето откри Ивайла Бакалова – Мис България Вселена 2001, която е и лице на събитието. Знакови рокли в колекцията бяха показани от Габриела Василева – Мис България 2012 и Вероника Стефанова – Мис България Свят 2017. Дебютът на Ради Лазарова беше само преди няколко месеца в рамките на Sofia Fashion Week пролет-лято 2018. Талантът на младата дизайнерка бързо привлече вниманието на любители и ценители на модата, които откриха в нейните творения женствени, артистични и изискани предложения. Сред тях е и Наталия Гуркова, която избра рокля от първата колекция на Ради Лазарова и с нея събра овации на червения килим по време на тазгодишния филмов фестивал в Кан. Новата колекция Womanity Prom на модна къща „Блинк“ е вдъхновена от красотата на екзотичните птици, архитектурата и природните феномени. Фонтани, водопади и вулкани са част от вдъхновението на дизайнерката за някои от роклите. Ради Лазарова залага на авторски дантели, ексцентрични форми, актуални цветови съчетания, ръчно моделирани 3D декоративни елементи и ефектни прозрачни детайли. Дизайнерката развива тенденцията на прозрачните елементи, които оформя в сложни конструкции. Колекцията включва многообразие от силуети – А-линия, „русалка“, „принцеса“, както и комбинации на два силуета в един. При оформлението на горната част дизайнерката залага на корсети, ефектни деколтета, голи гърбове, прозрачни конструктивни детайли и геометрични мотиви. Висока талия, различни дължини, асиметрия и многопластови поли от ефектни прозрачни тъкани, също  са характерни за колекцията. Използваните материи са висококачествени френски, италиански, дубайски дантели, копринен тюл, дюпон, матиран сатен, италианска тафта. Специфични за колекцията са уникалните авторски дантели, изработени по дизайн на Ради Лазарова. При тях се открояват флоралните мотиви и по-специално стилизирани божури, с които са оформени красиви композиции. Водещи са цветовете – ултравиолетово, телесно, пепел от рози, пудра, капучино, нюанси на синьо и бордо. Украсата на роклите е изцяло ръчно моделирана и включва различни 3D елементи – цветя, пера, кристали и кристали в обков, мъниста, както и декорация с перли по специална технология. На финала на дефилето дизайнерката показа и няколко булчински рокли, при които акценти са ефектното голо рамо, ръкавите и деколтето тип „лодка”.  В духа на актуалните тенденции са използвани асиметрия, солирани детайли, плохи, наслагване на прозрачни материи, флорални и геометрични мотиви.      Екозтичното модно шоу отново бе уважено от световния дипломатически елит. Гости на Sofia Fashion Week fall/winter 2018 бяха - Н. Пр. г-жа Ана Мария Сампайо Фернандес - посланик на Бразилия в България и Македония, Н. Пр. г-н Педро Пабло Сан Хорхе Родригес от Република Куба, Н. Пр. Алберто Алфредо Мануел Труеба от Република Аржентина и разбира се Н.Пр. г-жа Сри Астари Расджид от Република Индонезия.   Представителите на родния хайлайф бяха директорът на най-престижната модна агенция в България VISAGE- Жени Калканджиева, както и талантливата дъщеря на Ваня Щерева - Мила Роберт,  Мис Плеймейт - Нора Недкова,    Както традицията повелява, вечерта имаше своето продължение. Екзотично афтър парти, в японската градина на хотел Marinela Sofia изкуши гостите на  Sofia Fashion Week, да опитат коктейлите на лоби бар Sakura.   Всички новини и снимки от събитието следете на фейсбук страницата на Sofia Fashion Week fall/winter 2018:", "date": "2018.09.22", "title": "Екзотика в ден четвърти на Sofia Fashion Week fall/winter 2018 "}
{"url": "http://epicenter.bg/article/Nikoleta-Lozanova-s-luksozna-kolektsiya-zakri-Sofia-Fashion-Week-AW-2018/164145/10/0", "text": "Финалът Sofia Fashion Week fall/winter 2018 предизвика същински фурор и надмина очакванията на публиката и участниците в своята последна вечер.   Най-добрите коафьори не само от България, но и от Страната на изгряващото Слънце, размахаха ножици и гребени в шоу, което е невиждано до сега по формата си.    Вечерта, освен посветена на големите бранша, представи и дефилета на облекла, сред които за пръв  път колекцията на бельо на една от най-горещите “Мис Плеймейт” за всички времена – Николета Лозанова.   Настроението на публиката ескалира още в началото на вечерта от  ексклузивното акробатично шоу, представено от балета на най-популярния нощен клуб Megami.   За своята неповторима визия Боряна Баташова бе избрала величествена черна рокля от Stoyan Radichev, а елегантният й колега Тео Тодоров бе в костюм от последната колекция на  DESIZO MONNI. Двойката водещи приветства гостите и даде начало на големия финал на Sofia Fashion Week fall/winter 2018 в препълнената от зрители зала.   Колекцията Mystic na Стоян Радичев бе първата, на която се публиката се наслади. Според дизайнера, жената е загадъчна, екзотична и противоречива в природата си, а за да опише най-добре неопитомената женска натура, той по най-изящен начин е  включил пера, камъни и умело подчертаване на формите в своята колекция. Елегантният черен цвят преобладаваше в представените рокли, които правеха дамите истински кралици на вечерта.   Мъжкото присъствие на сцената на най-престижния моден форум бе силно и категорично заявено с ревюто на модна къща Aggressor на дизайнерката Марияна Папаличева.. Вдъхновена от арабската екзотика,  колекцията прикова вниманието не само на нежната половина от публиката. Загадъчни арабски принцове, в костюми от елегантни материи, дефилираха на подиума под звуците на екзотична музика в стил “1001 нощи”.      За най-важните моменти в живота на всяка дама – от сватбата до всяко едно официално събитие, дизайнерката Поля Кинова представи неповторимите  изцяло handmade couture рокли на своя утвърден моден бранд PALOMA FASHION.   Едно от най-популярните лица в България – Николета Лозанова направи и своя изкусителен дизайнерски  дебют в седмото издание на Sofia Fashion Week. Самата тя споделя, че тръпката от това да си модел на сцената и това да бъдеш дизайнерът създал творбата си е в хиляди пъти по-силна и емоционална. Моделите на луксозното бельо на NL.for.you, които бяха презентирани пред публиката дадоха сигурна заявка за нов успешен и търсен продукт.   Поантата на вечерта беше мега спектакълът, подготвен от топ коафьори.   Christian of Roma отново изненада и очарова присъстващите със своя спектакъл 8 wonders Prêt- À- Porterи специална колекция рокли от Bridal Fashion   Виртуозът италианец - Северио Палма, плени публиката с магичното си шоу, в което пет носителки на титлата Мис България  - Габриела Василева, Габриела Кирова, Магдалена Георгиева, Йовита Георгиева и Теодора Мудева, претърпяха магична и красива трансформация от неповторимия професионалист.   Фризьорът на първата дама в държавата - Любен Николов размаха ножици и създаде модели с продуктите на Mi Amante, в зрелищно шоу, вдъхновено от лейди Гага и представено до сега единствено в Лас Вегас.   Топ коафьорите Владимир Атанасов и Асен Наблатанов отведоха публиката в света на “Героите от улуцата” , а изненадата в ексклузивното им шоу бе появата на фолк звездата Галин.   Момичетата на Биляна Йотовска този път бяха изкусителки в стил Moulin Rouge. Те се довериха на българката спечелила бронз в едни най-престижните награди за коафьорство в Америка “Война на косите” - Цветелина Михайлова.   Неповторимото шоу от Code beauty hair salon беше едно от най-атрактивните, по идея на Борислав Сапунджиев - Урсула  и екипът на салона Бисер, Лена, Марина. Моделите, част от коите клиенти на салона заблестяха на сцената с любезното съдействие на Goto dimanonds, Берна мода и Ванита, а за  да завърши провокативните визии на моделите, Георги Русев се бе покрижил за гримът им. Всеки може да се докосне до това вълшебство в Code beauty hair salon hotel Marinela Sofia.   Огнян Филипов от L’Anza България демонстрира изящна хореография с помощта на  балет “Фънки Мънкис”, а филмът “Широко затворени очи” вдъхнови топ коафьорът Емилия Балталиева, да представи шоуто си, посветено на вечната тема за мъжете и жените.   От другия край на света, японските топ коафьори - Хидеказу Хаяши и Кен Ян, представиха авангардно шоу с прически за българската марка професиалани бои за коса Kadiffe. Хидеказу Хаяши е част от екипа на Sebastian Professional Азия. Близо 35 години на сцената Хаяши създава тенденции в световната мода за прически.Колегата му от Sebastian Professional Кен Янг спомогна шоуто на двамата японци, като същински “самураи” бестрашно да наложат от най-доброто от себе си. За своето участите те получиха специален поздрав от културното аташе на Япония в България -г-жа Мисаки Нишимура.   Гала вечерта от изданието на Sofia Fashion Week fall/winter 2018 привлече българският хайлаф за порен път. За да подкрепят вълнуващия дебют на Николета Лозанова, в публиката бяха нейната половинка футболистът Ники Михайлов и дъщеричката й Никол. Маги Желязкова-Сидерова - освен един от най-успешните ни модели, този път беше и в ново амплоа на репортер от “На кафе”. Сексологът и колоритна личност Наталия Кобилкина също уважи събитието, лорд Евгени Минчев, Мис Вселена България - Венета Кръстева, сестрата на лицето на модния форум Божидара Бакалова, Асдис Ран, Меги Савова, Цвети Разложка и още много други личности от родния елит.   След цялата палитра от емоции, която остави Sofia Fashion Week fall/winter 2018, гостите бяха поканени да отбележат края на модното събитие на годината на грандизоно “афтър парти” в клуб MEGAMI, на hotel Marinela Sofia. Достоен завършек на седмица отдадена на модата и изкуството, бе специално подготвената програма в стила на австрийския  “Sezession” още т. нар. “Art nouveau”.   Sofia Fashion Week fall/winter 2018 бе повече от модно събитие и бляскаво шоу -  българската седмица на модата  бе послание на добрия вкус,едиността и това, че не само в приказките, но и в реалността красотата побеждава.    ", "date": "2018.09.22", "title": "Николета Лозанова с луксозна колекция закри Sofia Fashion Week AW 2018"}
{"url": "http://epicenter.bg/article/Zashto-sudantsite-ne-napalnyavat--s-kakav-kufar-da-pretsakame-niskobyudzhetnite-kompanii-/164148/10/0", "text": "Онези от вас, които са слушали миналото издание на Покана за пътуване, си спомнят обещанието да продължа разговора с журналистката от БТА Оля Ал Ахмед, която разби всичките ни представи за Судан, като последната страна, където човек би прекарал доброволно отпуската си. Предишната неделя тя изясни, че държавата „просто“  Судан е мирна и изобилна с  исторически паметници и  природни красоти. И не бива да се бърка с Южен Судан, където летуването наистина не е препоръчително. Оля ни разказа за нубийските пирамиди и за призрачния град Суакин, където кози нагъват риба с наслаждение.   Днес г-жа Ал Ахмед дава пояснения по парливия за повечето дами въпрос „Как суданците не напълняват, въпреки опасно вкусната си кухня?“   Судан е страна на горди, сякаш изваяни от къс черен мрамор нубийци и на… отлични възможности за гмуркане и излежаване на плажа, за които не подозираме. Оказва се, че това е една от първите страни в Африка, в които жените са добили право на глас и туристките не бива да се боят, че ще ги карат да се забулват. Самите суданки също не носят хиджаб.   Ето какво разказва Оля: Судан е една от най-добрите дестинации за дълбоко гмуркане -\"diving\" в Червено море. След като проверих как е там горе на планината Джабел Ас-Сит в местността Аркаиут, реших, че е редно да знам и какво става там долу, на кораловите рифове . Два дни прекарани на супер модерна яхта с уникално весел и в същото време професионален екипаж беше кулминацията на престоят ни в Порт Судан. Перфектно обслужване, пълен инструктаж за гмуркане, съпровождане до рифовете и под водата, танци, прекрасна храна и доброто настроение бяха през цялото време с нас на борда. С една дума - купона се получи \"мия мия\", както казват суданците. Което в превод е \" на сто процента!\".   Щастлива съм че в Судан се срещнах след 30 години с роднините ми по бащина линия: четирима чичовци, седем лели и 33 братовчеди и братовчедки“.   Замисляли ли сте се как избирате куфарите, с окито пътуване – по цвят, по големина, по твърдост на материала, по усет… И дали точно този, с който пътувате в момента е най-подходящият за случая. Светломир Пандазиев, вносител на Samsonite, споделя новости и дава съвети специално за слушателите на Покана за пътуване. От разговора става ясно, че съвременните куфари и бронежилетките се правят от един и същ материал. А също така и какви са тайните трикове, с които да противостоим на ограниченията от нискобюджетните авиокомпании.     В родолюбивата ни рубрика „50 места от българската история отвъд България“ Светослав Марков и Теодор Борисов отвеждат слушателите до Вуковар, където български войници са намерили вечен покой.   Толкова рязко сменяме посоката в Покана за пътуване, че ако бяхме на състезание по мотокрос, щяхме да изскочим от трасето. По радиото няма такава опасност. Ей, го къде е Непал, където ще се запознаете с жива богиня.   Ако извадите късмета да попаднете в Катманду в един от 19-те пъти годишно когато живата богиня Кумари напуска златната си клетка, ще можете да зърнете силно гримираното й лице. Снимането й е строго забранено, но сладкото същество, нагиздено като кукла, наднича иззад резбованото прозорче в своя храм-дворец и маха на възторжената тълпа, която лелее благословията му. Едва ли, обаче някой подозира колко странна е съдбата му.    „Кумари” в превод означава „младо, неомъжено момиче”. Почитта към нея идва от 17 век. Обожавана е и от индуистите, и от будистите в Непал, които вярват, че е превъплъщение на богинята Дурга, която пръска на земята мъдростта си чрез малко момиченце, което никога не е виждало кръв.   Кумари Деви – богинята девица живее при почти стерилни условия и няма как да се нарани щом почти не докосва земята. Единствената вероятност да види кръв е при първия й месечен цикъл. Тогава се превръща в обикновена простосмъртна и се налага да избират нова жива богиня. А това никак не е лесно и критериите, на които трябва да отговаря са точно 32, доста от които почти неизпълними за невръстно същество.   Претендентките обикновено са на възраст между 3 и 4 годинки, преди да им е паднал първият млечен зъб. Семейството на бъдещата богиня е задължително най-малко от три поколения да принадлежи към кастата на бижутерите Бара от народа Невари. Кандидат-кумаритата трябва да имат гладка кожа без никакви белези – нито родилни, нито придобити. Да са с големи, черни, леко изпъкнали очи, като разстоянието между тях е точно определено. Зъбите им непременно да са много бели и добре подредени, гласът – звучен, усмивката – красива, ръцете – дълги, дланите – нежни и деликатни. Значение има дори формата на ушната мида. Най-важното обаче е хороскопът на момичетата да съвпада с този на управляващия крал. (Никой не можа да обясни по чия астрална карта избират сега Кумари, след като повече от 10 години Непал няма монарх.) Освен това хороскопът на детето трябва да се съчетава с този на държавата, описан в древните книги.   Най-стряскащият от 32-ата задължителни етапа преди канонизирането за жива богиня е детенцето да прекара цяла нощ само в храма Хануман Дхока, заобиколено от змии и статуи на демони. В полутъмната зала за добавка към ужаса са разпръснати и прясно отрязани глави на биволи и овни, принесени в жертва пред богинята Дурга. И най-малката проява на страх води до отпадане от списъка с кандидат-богините. Ако премине и през този кошмар, момиченцето ще трябва да посочи дрехи,  принадлежали на предишната Кумари  измежду купчина поставени пред него вещи.   Богинята не може да излиза навън, освен ако няма фестивал. Дори тогава краката й не бива да докосват земята, тя трябва да бъде носена на ръце. Допълнителна суетня са сложните всекидневни ритуали, с които поддържат нейната божественост и честта да бъде обсипвана с внимание и дарове. На нея се кланят всички – от бездомните до милионерите. Семейството на невръстното божество е добре възнаградено за усилията си – голяма част от предметите, жертвоприношенията и паричните дарения остават за тях.   Щом се превърне в жена обаче, Кумари напуска храма. Тогава идва шокът. Фамилията вече не се радва на почит. На детето се налага да тръгне на училище, без да има ни най-малка представа как да общува със себеподобните си, да се научи да се грижи само за себе си и най-вече да преглътне, че друго сладко момиченце ще маха на богомолците от прозорчето на храма. Когато се „пенсионира”, правителството й отпуска пенсия в размер на 80 долара на месец – царска сума за непалския стандарт.   Рашмила, една от бившите живи богини разказва: „В продължение на 8 години аз служих на страната си, участвах в церемонии, помагах на болни деца. Имах достъп до тайни мантри, които могат да произнасят само най-посветените. Някои от тях ще повтарям до смъртта си. Сребърният обръч „нага” – един от атрибутите на Кумари, ми даваше свръхмощ – не чувствах нито глад, нито жажда, нито топлина, нито страх. За тези 8 г. аз нито веднъж не се разплаках, нито се разболях. Въпреки че имах прислуга, стотици кукли и телевизор, понякога се чувствах самотна”.   В момента в Непал живеят девет бивши живи богини. Най-възрастната от тях – Дил, е на повече от 90. Въпреки поверието, че който се ожени за такова момиче ще се спомине, тя се радва на деца и внуци и съпругът й си е съвсем жив на преклонна възраст. В дома й има стая, в която не влиза никой друг. Там под портрета си отпреди 80 години Дил повтаря мантрите, усвоени в храма. А когато някоя от внучките я попита на какво се е научила, докато е била богиня, Дил отговаря само с една дума „Търпение”.   Устоите на вековната непалска традиция, обаче напоследък са сериозно разклатени. Вятърът на промените, който трансформира заспалото хималайско кралство в маоистка република, е на път да разлюлее прастарата практика за избирането на Кумари. Върховният съд уважи искането на загрижени за правата на детето организации, които издействаха разхлабване на суровия режим на \"живите богини\". На страницата на Покана за пътуване във Фейсбук ще откриете още много пътешествия.     ", "date": "2018.09.22", "title": "Защо суданците не напълняват, с какъв куфар да прецакаме нискобюджетните компании "}
{"url": "http://epicenter.bg/article/Ivan-Bedrov-shte-rakovodi-balgarskata-redaktsiya-na--quot-Svobodna-Evropa-quot-/164115/2/0", "text": "\r\n Журналистът Иван Бедров ще е шеф на екипа на \"Свободна Европа\" за България. Той ще встъпи в длъжност от 15 октомври, обяви медията в официално съобщение, цитирано от dir.bg. \r\n \r\n \r\n \r\n   \r\n Преди години Бедров вече е работил в \"Свободна Европа\" като репортер. Освен това той има опит като тв водещ в bTV и RE:TV, както и като коментатор в \"Дойче веле\" и още няколко сайта.  \r\n   \r\n През юли тази година стана ясно, че радио \"Свободна Европа\" се завръща в България след 14-годишно отсъствие. \r\n   \r\n В официално съобщение президентът на медията Томас Кент анонсира, че възнамерява да помогне за \"ръста на свободната преса, демократичните ценности и информирана дискусия за мястото на България в НАТО, Европейския съюз и други западни организации\". \r\n \r\n", "date": "2018.09.22", "title": "Иван Бедров ще ръководи българската редакция на радио \"Свободна Европа\""}
{"url": "http://epicenter.bg/article/Bogat-na-vinoto-Sabaziy-vdahnovi-naroda-na-Mineralni-bani/164118/2/98", "text": "Богът Сабазий разля менче с червено вино в лозята край село Сусам за да бъде земята все така плодородна и да дарява хората с веселие и жизненост. С възстановката на този древен тракийски ритуал на гроздобер започнаха тридневните Празници на минералната вода, здравето и красотата в курорта Минерални бани. Богът на виното и момичетата от неговата свита влязоха в лозовия масив за да откъснат първите салкъми грозде. Преди това те тръгнаха с конски впряг от центъра на селото, където местни производители бяха изложили своите продукти. Дойдохме да възстановим този древен ритуал, защото от тези земи е тръгвало гроздето за Троя. Аз имам много имена - сутрин съм Сабазий, а вечер - Загрей, каза въплатилият се в ролята на Бог мъж с роба в бяло и пурпурно. Божество на виното има в много исторически времена и култури и винаги е било символ на радостта от живота, добави той. От няколко години обединихме Празника на минералната вода, здравето и красотата със станалия традиция от 3 години фолклорен фестивал \"С хоро на гроздобер\", каза кметът на общината Мюмюн Искендер. Празникът набира скорост с всяка изминала година и става все по-пъстър и весел. Програмата се обогатява непрекъснато, добави той. В общинския център по негови думи днес акустира \"десант\" от 150 кемперисти от различни градове на България и Турция. Специално за празника в Минерални бани пристигнаха много гости от страната и чужбина. Гост на празничната вечер бе и кмета на община Първомай Ангел Папазов. Точно в 19,00 часа на лятната сцена в националния курорт се качиха Росица Пейчева и нейната танцова формация „Етноритъм”. Толкова ентусиазирана публика не съм срещала никога досега, призна певицата след неспирно извиващите се хора пред сцената. Местата за публиката се оказаха малко, а хората, обхванати от общата веселба бяха препълнили цялата поляна. Малки групички завладени от общата еуфория на празника танцуваха пред близките хотели и заведения. Такъв празник не е имало от години в националния курорт, споделиха местни жители. Сред паркираните автомобили личаха регистрационни номера от Гърция, Турция и дори от Македония. След Росица Пейчева хоротеката на открито продължи с оркестър „Фолк палитра” и виртуоза на кларинета Петър Войников. Точно в 10,00 часа небето над Минерални бани бе озарено от празнична заря. Днес празниците продължават с още по-впечатляващи възстановки и фолклорни изпълнения.", "date": "2018.09.22", "title": "Богът на виното Сабазий вдъхнови народа на Минерални бани (снимки)"}
{"url": "http://epicenter.bg/article/Grisho--Borg-me-pozdravi-s-vdignat-yumruk--a-Dzhokovich-kreshteshe-na-srabski--VIDEO-/164151/8/0", "text": "Григор Димитров изведе напред в резултата тима на Европа в демонстративния турнир по тенис в Чикаго - Лейвър къп, предаде бТВ. Снощи в първия мач от надпреварата, в която най-добрите на Стария континент срещат най-добрите играчи от останалата част на света, Димитров се наложи с 2:0 сета (6:1, 6:4) над американеца Франсис Тиафо. След успеха той сподели, че се е чувствал невероятно при първото си участие в престижния турнир. \"Невероятно е. В близост до корта има толкова много легенди. Бьорн Борг ме поздравяваше с юмрук. След първия сет Роджър ми каза: \"Играеш страхотно.\" И аз не знаех какво да отговоря и му казах само \"Благодаря\". Често чувах и Новак да крещи на сръбски фрази, които разбирам. Атмосферата е различна и много ми харесва. Подкрепата на съотборниците ми беше феноменална по време на целия мач.\", каза най-добрият ни тенисист в интервю за официалния канал на Лейвър къп. Тимът на Европа води с 3:1 след първия ден. Новак Джокович и Роджър Федерер паднаха на двойки от Кевин Андерсън и Джак Сок. Андерсън и Сок надделяха с 6:7(5), 6:3, 10:6. През втория ден, когато победите се оценяват на 2 точки, българинът ще си партнира с Давид Гофен в мач на двойки срещу Джак Сок и Ник Кирьос. Очаква се мачът да започне в 5:00 ч. сутринта на 23 септември.  ", "date": "2018.09.22", "title": "Гришо: Борг ме поздрави с вдигнат юмрук, а Джокович крещеше на сръбски (ВИДЕО)"}
{"url": "http://epicenter.bg/article/-quot-Levski-Lukoyl-quot--razbi-litovtsi-i-prodalzhava-napred-v-Shampionskata-liga/164161/8/0", "text": "Баскетболният шампион \"Левски Лукойл\" продължава във втория предварителен кръг на Шампионската лига. В зала \"Универсиада\" възпитаниците на Константин Папазов записаха успех със 79:65 над \"Шяуляй\" във втората среща и след победа в Литва с 12 точки разлика се класираха напред, предаде бТВ.   \"Левски Лукойл\" водеше в резултата през цялата среща и не остави съмнения в превъзходството си. Първата четвърт започна с отлична защита на българския отбор, който бързо натрупа аванс от 13:2. Липса на концентрация намали разликата на 6 точки - 15:9. Последва неспортсменски фаул на Божидар Аврамов, след който предимството на \"Левски Лукойл\" се намали на 4 пункта. След първата четвърт резултатът стана 19:13. Във втората възпитаниците на Константин Папазов поддържаха аванса си, като спечелиха с 20:18. Второто полувреме започна по перфектен начин за \"сините\", които направиха серия от 7:0 и до голяма степен сложиха край на интригата. Българският тим изигра силна трета част, в която увеличи преднината си до 20 точки. В последната четвърт темпото рязко спадна, а Константин Папазов даде шанс на баскетболистите, които не са взели участие до момента в срещата, с което \"Шяуляй\" намали изоставането си до 14 точки за крайното 79:65. Патрик Рембърт се отличи с 20 точки, 5 борби и 4 борби за българския шампион. Христо Захариев добави 16 точки и 7 борби. 10 и повече пункта реализираха Деян Иванов, Божидар Аврамов и Никола Маравич. С успеха \"Левски Лукойл\" се класира за втория кръг на пресявките на Шампионската лига, където ще се изправи срещу победителя от мача между шампиона на Румъния \"Орадя\" и \"Карху\" (Финландия). Финландците спечелиха първия мач като домакин с 87:84, а съперникът на българите ще стане ясен по-късно днес. Първата среща на \"Левски Лукойл\" от втория предварителен кръг е насрочена за 25 септември, като \"сините\" ще бъдат домакини, а вторият двубой е 3 дни по-късно.  ", "date": "2018.09.22", "title": "\"Левски Лукойл\" разби литовци и продължава напред в Шампионската лига"}
{"url": "http://epicenter.bg/article/Publikuvaha-video-na--Belite-kaski--s-instsenirovka-na--himicheska-ataka--v-Idlib/164126/7/0", "text": "Сирийската агенция SANA публикува видео-инсценировка на „химическа атака“ в сирийската провинция Идлиб, подготвена от „Белите каски“, за да бъдат обвинени правителствените сили за нея, предава РИА Новости, цитирана от Агенция \"Фокус\". Но няколко минути по-късно материалът е изтрит от Youtube. Статията за клипчето на арабски и английски в сайта на агенцията обаче все още е там, отбелязва руската агенция. В петминутното клипче се показват три варианта на една и съща видео инсценировка с подобни „сценарии“ и роли на действащите лица. В началото на видеото на земята лежат „жертвите“ на химическата атака, докато същевременно се носи друг мъж на носилка към кола на бърза помощ, а дете е поливано с вода във фургона на пикап. При това във втората и третата версия на видеото мъжът не лежи на носилката, а помага на останалите да поливат детето с вода.  ", "date": "2018.09.22", "title": "Публикуваха видео на „Белите каски“ с инсценировка на „химическа атака“ в Идлиб"}
{"url": "http://epicenter.bg/article/Nay-malko-11-dushi--vklyuchitelno-zhurnalist--sa-ubiti-pri-teroristichna-ataka-v-Iran/164129/7/0", "text": "Най-малко 11 души, включително журналист, са убити и повече от 30 други са пострадали при терористичното нападение на военен парад в югозападния ирански град Ахваз в събота сутринта, предава иранската агенция ISNA, цитирана от \"Фокус\". Четирима терористи, свързани с групировката „Ал Ахвазия“ са започнали да стрелят по тълпата от зад подиума на парада в Ахваз. Говорителят на Корпуса на стражите на ислямската революция (КСИР) Рамезан Шариф заяви: „Атаката дойде от елементи от групировката „Ал Ахвазия“, която се финансира от Саудитска Арабия и имаше за цел да помрачи блясъка на парада на иранските въоръжени сили“. „Хората също бяха поканени на церемонията и терористите нападнаха и зрителите, и въоръжените сили в смъртоносната атака“, добави той.    Шариф посочи още, че стрелбата е безпрецедентна и групировката е подкрепяна също от Обединеното кралство.   Двама терористи, както се съобщава, са ликвидирани от силите за сигурност, докато други двама са арестувани. Стрелбата е продължила 10 минути и се е водила от парк в близост до мястото на провеждане на мероприятието.    Терористичният акт е извършен от терористи, наети от чуждестранен режим, заяви министърът на външните работи на Иран Мохамед Джавад Зариф, цитиран от ТАСС. „Ахваз бе атакуван от терористи, които са наети, обучени, въоръжени и платени от чуждестранен режим“, написа Зариф в „Туитър“. „Иран смята, че отговорни за тези атаки са регионалните спонсори на тероризма и техните американски господари“, се казва в съобщението. „Иран ще отговори бързо и решително, за да защити живота на иранците“. “Терористи, преоблечени като членове на Корпуса на стражите на ислямската революция (КСИР) и милиции Басиджи (доброволчески отряди) откриха огън към властите и хората зад подиума по време на парада“, заяви губернаторът на Хузестан Голам-Реза Шариати. Той уточни, че „никой от властите не е пострадал по време на инцидента, благодарение на бързата реакция на силите за сигурност“ и посочи, че в момента ситуацията е под контрол. „Терористите са ликвидирани, двама от тях бяха убити, а още двама бяха арестувани. Един от задържаните терористи е контузен“, поясни още губернаторът, Стрелбата се случи по време на парад на военни части, проведен по случай началото на „Седмицата на свещената отбрана“, която се провежда в цялата страна по случай 38-ата годишнина от нашествието на Ирак в Иран и началото на продължилата осем години кървава война. Съобщава се, че сред пострадалите има жена и дете.  ", "date": "2018.09.22", "title": "Най-малко 11 души, включително журналист, са убити при терористична атака в Иран"}
{"url": "http://epicenter.bg/article/Hasan-Rouhani--Donald-Tramp-shte-spodeli-sadbata-na-Saddam-Hyusein/164130/7/0", "text": "Президентът на Иран Хасан Роухани заяви, че Ислямската република ще победи президента на САЩ, също, както го е направила с бившия иракски диктатор Саддам Хюсеин, предава иранският телевизионен канал Press TV, цитиран от Агенция \"Фокус\". Роухани направи този коментар по време на военен парад в Техеран в събота, на който се отбелязва началото на седмицата в памет на осемгодишната война между Иран и Ирак, отбелязва медията. „Седмицата на свещената отбрана“ се провежда в цялата страна по случай 38-ата годишнина от нашествието на Ирак в Иран и началото на продължилата осем години кървава война.  ", "date": "2018.09.22", "title": "Хасан Роухани: Доналд Тръмп ще сподели съдбата на Саддам Хюсеин"}
{"url": "http://epicenter.bg/article/Liderat-na-upravlyavashtite-v-Rumaniya-sotsialdemokrati-Liviu-Dragnya-zapazi-posta-pri-vatreshnopartien-vot/164131/7/51", "text": "Лидерът на управляващата в Румъния Социалдемократическа партия (СДП) Ливиу Драгня запази своя пост вчера след вътрешен вот, на който получи категорична подкрепа, предават Франс прес и БТА. 55 членове на Националния изпълнителен комитет на СДП гласуваха в подкрепа на Драгня при само 8 против. По-рано няколко водещи фигури в левоцентристката партия поискаха оставката на нейния председател. \"Моите колеги от много организации (на СДП) ме призоваха да не напускам (лидерския пост)\", заяви Драгня след края на извънредното заседание на ръководния партиен орган. Изходът от гласуването е очакван. Лидерът на СДП е водил интензивни преговори, за да запази поста си. По-рано тази седмица кметът на Букурещ Габриела Фиря, вицепремиерът и министър на регионалното развитие Паул Станеску и заместник-председателят на СДП Адриан Цуцуяну написаха писмо, в което призоваха Драгня да се оттегли като лидер на партията и като председател на Камарата на депутатите, обвинявайки го в авторитарно поведение и нанасяне на вреди на имиджа на партията. Те предложиха премиерът Виорика Дънчила временно да оглави СДП до избирането на нов партиен лидер. Драгня има забрана да заема министър-председателския пост, тъй като през 2016 г. бе осъден за изборни измами, припомня Асошиейтед прес. През юни лидерът на СДП бе признат за виновен по обвинения в злоупотреба с власт и осъден на три и половина години затвор на първа инстанция. Той обжалва присъдата. Според свои колеги от СДП Драгня трябва да бъде смятан за невинен до съдебното решение на последна инстанция. Някои от тях определиха присъдата като политическа. Въпреки съдебните си неволи Драгня запазва здрава хватка върху СДП. Вътрешнопартийните напрежения обаче се засилиха, след като 450 души пострадаха при антиправителствени протести в Румъния миналия месец, отбелязва АП. В страната често се провеждат демонстрации срещу корупцията, откакто СДП дойде на власт през 2016 г. и започна спорна съдебна реформа, която според критиците ще затрудни борбата срещу корупцията по високите етажи на властта.  ", "date": "2018.09.22", "title": "Лидерът на управляващите в Румъния социалдемократи Ливиу Драгня запази поста при вътрешнопартиен вот"}
{"url": "http://epicenter.bg/article/Skandal-v-SASht--Zamestnik-glavniyat-prokuror-predlozhil-Tramp-da-bade-zapisvan-tayno/164134/7/96", "text": "Заместник-главният прокурор на САЩ Род Розенстайн, който отговаря за разследването за предполагаемата намеса на Русия в президентските избори в страната през 2016 г., предложил миналата година президентът Доналд Тръмп да бъде записван тайно и членове на кабинета да бъдат убедени да се позоват на конституционна поправка, за да бъде отстранен държавният глава, пише в. \"Ню Йорк таймс\", цитиран от Ройтерс и БТА. Розенстайн направил тези предложения през пролетта на 2017 г., след като Тръмп уволни директора на ФБР Джеймс Коми. Те така и не се реализирали, твърди \"Ню Йорк таймс\", като се позовава на хора, уведомени за тези развития лично или от паметни бележки, написани от служители на ФБР, включително Андрю Маккейб, който оглави временно агенцията след уволнението на Коми. Друг американски ежедневник, \"Вашингтон пост\", също съобщава за предложенията на Розенстайн, цитирайки бележките на Маккейб, който в началото на тази година бе принуден да се оттегли като и. д. директор на ФБР. В нарочно изявление заместник-главният прокурор на САЩ опроверга публикацията на \"Ню Йорк таймс\" като \"неточна и фактически невярна\". Розенстайн обвини анонимните източници на вестника, че преследват користни цели. Първоначално президентът на САЩ не реагира на тези медийни публикации. Тръмп отказа да отговори на репортерски въпроси по случая. По-късно президентът на САЩ обаче намекна за конфликтите си с представители на министерството на правосъдието в реч на многолюден предизборен митинг в щата Мисури на републикански кандидат за Сената. \"Просто погледнете какво бива извадено на показ в нашето министерство на правосъдието. Имаме страхотни хора в министерството на правосъдието... Но и някои наистина лоши. Видяхте какво се случи във ФБР. Всички те си отидоха. Все още обаче има останала воня и ще се отървем и от нея\", каза Тръмп. Според \"Ню Йорк таймс\" и \"Вашингтон пост\" Розенстайн е инициирал дискусии за 25-ата поправка в конституцията на САЩ, която се отнася за въпроса за наследяването на президентите, включително при неспособност да изпълняват техните задължения, и очертава в общи линии как кабинетът може да реши дали даден държавен глава вече не е способен да се справя със своите функции. \"Ню Йорк таймс\" пише още, че американският заместник-главен прокурор казал на служители на министерството на правосъдието и на ФБР, че тайните записи на Тръмп може да бъдат използвани, за да бъде изложен на показ хаосът в администрацията. Розенстайн често е взиман на мушка от привържениците на президента на САЩ за това, че през май миналата година назначи специалния прокурор Робърт Мълър да води разследването за предполагаемата руска намеса в американските избори и евентуалната координация между Москва и предизборния щаб на Тръмп, отбелязва Ройтерс.  ", "date": "2018.09.22", "title": "Скандал в САЩ! Заместник-главният прокурор предложил Тръмп да бъде записван тайно"}
{"url": "http://epicenter.bg/article/Britanski-ministri-na-bunt--iskat-ot-Tereza-Mey-nov-plan-po-Brekzit/164135/7/0", "text": "Членовете на британското правителство искат от министър-председателя Тереза Мей да изготви нов план за изграждане на отношенията с ЕС след Брекзит на мястото на предложенията, съгласувани на 6 юли на заседание на правителството в нейната извънградска резиденция „Чекърс“, предава The Daily Telegraph, цитиран от Агенция \"Фокус\". Според изданието, от министър-председателя се иска да изготви \"План Б\", като алтернатива на предложения „Чекърс“, според който страната ще остане обвързана с правилата на ЕС за по-голяма зона за свободна търговия. Очаква се исканията да бъдат издигнати в понеделник на среща, на която върху Мей ще бъде упражнен натиск да промени екипа на ключовите си съветници. Ако Мей не изпълни това искане и не изостави идеите си, тя може да се изправи пред демонстративно отклонение от среща на някои членове на кабинета в знак на протест срещу правителствената политика за внедряване на Брекзит. След като се завърна в Обединеното кралство след приключването на извънредната среща на върха в Залцбург, Мей направи изявление в петък, в което заяви, че преговорите между Лондон и Брюксел са в задънена улица. Тя също предупреди, че няма да има преразглеждане на резултатите от референдума от 2016 г.  ", "date": "2018.09.22", "title": "Британски министри на бунт, искат от Тереза Мей нов план по Брекзит"}
{"url": "http://epicenter.bg/article/Putin-potvardi-gotovnostta-na-Moskva-da-se-bori-sreshtu-terorizma-zaedno-s-Teheran/164136/7/97", "text": "Президентът на Русия Владимир Путин изрази съболезнованията си на своя ирански колега Хасан Роухани във връзка с терористичния акт на военен парад в град Ахваз и потвърди готовността да увеличи взаимодействието с Иран в борбата с тероризма. Текстът на телеграмата на руския лидер бе публикуван в събота на уебсайта на Кремъл, предават ТАСС и Агенция \"Фокус\". „Уважаеми господин президент, приемете дълбоките ми съболезнования във връзка с трагичните последствия от нападението на терористите в град Ахваз ... Случилото се за пореден път напомня за необходимостта да се води безкомпромисна борба с тероризма във всичките му проявления. Бих искал да потвърдя готовността си за бъдещо разширяване на взаимодействието с иранските партньори в борбата с това зло“, се казва в телеграмата. Освен това руският президент заяви, че съчувства на роднините и близките на загиналите и пожела скорошно възстановяване на ранените. Междувременно стана ясно че, броят на жертвите от терористичния акт нарасна до 24 души, съобщи телевизионният канал Press TV в „Туитър“. По-рано бе известно за 11 загинали и 21 пострадали. По данни на източник на агенция IRNA, още 53 човека са пострадали, като сред тях има жени и деца.  ", "date": "2018.09.22", "title": "Путин потвърди готовността на Москва да се бори срещу тероризма заедно с Техеран"}
{"url": "http://epicenter.bg/article/Lavrov--Bryuksel-da-ne-postavya-balkanskite-darzhavi-pred-izbora----quot-Ili-sas-Zapada--ili-s-Rusiya-quot-/164139/7/51", "text": "Руският външен министър Сергей Лавров заяви, че Москва няма нищо против интеграцията на Западните Балкани в ЕС, но призовава Брюксел да уважава правото на държавите от региона да развиват отношенията и с другите страни, предава Regnum, цитирана от Агенция \"Фокус\". Дипломат №1 на Москва е на официално посещение в Босна и Херцеговина. „Навярно сте обърнали вниманието на заявлението в началото на септември на върховния представител за външната политика и политиката на сигурност Федерика Могерини, която буквално заяви, че Балканите са територия на ЕС. Ние нямаме нищо против стремежите на балканските страни, включително на Босна и Херцеговина към Европейския съюз. Но подобни великодържавни заявления не правят чест на ЕС“, заяви руският външен министър. Той изрази мнение, че такава позиция на Брюксел „противоречи на естественото право на всички балкански държави не само да се стремят към ЕС, но и да развиват отношения с другите страни, които отговарят на интересите на съответните държави“. Лавров напомни, че не е приемливо да се правят опити балканските държави да бъдат поставени пред избора „или със Запада, или с Русия“.  ", "date": "2018.09.22", "title": "Лавров: Брюксел да не поставя балканските държави пред избора - \"Или със Запада, или с Русия\""}
{"url": "http://epicenter.bg/article/-quot-Oktoberfest-quot--zapochna-pri-bezpretsedentni-merki-za-sigurnost/164144/7/0", "text": "В Мюнхен започна 185-ото издание „Октоберфест”, предаде бТВ. фестивалът на бирата ще премине при засилени мерки за сигурност – заграждения, допълнителни камери и полицаи. Около 600 униформени ще се грижат за сигурността по време на феста, посетен миналата година от 6,2 милиона души. Полицията за първи път ще изпита и така наречените „Супер разпознаващи агенти”, които ще следят за подозрителни лица. Най-нетърпеливите посетители на „Октоберфест” започнаха да се събират пет часа преди официалния старт. Те носеха традиционни баварски кожени панталони или сукмани. На „Октоберфест” бирата се сервира в еднолитрови халби, като цената на една е 11,50 евро. Освен на бирата и на вкусната храна, посетителите могат да се насладят и на най-различни изживявания. Тази година има нови аткракции. Фестът продължава до 7 октомври.  ", "date": "2018.09.22", "title": "\"Октоберфест\" започна при безпрецедентни мерки за сигурност"}
{"url": "http://epicenter.bg/article/Papa-Frantsisk-razkritikuva-onezi---quot-koito-ekspulsirat-drugite-quot-/164146/7/0", "text": "Малко след пристигането си в литовската столицата Вилнюс - първа спирка в четиридневната му обиколка в балтийските страни - папа Франциск разкритикува, без да ги назовава, онези, \"които експулсират другите\" и похвали толерантността и гостоприемството на литовците, предаде Франс прес, цитирана от БТА. Папата даде преобладаващо католическа Литва за пример на международната общност и особено на Европейския съюз. Критиките му изглежда бяха насочени главно към страните от Вишеградската група (Полша, Унгария, Чехия и Словакия), чиито власти отказаха да приемат бежанците и икономическите мигранти, пристигнали масово в Гърция и Италия. В слово пред президентския дворец в присъствието на властите и дипломатическия корпус Светият отец говори за \"гласовете, които всяват разделение и противопоставяне\", използвайки като инструмент несигурността или конфликтите, които \"твърдят, че единственият възможен начин да се гарантира оцеляването на една цивилизация е усилието за елиминиране, заличаване или експулсиране на другите\". В това отношение вие, литовците, казвате нещо оригинално: \"да приемаме различията\". С диалог, отвореност и разбиране тези различия могат да се превърнат в мост, свързващ Източна и Западна Европа, изтъкна папата. Той припомни, че в историята си балтийската страна е приемала различни народи и вероизповедания. \"Тази земя е станала дом за много хора: литовци, татари, поляци, руснаци, беларуси, украинци, арменци, немци, за католици, православни, мюсюлмани и юдеи\", припомни понтификът и изрази възхищение от способността на Литва да съхрани търпимостта, уважението и солидарността въпреки всички перипетии в историята на ХХ век, посочва ТАСС. Франциск засегна и един от основните проблеми в балтийските страни - емиграцията на младите хора. Той призова литовците да обърнат \"специално внимание на най-младите, които са не само са бъдещето, а и настоящето на страната си, ако останат свързани с корените на народа\". Следобед на площада с катедралата в столицата папата ще се срещне с младежи, родени след като Литва става отново независима. Посрещайки Франциск, литовската президентката Далия Грибаускайте му благодари за посещението в страната в годината, когато се отбелязва стогодишнината от обявяването на независимост и припомни, че Ватиканът - сред първите, признали литовската държава - никога не е приел окупацията й от СССР. Тя отбеляза като особено символичен факта, че Франциск е в Литва в деня, когато страната почита жертвите на нацисткия геноцид над евреите. До 1940 г. в Литва са живели над 200 000 евреи, а Вилнюс бил наричан \"Северния Ерусалим\". По време на нацистката окупация между 1941 и 1944 г. почти всички евреи били избити.  ", "date": "2018.09.22", "title": "Папа Франциск разкритикува онези, \"които експулсират другите\""}
{"url": "http://epicenter.bg/article/Hasan-Rouhani-obeshta--sakrushitelen-otgovor--na-teroristichnoto-napadenie-v-Ahvaz/164150/7/0", "text": "Президентът на Иран Хасан Роухани обеща „съкрушителен отговор“ на терористичното нападение в събота по време на военен парад в град Ахваз, в който загинаха поне 29 души, предават AFP и Агенция \"Фокус\". „Отговорът на Ислямска република Иран на дори най-малката заплаха ще бъде съкрушителен“, заяви Роухани в изявление на официалния си уебсайт. „Тези които дават подкрепа чрез разузнаване и пропаганда на тези терористи, трябва да отговарят за постъпките си“. Техеран обвинява Саудитска Арабия, САЩ и Великобритания, че оказват помощ на терористите. Междувременно властите съобщиха, че загиналите вече са 29. „Тази терористична атака досега отне живота на 29 души, а други 57 са ранени“, заяви Моджтаба Золнур, член на иранската парламентарна комисия по национална сигурност и международна политика, по отношение на нападението в Ахваз. Сред пострадалите има жени и деца. Отговорност за атентата поеха терористичната групировка „Ал Ахваз“, която се бори за правата на арабите и срещу властите в Иран, както и „Ислямска държава“.  ", "date": "2018.09.22", "title": "Хасан Роухани обеща „съкрушителен отговор“ на терористичното нападение в Ахваз"}
{"url": "http://epicenter.bg/article/Mrachna-beznadezhdnost--4-samoubiystva-za-15-dni-v-Bosilegrad/164153/7/51", "text": "Българите от Западните покрайнини в Сърбия са потресени от безпрецедентните самоубийства през последните 15 дни. За по-малко от две седмици в Босилеград четирима души сложиха край на живота си. Общият мотив за фаталния край е - безнадеждност, предава БГНЕС. От началото на този месец се самоубиха четирима жители на Босилеград - 26-годишният студент Илия К., 52-годишният Стойне Й., 65-годишният Славчо Й. и 70-годишният Радко В. В прощалното си писмо Стойне споделя \"безнадежното си положение и пълната изолация\". \"Подобно нещо не се е случвало за последните 100 години\". Това е признанието на най-тиражния всекидневник в Белград. БГНЕС припомня, че Босилеград е населен основно с българи. Градът инфраструктурно и икономически е напълно изолиран от останалата част на Сърбия. Безработицата сред младите е почти 100 процента. Градът се управлява по един феодален начин от кмета Владимир Захариев. Той контролира еднолично града от 2001 година, пише БГНЕС. Захариев бе в основата и на задържането на българските лекари преди няколко месеци. Публична тайна е и злоупотребата с безплатното лечение на местните българи в българските болници. В YouTube портала клипове, на които Захариев е в нетрезво състояние, са гледани от стотици хиляди.  ", "date": "2018.09.22", "title": "Мрачна безнадеждност: 4 самоубийства за 15 дни в Босилеград"}
{"url": "http://epicenter.bg/article/Peter-Siyarto--Soros-ne-e-chovekat--koyto-shte-reshava-vmesto-naroda-na-Ungariya-/164154/7/0", "text": "Търпението на Унгария се изчерпва. Правителството на страната обяви борба срещу неправителствените организации, финансирани от Джордж Сорос и подкрепяни от чужбина. Хората избират политици и политически партии, така че парламентът и правителството представляват народа на страната. Твърдението, че НПО, финансирани от Джордж Сорос, представляват обществото, е много опасно – това първо. Второ, съществува едно напълно резонно искане към политиката да бъде прозрачна. Но мисля, че тази прозрачност трябва да касае не само политиката, но и всяка организация, даваща отражение върху обществените дела, върху политическите и социални въпроси. Хората имат право да знаят кого в действителност представляват подобни организации. Затова искаме да кажем, че ако в страната има НПО, финансирани от чужди граждани, от чужди държави, от чужди правителства, то това трябва да бъде известно на хората. Казваме само, че те трябва да бъдат прозрачни. Ако има неправителствени организации, желаещи да влияят на общественото мнение, на мирогледа на хората, на тяхното разбиране за политиката – тогава тези хора имат право да знаят кой стои зад тях. Това е нашето становище. Знаем, че Джордж Сорос финансира много организации в Унгария. Неговите цели, неговите интереси са напълно ясни, защото той ги е обявил и открито говори за тях. Че иска това правителство да се провали, иска, образно казано, да уволни кабинета, защото не харесва нашия подход, не харесва нашите политики. Но не Джордж Сорос е човекът, който ще вземе решението кое правителство да управлява Унгария – това е право на унгарския народ. Смятаме, че е много антидемократично някой от чужбина да се опитва да влияе за кого да гласуват унгарските избиратели. Сорос заявява ясно намеренията си, това е вярно, но от друга страна неоспоримо право на държавата и правителството е да защитават страната от външни влияния. През последните месеци постоянно слушаме за това от САЩ – колко опасни са външните влияния, когато една държава се опитва да въздейства на политическите процеси на друга държава. Така че това е добър довод и щом американската позиция е такава, нищо не пречи нашата позиция да бъде същата: ако дадени фактори – хора, лица, бизнесмени – от чужда държава се опитват да влияят на политическите процеси в нашата страна, то ние имаме право да се защитим. Моята позиция е, че трябва да гарантираме равнопоставеност. Не харесваме двойните стандарти и ако ще има правила за НПО, те естествено няма да касаят само финансираните от Джордж Сорос, а ще са общи за всички и ще ги задължават да бъдат прозрачни и да разкриват от кого са финансирани. Всъщност, не бих нарекъл следните думи забавни, защото темата е твърде сериозна, но съкращението НПО означава неправителствена организация, а в много случаи се оказва, че буквата \"Н\" е излишна, защото финансирането идва от други правителства или от организации, свързани с такива правителства. Тъй като Джордж Сорос имаше очевидно и тясно сътрудничество с демократите, със семейството на Клинтън, той безспорно е имал и силно влияние върху външната политика на САЩ, върху политиката на Клинтън. Ето защо мисля, че в случая НПО не е правилното съкращение – би било прекалено да считаме тези организации за \"Не\"правителствени. През последните години политическите отношения между САЩ и Унгария бяха достигнали най-ниската си точка. Имаше недвусмислени опити от страна САЩ да се месят в нашите вътрешни дела. За илюстрация, при първото си посещение в САЩ като външен министър, получих документ от две страници от високопоставен служител на Държавния департамент. Документът съдържаше мерки, които американското правителство очакваше да предприемем в Унгария, за да направим възможно подобряването на политическите отношения. Представяте ли си? Това беше прекалено, това представляваше намеса във вътрешните ни работи, защото въпросите не засягаха двустранните връзки, а законите и разпоредбите в самата Унгария. Макар сътрудничеството ни в областите на икономиката и отбраната да беше перфектно, политическите отношения бяха много лоши. Сега, след като позициите ни относно миграцията и ролята на външната политика са толкова сходни с тези на Доналд Тръмп, имаме силни надежди, че политическите отношения ще се подобрят.  ", "date": "2018.09.22", "title": "Петер Сиярто: Сорос не е човекът, който ще решава вместо народа на Унгария!"}
{"url": "http://epicenter.bg/article/Kitay-e-privikal-amerikanskiya-poslanik-v-Pekin-zaradi-voennite-sanktsii/164156/7/0", "text": "Китай е привикал посланика на САЩ в страната в събота, за да отправи официален протест срещу санкциите, наложени от Вашингтон срещу китайска военна компания, за това че е закупила руски бойни изтребители и ракети, предава AFP, като се позовава на държавния вестник „People’s Daily“. Заместник-министърът на външните работи на Китай Женг Жегуан е привикал посланик Тери Бранстад и е „отправил официален протест срещу американските санкции върху китайската армия“, се казва в информацията на вестника. Вчера Държавният департамент обяви, че е наложил финансови ограничения на китайската компания Отделение за развитие на оборудването (EDD) и на неговия директор Ли Шангфу съгласно закона, приет миналата година от Конгреса, който налага финансови санкции за всяко лице или фирма, които извършват значителни финансови транзакции с руски военни субекти, пише The Hill. „EDD и Шангфу са обвинени за закупуване на самолети Су-35 и оборудване за ракети С-400 от Русия в края на 2017 г. и началото на 2018 г.“, съобщава Държавният департамент. „Транзакциите са настъпили след влизането в сила на закона за санкциите привличат вниманието на американските наблюдатели заради високата стойност на включеното оборудване“, съобщи служител на Държавния департамент. Държавния департамент заяви, че администрацията иска „да подчертае, че крайната цел на тези санкции е Русия“ и „няма за цел да подкопае военните способности на която и да е държава“. Съгласно санкциите EDD и Шангфу вече не могат да се занимават с финансовата система на САЩ, да придобиват лицензи за износ в САЩ и да имат достъп до чуждестранни борси под юрисдикцията на САЩ. EDD и Шангфу също са спрени да осъществяват достъп до някое от своите активи в юрисдикцията на САЩ, а на Шангфу вече е забранено да придобива виза за посещение в САЩ  ", "date": "2018.09.22", "title": "Китай е привикал американския посланик в Пекин заради военните санкции"}
{"url": "http://epicenter.bg/article/Na-86-godini-tsar-Ferdinand-se-zheni-za-treti-pat-s-27-godishnata-Elzhbeta-ot-Slovakiya/164091/11/0", "text": "Така на едно място е фустогонец, задирящ виенски кабаретни актриси или български генералски съпруги, на друго – бисексуален, а на трето – открит хомосексуалист, търсещ млади момчета на о. Капри. Историята на браковете му обаче разкрива нелеката съдба да си владетел на размирните Балкани.   Фердинанд Максимилиан Карл Леополд Мария Сакс Сакскобургготски встъпва на българския престол на 2 август 1887 г., когато е едва 26-годишен. С идването си в заспалата и сива по това време столица на бившата османска провинция той загърбва бурния бохемски живот, на който се радва във Виена. Макар и в София да изпитва симпатии към не една и две местни красиви дами като Султана Рачо Петрова или Мара Белчева, младият княз е наясно, че ако ще се жени, то това трябва да бъде династичен брак.     Двама човека в княжеството най-силно желаят младия княз Фердинанд да се задоми: майка му – княгиня Клементина Орлеанска, и неговият... министър-председател – Стефан Стамболов. И ако за майката желанието е обяснимо, то премиерът има съвсем друго наум – в нестабилните времена след свалянето и прогонването на княз Александър Батенберг едно успешно покушение срещу новия княз освобождава офицерите от клетвата и може да предизвика хаос в държавата.  Затова най-сигурното решение на проблема е княз Фердинанд да се ожени и създаде династия. Но когато в играта е намесена Русия и ирационалната омраза на цар Александър III към младия български княз, задачата се усложнява неимоверно. Никоя кралска династия в Европа не би рискувала да си развали отношенията с Русия и сондажите сред европейските дворове завършват с провал. Така като претендентки отпадат Луиза – дъщерята на Тосканския херцог Фердинанд IV; Мария – внучката на кралица Виктория; Елвира и Клара – дъщерите на баварския принц Адалберт.  След като става ясно, че водещите кралски фамилии в Европа няма да се сродят с българския княз, търсенето на съпруга продължава сред благородническите родове с по-нисък ранг. Откликът идва от детронирания през 1859 г. Пармски херцог Роберто I. Но радостта е прибързана, защото неочаквана пречка пред брака този път не е руският цар, а Търновската конституция, според чийто член 38 престолонаследникът трябва да бъде от православната вяра. Херцогът, като ревностен католик, отказва да даде съгласието си, докато това условие съществува. Тук отново се намесва енергичният Стамболов, който, въпреки тежките си конфликти с княза, налага промяната в конституцията.    Краят на сагата е сложен на 8 април 1893 г. в италианския град Пианоре, където е венчавката на княз Фердинанд и дъщерята на херцог Роберто I - принцеса Мария-Луиза Бурбон Пармска.  А на 30 януари 1894 г. се ражда дългоочакваният престолонаследник – Борис, принц Търновски, с което мисията на премиера Стамболов да създаде нова българска династия е завършена успешно.  Не толкова успешен обаче е бракът. Мария-Луиза не е от типа пищни и ефектни красавици, с които привличат Фердинанд - тя е слаба, с малки и тънки крайници и предпочита дрехи с тъмни тонове. В същото време е интелигентна, волева и упорита и тези й качества често я конфронтират с княза, който също е с твърд и властен характер.  Бракът им продължава само 7 години – до 30 януари 1899 г., когато Мария-Луиза умира скоро след раждането на четвъртото им дете – княгиня Надежда.    На 17 февруари 1907 г. издъхва жената, пред която княз Фрединанд има най-голям респект – майка му Клементина Орлеанска. Печалното събитие го принуждава да се замисли отново за съпруга, която да се грижи за четирите му малки деца, а и да бъде представителна фигура в публичните му изяви и благотворителните дела. Както и при първия брак, така и сега той подхожда прагматично и без голям ентусиазъм към женитбата.  При тържествата за откриването на паметника на Цар Освободител в София той споделя проблемите си с великата княгиня Мария Павловна – съпруга на великия княз Владимир Александрович – чичо на руския цар Николай II. Тя му предлага своята приятелка и роднина – принцеса Елеонора фон Ройс-Кьостриц.  Мъжете в живота на принцеса Елеонора по житейска ирония винаги преплитат съдбата си с България. Нейният годеник - граф Марк Оспени, ден след годежа им заминава на война и умира от раните си край Телиш през 1878 г. Само година по-късно нейният братовчед Хайнрих ХХV Ройс, който е кандидат за българския престол, й предлага да го последва като българска княгиня – но нито престолът, нито сватбата се осъществяват.  Елеонора няма илюзии за бъдещия си брак, между нея и княз Фердинанд няма чувства, но приема предложението. Самата сватба не минава без перипетии – князът е отлъчен от папата католик, а Елеонора – ревностна лютеранка. На сватбената церемония на 1 март 1908 г. в Гера, Тюрингия, са използвани всевъзможни канонични хватки, за да бъде обявен бракът им за законен.  Макар дори и да спят в отделни стаи, Фердинанд изпитва голям респект към втората си съпруга. А и децата му я възприемат като истинска майка, а не мащеха. Нейната отдаденост на благотворителността и милосърдната помощ пък й спечелват и любовта на българите. За жалост и този, макар и формален, брак не просъществува дълго – на 12 септември 1917 г. Елеонора, вече царица, умира в двореца Евксиноград.     Само година след смъртта на царица Елеонора на 3 октомври 1918 г. със специален влак абдикиралият цар Фердинанд отпътува завинаги от България.  След перипетиите си в Австро-Унгария, заради която влиза във войната, но която отказва да го приеме, той се установява в Кобург, Бавария, във вила, купена още преди войната. През следващите годиин се отдава на любимите си занимания по ботаника и орнитология.  Пътешества из Европа, Африка и Южна Америка.  Отбива се често и в замъка „Свети Антон” край Банска Стявница, Словакия.  Местен човек открива изгубеното му куче и така Фердинанд се запознава с Юрай Брезак, който по-късно става кастелан на замъка. Брезак придружава бившия монарх в пътуванията му и в Кобург, където през 1920 г. му се ражда дъщеря – Елжбета. Десетилетия по-късно пред словашко издание тя говори за първата им среща в „Свети Антон” през 1933 г.: \"Посрещнах го с букет цветя. Ай-ай, колко ме беше страх тогава. Бях още дете. Радвах се, че мога да отида при него, но също и много се страхувах от него. Два пъти той ме повика да му прочета словашки вестник. Когато Фердинанд отиваше в Предна Хора, в замъка си, често ме вземаше със себе си. Ходехме на разходки заедно, събирахме пеперуди. Когато идваха децата му, дъщеря му Евдокия винаги казваше: „Ержи, хайде ела с нас”. През нощта ходехме да слушаме яребиците и после го информирахме къде се намират.\"   Бившият монарх обикнал Ержика и я взимал навсякъде със себе си. \"Бях с него в продължение на 15 години\", казва г-жа Елжбета. - \"Постепенно вече определях цялата му програма. Толкова ми вярваше, че ми доверяваше всичко. И не се занимавах с нищо друго, освен с неговите неща, неговото здраве, удобство. Когато идваше лекарят, аз бях там, така че знаех какви инструкции дава за това какви лекарства да взема. Имаше слуги, съветници, секретари, но вярваше единствено на мен. Когато трябваше да се обменят пари в Братислава, а той беше на лов, изпращаше шофьора си за мен до „Свети Антон”.\"   Елжбета има и годеник – Ян Кучма, но неговата настойчивост я отблъсква и тя отказва да се омъжи за него. В същото време мрачни облаци надвисват над замъка – през октомври 1944 г. партизаните навлизат в Банска Бистрица и бившият цар заедно с прислугата е принуден да го напусне тайно през нощта и да се отправи към Ебентал. Настъплението на съветската армия към Виена скоро ги прогонва и оттам. Накрая се установяват в Кобург.  Вече след войната, през септември 1947 г., царят и Елжбета се женят.  \"Никой не знаеше за това\", спомня си тя. - \"Бракосъчета ни архиепископ Франц Отт в Бамберг, свидетели ни бяха сестрата на архиепископа и клисарят. Бях на 27, а той – на 86.” Елжбета е убедена, че Фердинанд се е оженил за нея като знак на благодарност за всичко, което е направила за него. \"Връзката ми с него беше като с баща\", твърдо отхвърля всякакви намеци г-жа Елжбета. - \"Нямаше плътски отношения. Аз много го уважавах. Не можеше да ходи, в една ръка с бастун, а с другата се опираше на мен. Както и преди аз имах свои стаи, в които живеех с по-малката си сестра, той имаше свой апартамент. Аз правех същото, както преди. Приготвях му чай, подавах чу лекарствата, някои по-лични неща като маникюр, това правех аз. От самото начало бяха чисти отношения. Той беше уважаван човек, възрастен човек, не се интересуваше от такива нека, дори не сме говорили за нещо подобно.\"  Месеци по-късно – на 10 септември 1948 г., бившият цар издъхва в Кобург. Елжбета се връща при родителите си в Комарно, година по-късно се жени отново и приема фамилията Перничка.  В продължение на 35 години работи като счетоводител в Чехословашките автобусни превози. Нейната история става популярна едва през 2010 г. след интервю с нея за словашкото издание Zivot.  Тайната сватба, потънала в забрава за десетилетия, излиза наяве и разкрива, че цар Фердинанд взима за съпруга жена, която е обичал, едва месеци преди смъртта си.  ", "date": "2018.09.22", "title": "На 86 години цар Фердинанд се жени за трети път с 27-годишната Елжбета от Словакия"}
{"url": "http://epicenter.bg/article/Rayna-Kabaivanska--Ne-se-vrashtam-kam-minaloto--mechtite-prodalzhavat-tsyal-zhivot--VIDEO-/164128/11/34", "text": "– Честито и на България. За мен независимостта е най-важното нещо в живота. Това е моят лозунг – да си независим. – Аз нямам спомени, да ви кажа право, и отпреди 20 години, а да имам спомени отпреди 80 е невъзможно. – Аз не се чувствах зависима, но се чувствах потисната, което е още по-страшно. Чувствах се наблюдавана, да не кажа, после, когато заминах – шпионирана, и от двете страни. Аз в началото пътувах с червен паспорт и червеният паспорт веднага слагаше вниманието върху твоята личност. В Италия веднага ми бяха прилепили например един началник от полицията. Аз ходех заедно с него подир мен на уроци при моята учителка. Една вечер влиза заедно с мен, иска да ме прегърне, обаче нали аз съм балканско чедо, независимо, и много жестоко му забих един шамар. И слава богу, че моята реакция беше такава, защото той така се стресна и се изплаши, че повече не го видях в живота си. Но така не стана например в Ню Йорк. Когато пристигнах за първи път да пея в „Метрополитън”, американците ми сложиха двама разкошни агенти от ФБР – единият отдясно, другият отляво. Така че аз гордо се разхождах по метрото с двамата агенти, влизах да си купувам българско сирене по магазините и те стоят и ме гледат. Слава богу, че не продължи много. Разбраха, че моята шпионска работа в края на краищата беше само едно пеене. – Аз винаги съм била независима. Много лош характер. – Напускането беше много пълно с мечти, защото през 1958 г. напуснах след завършването на Консерваторията. Тогава беше нещо невероятно да отидеш в Италия. С ходатайства, разбира се, с много познанства, както всичко става. Отидох при Вълко Червенков и му казвам: „Аз имам стипендия за Съветския съюз, ама искам да отида в Италия”. Той доста се почуди, но сигурно беше много уморен, защото вече беше в края на работния ден и ми каза с голям замах: „Хайде, отивай”. – Това като че ли беше в гимназията, при г-жа Найденова, учителката по музика, която ме взе в хора на училището и аз си пеех солата, но винаги съм свирила и на пиано, така че имах някакъв музикален дар. – Първите 7 години са наистина много важни – семейството е нещо много важно, това ти дава корените, дава ти основата на живота и аз не съжалявам, че моята майка например ме възпитаваше с шамари понякога, много строго. Възпитанието тогава не беше толкова: „Какво искаш, детенце? Харесва ли ти това, харесва ли ти онова”, както са сега нашите отрочета и внучета. – Моят дебют в „Скала” беше случайност. Аз се явих на конкурса за млади певци, моята знаменита учителка каза: Ти си луда, там трябва ходатайства, познанства. Аз казах: „Абе, аз ще се опитам”. Отивам, пея пред комисията, става един възрастен човек и казва: „Това момиче след 2 месеца ще пее в „Скалата”. Това беше маестро Вото, един голям диригент. Даде ми едни ноти в ръцете:„Пей сега!”. Аз си ги изпях доста прилично и той каза: „Ти след 1 месец ще пееш в „Скалата”, сега веднага да се приготвяш много добре”. На мен не ми беше много ясно какво значи това. Това беше една роля в операта „Беатриче ди Тенда” от Белини с дебюта на Джоан Съдърланд в „Скалата”, така че беше голямо събитие, защото тя вече беше много прочута, голяма певица. Аз пътувах още с трамваи, таксито за мен беше някакъв грамаден лукс, живеех в една малка стая под наем, отидох да пея в „Скалата”. За мен беше нормално да пея, да ми дадат сцена, да ми сложат костюм, да ми сложат перука и аз бях в моите води. След като свършва това първо представление в „Скалата”, аз бях сам-сама, нямах никого там. Чука се на вратата, влиза един много елегантен мъж и казва: „Аз съм представителят на „Метрополитън Опера” в Италия. Бихте ли желали да пеете в „Метрополитън Опера?”. Аз казвам: „Да, с удоволствие”. „Така ли? Хайде да се срещнем утре за обед?”. „Разбира се, с удоволствие”. Чука се пак на вратата, влиза друг елегантен мъж: Аз съм представителят на „Ковънт Гардън”. Бихте ли желали да пеете в „Ковънт Гардън”?. „Ами да, защо не?”. „Ами тогава хайде да се срещнем утре на обед”. Аз вече имах среща за утре на обед. „Ами тогава утре вечер да се срещнем”. „Но разбира се, с удоволствие”. И на другия ден аз имах двата договора. Даже много бързо отидох, след месец може би, да пея в „Ковънт Гардън” „Отело” с най-големите светила, но аз не си давах сметка. – Мечтите продължават цял живот. Аз не осъзнавах, че се реализирам, аз непрекъснато се реализирам. Аз съм човек без минало, не се връщам към миналото. – Аз съм „крала” от нея винаги, защото тя беше моят идол. Когато се запознах с нея, тя вече беше в, как да кажа, западане на кариерата. Беше си загубила гласа. Тя беше жена с един невероятен инстинкт към пеенето, това е най-перфектната певица, която може да си представите. Когато тя загуби театъра, загуби музиката, беше просто като едно дете в мъгла. Не живееше повече. Тя просто си умря, защото не пееше повече. – Джобовете му винаги са пълни с пирони, но пиронът трябва да специален – не прав, а изкривен, за да носи щастие. И като види някой крив пирон, се хвърляше и го взимаше. – Лучано беше много болен и аз знаех това. Вече беше на количка, не можеше да се движи. Тогава реших да му помогна. А на един певец как се помага? Отидохме при него с моите най-добри ученици и му пяхме. Аз му казах тогава: „Лучано, ние през ноември трябва да направим концерт с теб, хайде малко да се разпеем заедно” . Седнахме на пианото и аз започнах. И той започна да пее с мен от количката. После когато почина – ние вече знаехме, че няма спасение от тази болест, неговото семейство ме покани да пея „Аве Мария”. Беше доста мъчно да си поема дъх при тази препълнена катедрала, но най-важното – пред него. Когато свърши „Аве Мария”, просто се разридах. – Със свито сърце може да се пее все пак, защото контролираш нещо, но със свито гърло не може да се пее. А свитото гърло идва веднага от емоцията. – Преди всичко като че ли като човек – да видя, че е едно добро дете, възпитано дете. Нахалниците винаги се виждат и се показват, така че имам много хубава връзка с моите ученици. – Но аз съм и много буйна, защото непрекъснато им правя знаци и те се смущават: „Отваряй гърлото!”, „Закривай!”, „Надолу дишането”. Ние си имаме азбука. –Започва да се очертава вече един международен кръг, който се върти нашият клас в София, моят клас в Модена, моят клас в Академия „Киджана” в Сиена и това вече прави нещо като школа, както казва моят приятел Георги Текев, който с такава голяма обич прави този майсторски клас, че вече продължаваме 18 години. Да ви кажа право, сега вече във всеки голям театър пее човек, който е минал през тази школа. – О, не искам да я виждам, в никакъв случай, всеки за себе си. Слава богу, в изкуството няма двойници.  ", "date": "2018.09.22", "title": "Райна Кабаиванска: Не се връщам към миналото, мечтите продължават цял живот (ВИДЕО)"}
{"url": "http://epicenter.bg/article/Stefan-Sofiyanski--MVR-da-mine-pod-shapkata-na-prezidenta--VIDEO-/164157/11/34", "text": "- Ако беше само този случай, бихме могли да му дадем най-различни тълкувания и дори бихме могли да намерим оправдания. Но това е нещо симптоматично и доста неприятно и за обществения живот в България, и говори за една изключителна слабост и неподготвеност на правителството. Защото ако си направите сметка в рамките на двете години ние имаме 6 министерски оставки: един кабинет в рамките на първите си 2 г. от мандата има 6 оставки. - Тогава защо не смениха на енергетиката министъра... Първо, как си подбираш екипа. Второ, една оставка е оставка - какво значи приемам-не приемам. Принципът какъв е, белезите какви са: 6 министерски оставки, от тях 4 приети, 2 неприети. Като имаме една междинна оставка - тази на номинирания министър на транспорта, който се оттегли, стават 7.  Е, добре, за каква стабилност говорим изобщо! ГЕРБ вече не се хвалят с постиженията си, защото няма постижения, хвалят се със стабилността - е, за каква стабилност говорим! Тук вече неспособността да се излиза от елементарни административни казуси говори за сериозна управленска немощ. Ако гледаме политическия контекст, с прокламираната към този момент война между институциите, аз ще кажа: няма такова нещо, според мен има пълно разбирателство, няма напрежение с президента. Напрежението е у нас, хората, защото се притесняваме наистина какво става, не ни е ясно. А има едно очевидно никакво бързане от страна на ГЕРБ за тези промени, защото имаше начин да бъде решен въпроса, ще го кажа какъв е. Нито от страна на президента имаше бързане да подпише указа - просто в момента има едно съвпадение в интересите: да не се бърза с промените.   - Не би трябвало да са, мисля, че ние си я правим тази война, мисля, че ГЕРБ очевидно не знае какво да прави, че е объркан с тези оставки и не може да намери решение и затова не бърза с развръзката. Очевидно и президентът на бърза - дали поради ангажименти или за да покаже, че и от него зависи нещо, въпреки, че Конституцията не му дава кой знае какви права.  И се получава един такъв вакуум, от който губи страната, губят съответните ресори. Поставете се в положението на хората, които толкова години са работили в отрасъла си и сега чакат в напрежение кой ще им дойде, поредният министър каква посока ще вземе.  За да свършим с този казус ще ви кажа, че имаше много просто оперативно решение. Двамата министри, които са одобрени, заклева ги Народното събрание. Какво прави МВР и всяко друго министерство, когато министърът е в отпуска? Пуска заповед и друг изпълнява длъжността. И още в четвъртък трябваше двамата министри да се закълнат или да мине процедурата да бъдат назначени, ако се бързаше - на транспорта и на регионалното развитие. И в същия момент трябваше да излезе в отпуска господин Валентин Радев, след като си е подал оставката, да пусне една заповед за изпълняващ длъжността на Младен Маринов, който е одобрен, и той вече си има пълномощията и действа като министър.  А когато подпише президентът Радев, тогава влиза в Народното събрание - прост, административен казус, от който ние вдигнахме такъв шум. Очевидно е - отново подчертавам!, че нито ГЕРБ в момента е наясно в каква посока отива и какво прави, може би имат вътрешни противоречия... - Аз съм работил с Росен Желязков и смятам, че той е един много добър администратор. Смятам, че тази история, която му я направиха - Костинбродската, той нямаше никакво отношение към нея. Но, както обичат и е обичайна практика, в ГЕРБ си намират някой, с когото да си умият лицето след поредния гаф. И така решиха да не е човекът, който е начело на изборния щаб. А секретарят на МС не се занимава с това. Затова смятам, че просто можем да я забравим тази история, че той беше просто поредната изкупителна жертва. - И тук вече опираме до начина, по който се формира кабинета и очевидния недостиг на кадрови потенциал на ГЕРБ. Грешната система, защото ние възпроизведохме комунистическия модел - говоря за 50-те, 60-те, 70-те години на миналия век. Когато в чисто професионалните сфери се влизаше по партиен път, партийната йерархия е тази, която те води към високия пост, а не професионалната ти кариера. И тук е грешката: една система се нуждае от професионалисти, затова страната ни остава най-бедната, на последно място в ЕС, отдалечава се от другите страни.  Защото ние не можем да формираме нормален, професионален, управленски екип. Министрите на ГЕРБ, а виждате съответно и на коалиционните партньори, те всички вървят по партиен път, всички председатели на партии са министри, са или премиери или вицепремиери. Съвсем друга е философията, ако искаме България да се развива нормално. Ние трябва да търсим министрите да бъдат от професионалните среди. Когато влезеш в една система, тя трябва да те припознае, ти трябва да имаш авторитет там не с партийната си кариера, а трябва да имаш авторитет с работата си, която си свършил.     - Какво да ви кажа - той е много добър администратор, отново подчертавам, при мен беше главен секретар в общината, юрист с добра юридическа подготовка, беше и много добър главен секретар, докато беше в един от кабинетите на Бойко Борисов.  Сега дали ще има достатъчно информация и познания, дали системата ще го припознае, ще видим във времето. Но пак предстои един път на запознаване и опознаване.   - Очевидно има, целият механизъм, по който стават нещата, е, ще употребя думата, комичен. Стават произшествия - трагедията в Своге, най-искрена съпричастност към загубилите близки хора, към жертвите и близките им.  Добре, очевидно е, че не е точно сегашното ръководство, ако търсим вина, има и съвпадение на случайности, сигурно има и недобре свършена работа, ние винаги сме свикнали да търсим някой да е виновен, но във всеки случай тази помпозна фраза \"поемаме политическа отговорност\" ми звучи смешно, комично.  Как си я поел? Като си сменил един кабинет с друг ли си я поел отговорността? И защо трябва да я поемаш? Ти работи, поеми я с работата си така, че да не допуснеш втори път да се случи такова нещо, поправи пътя, намери други опасни места. Това свърши, а ние сега започваме с политически декларация - поемаме политическа отговорност, на трима министри съм поискал оставката, но не съм го казал, а го казвам след една седмица.  Е, този целият политически цирк може да се направи само от аматьори. И затова казвам, че липсва професионалното в работата на правителството, липсва идеята, визията, и цари хаос. Това поставя България, за пореден път го казвам, на последно място в Европейския съюз.  11 г. я управляват ГЕРБ и БСП - ту ГЕРБ, ту БСП, и в тези 11 години България не се премести. Говорим за време на прехода, всички наругаха прехода. Да, но преходът свърши работа, преходът пренесе България от Варшавския пакт и от СИВ в НАТО и в ЕС. А сега аз ще си позволя да направя едно определение: 11-те години, в които сме в Европейския съюз, е време на застоя! Това е истината, защото ние не използваме предимствата, ние нищо не правим, ние седим на едно място, дори да вземем външния дълг, към момента на влизането ни в ЕС беше 2 пъти по-малък отколкото е сега. Погледнете цифрите!     - Кой не го е правил, това е ежедневие - ние строихме метрото без европейски пари. - ... С европейски пари - това е рутинната работа. Къде са радикалните стъпки за страната? Къде е влизането в еврозоната? Къде е влизането и премахването изобщо на този глупав механизъм - Шенгенския? Къде е развитието? Това да строиш метро, строили сме го и ние, строят го и сега, да строиш пътища - и Тодор Живков строеше: това е ежедневието. На България едно ежедневие, едно кретане не й върши работа, на България й трябва тичане!     - С това, което всички вие го определяте - и вие, журналистите, и ние, гражданите: няма алтернатива. И тук е нашият дефект: как ще има алтернатива, когато и БСП, и ГЕРБ са едно и също! Едно и също като манталитет, едно и също като мислене, едно и също като квалификация, едно и също като персонаж.  Половината от БСП, да не кажа повече, се пренесе в ГЕРБ: кажете ми от ръководството кой не е бил член, и на БКП, и респективно? Знае ли някой кога са си върнали книжките? Да сте прочели в биографията им откога докога? На Софиянски биографията като прочетете ще прочетете: до тая година е бил член на СДС, тази година е основал партията, спрял е да бъде член на СДС... - ... Смяна Станишев - Борисов: това смяна ли е? Нали са учили в едни школи? Нали са учили при едни и същи хора? Нали са ги обучавали едни и същи хора? Нали са ходили на едни и същи партийни събрания? Каква е разликата? Не виждате ли отражението в начина на изказа, на управлението? Същото! Не случайно ви казах за системата на излъчването на правителството по партиен принцип.     - Не мога да вляза в кожата на държавния глава, освен това президентството не дава големи възможности - и като пълномощия, и като поле на изяви. Освен това при всички случаи президентът трябва да пази една надпартийност и мисля, че досега президентите успяваха да го покажат - и Петър Стоянов беше един независим президент, в един момент се размина с министър-председателя Костов...     - В края на мандата си като че ли се опита да се еманципира, не мога да преценя. За мен президентската институция в този си вид не може да изпълни реално функциите си на представителност на държавата.     - Ще ви кажа какво смятам аз и къде виждам алтернативата. Да се постигне един баланс. Най-важното в управлението е да постигнеш един баланс, не говоря само между хората, ние трябва да постигнем един баланс в пълномощията на хората.  Президентът е директно избран, президентът трябва да има функции, на него трябва да му се даде вътрешната и външната сигурност, той трябва да отговаря изцяло, за да няма ето такива комични ситуации. Той трябва да назначава министъра на вътрешните работа, ведомството трябва да бъде към президентството! Това е вътрешната сигурност - служби, министерство, всичко това.     - Да бъде предлаган и цялата функция на това министерство трябва да минава през президента. Това е нормално. Което значи, че трябва да променим Конституцията, за да постигнем баланс - нова Конституция, да.     - Стопанските министерства, хуманитарните министерства остават във функциите на най-голямата парламентарна група, на победилите в избори.     - Има, да, ето вижте в Русия, която е президентска република. Но тук вече въпросът е каква република сме ние. В момента вече влязохме в друга тема, не знам дали ще е интересна.     - Ние трябва да постигнем един баланс, в момента ние не сме една парламентарна република, в момента ние сме една министерска република.  В момента МС определя всичко, виждате и в Парламента - МС управлява бюджета, той отива и се разпорежда в НС какво да се гласува. Ние трябва да постигнем един баланс - Парламентът да се оттегли от всички други функции, освен от законодателната, а не да играе ролята на конвент и да приема специални закони за конкретни случаи, а да се опита най-сетне да изгради едно стабилно, дългосрочно, сериозно законодателство.  Защото това законодателство, което ние го променяме сега, и го връща президентът, всичкото това законодателство е приемано от същите хора в миналия или в по-миналия мандат. Парламентът трябва да стане една стегната институция с далеч по-малко депутати и с много по-голяма натовареност, която наистина да направи основна законодателна база.  Президентът да поеме вътрешната и външната сигурност, правителството да поеме стопанските и хуманитарните министерства, а едно второ ниво на местно управление да осъществява политиката на държавата в региона, и най-накрая да стигнем до кмета, на когото трябва да се даде много по-голяма възможност да се грижи за ежедневието на хората.     - Говоря за република със споделено управление - споделям тази хубава българска дума. Трябва да влезе в главата на нашите политици и управници, и те трябва да разберат, че властта трябва да се споделя, за да има резултат от нейното упражняване. Да се споделя със способни хора, с професионалисти, да се споделя в буквалния смисъл на думата между хората, които са излъчени.     - След всеки избори, които Бойко Борисов печели, има основание за предсрочни избори, защото той с начина си на работа вдъхва несигурност в това общество.     - Е, това нормално ли е в една държава - не говоря за избора, говоря дали е нормално да имаш, как да кажа, да имаш нахалството три пъти да те изхвърлят и три пъти да се връщаш. Всеки път с намаляваща поддръжка. Такъв ще е резултатът и от следващите избори.     - За България е необходимо да има, не е необходимо - трябва да има предсрочни избори, за да се опитаме най-сетне да вкараме, да канализираме едно нормално управление.  Или да няма предсрочни парламентарни избори, но Парламентът да се мобилизира и водещите политически сили да изберат един професионален министерски съвет в рамките на мандата на това НС с една ясна наистина рамка в каква посока да върви и вече да му се даде възможност той да осъществи основните неща, които трябва българската политика и българският политически елит да направи. Това за мене е най-нормалният изход.  ", "date": "2018.09.22", "title": "Стефан Софиянски: МВР да мине под шапката на президента (ВИДЕО)"}
{"url": "http://epicenter.bg/article/Ima-povredeni-kulturni-tsennosti-pri-obira-na-Rozhenskiya-manastir/164155/3/0", "text": "Има повредени културни ценности след обира в Роженския манастир. Това са констатирали експерти от Главна дирекция „Инспекторат за опазване на културното наследство” в Министерство на културата, съобщават от ведомството. При огледа е установено, че частично е избит прозоръчен отвор при абсидното стенно пространство на храма. Прозорецът е зазидан още през втората половина на XIX век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой. Огледът е извършен в присъствието на Архимандрит Епифаний, - игумен на Роженския манастир, отец Николай от Мелник, Вангел Анталавичев – заместник-кмет на Община Сандански, Антон Ковачев – директор на Археологическия музей в гр. Сандански. Днес Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив. Това случва, след като всички съдии в Сандански си направиха самоотвод по делото заради познанство с един от задържаните – адвокат Стефан Матеев.    ", "date": "2018.09.22", "title": "Има повредени културни ценности при обира на Роженския манастир"}
{"url": "http://epicenter.bg/article/Dvama-ot-zadarzhanite-za-obira-v-Rozhenskiya-manastir-ostavat-v-aresta/164160/3/0", "text": "Пловдивският районен съд остави в ареста двама от задържаните за обира на Роженския манастир. Това са 44-годишният адвокат Стефан Матеев и 21-годишният Юксел Митев, който работи в Кипър и за него има предпоставка, че може да се укрие. Другите двама обвиняеми са непълнолетни, на 16 и 17 г., и са с мярка под надзор на инспектор от детска педагогическа стая, предаде Агенция \"Фокус\". Съдът счете, че адвокатът Съдът счете, че е налице обосновано подозрение, че четиримата са извършили грабежа в Роженския манастир на 18 септември, като се позова на показанията на разпитаните до момента свидетели, записите от охранителните камери на манастира, протоколите за оглед и разпознаване на лица. Освен това при претърсване в дома на Матеев е открит газов пистолет, който е преработен за стрелба с бойни патрони. Според съда ръководител на групата е бил именно адвокатът. Решението на съда подлежи на протест и обжалване пред Окръжен съд – Пловдив, като в този случай делото ще се гледа на 27 септември 2018 г. от 15.30 часа. Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив, след като всички съдии в Сандански си направиха самоотвод по делото заради познанство с един от задържаните – адвоката Стефан Матеев. Около 21.00 часа на 18 септември маскирани лица извършиха грабеж в Роженския манастир „Рождество Богородично“. Нападателите са завързали свещеника и отнесли със себе си налични пари и телефон. Откраднали са и 11 охранителни камери от общо 20 поставени в светата обител. Нападателите са носили помощни средства за разбиване на стена. Отецът е без физически наранявания, а след като мъжете са си тръгнали се е освободил сам и подал сигнал до органите на реда. При направения оглед на място от Главна дирекция „Инспекторат за опазване на културното наследство“ е установено, че при посегателство в манастира умишлено е повредена на културна ценност - частично е избит прозоречен отвор при абсидното стенно пространство на храма.   Прозорецът е зазидан още през втората половина на ХIХ век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой.  ", "date": "2018.09.22", "title": "Двама от задържаните за обира в Роженския манастир остават в ареста"}
{"url": "http://epicenter.bg/article/Karakachanov--Za-poslednite-20-g-byudzhetat-za-zdrave-e-uvelichen-4-pati--a-na-armiyata---oryazan-4-pati/164125/2/0", "text": "За последните 20 години бюджетът за здравеопазване е увеличен 4 пъти, а този на армията орязан 4 пъти. Това каза вицепремиерът и министър на отбраната Красимир Каракачанов по време на представянето на военна техника пред Министерство на отбраната, предаде репортер на Агенция \"Фокус\". Министър Каракачанов честити празника и отбеляза, че по повод Деня на независимостта в 17 града се показва бойна техника. \"110 години България съществува като независима държава, въпреки политическите превратности, благодарение на Българската армия\", допълни той. \"Десетилетия наред армията беше \"орязвана\". За последните 20 години бюджетът за здравеопазване е увеличен 4 пъти, а този на армията орязан 4 пъти. Последният път беше орязан с 40%. Въпреки недоимъка на армията, тя си изпълнява задълженията. Не е лесно, рисково е, но въпреки това хората имат дух\", уточни министърът на отбраната.  ", "date": "2018.09.22", "title": "Каракачанов: За последните 20 г бюджетът за здраве е увеличен 4 пъти, а на армията - орязан 4 пъти"}
{"url": "http://epicenter.bg/article/Radev--Proklamatsiyata-na-Nezavisimostta-e-triumf-na-balgarskata-darzhavnost/164127/2/0", "text": "Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации. Това заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от прессекретариата на държавния глава. „Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България“, се казва още в поздравителния адрес на българския държавен глава. Румен Радев припомня, че за по-малко от три десетилетия нашите предци уверено и последователно изминаха трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. „Вярвам, че успехът на Българската независимост бе нагледен пример как с воля, единство и решителност нашият народ може да бъде господар на съдбата си“, посочва още в своя адрес президентът Румен Радев.  ", "date": "2018.09.22", "title": "Радев: Прокламацията на Независимостта е триумф на българската държавност"}
{"url": "http://epicenter.bg/article/Detsa-s-kartechnitsi-i-zheni-s-granatometi-v-tsentara-na-stolitsata--SNIMKI-/164133/2/0", "text": "Граждани успяха да се докоснат до военна техника днес в столицата. Бронирана машина \"Хамър\", бойни бронирани колесни машини \"Командо\", \"Гардиан\" и \"Пустинна котка\", гранатомети, картечници и други видове огнестрелно оръжие бяха изнесени пред сградата на Министерството на отбраната, предаде Канал 3. Военнослужещи пък асистираха на гражданите и им демонстрираха как се борави с оръжията и им позволиха да разгледат бойните машини отвътре. Поводът бе отбелязването на Деня на независимостта, като това бе част от инициативата \"Това сме ние\", с която Министерството на отбраната цели да популяризира военната служба. Присъстващите имаха възможност да се запознаят с условията за участие в курсове за начална и специална военна подготовка. На място присъства и лично вицепремиерът и министър на отбраната Красимир Каракачанов. В инициативата се включи и Представителния духов оркестър на Сухопътните войски, който поднесе няколко изпълнения на гостите. Министерство на отбраната отбелязва Деня на независимостта по аналогичен начин в още 16 града - Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.  ", "date": "2018.09.22", "title": "Деца с картечници и жени с гранатомети в центъра на столицата (СНИМКИ)"}
{"url": "http://epicenter.bg/article/Ninova-v-Avren--Neka-vsichki-se-obedinim-i-kato-balgari-da-zashtitim-svoite-sanarodnitsi-trakiytsi/164138/2/0", "text": "„Честит празник на Независима България - голямо, национално и държавно постижение, което трябва да браним всеки ден и днес.   Скъпи тракийци, дошли на този ден, тук, от цял свят, моля, приемете нашето уважение за това, че почитате героизма и паметта на предците си, загинали тук. Поздравявам ви, че тачите традициите и ги препредавате на деца и внуци. Над вашите семейства тежи една несправедливост“.   Това каза председателят на НС на БСП Корнелия Нинова на Националния тракийски женски събор-поклонение в крумовградското с. Аврен, който се провежда под патронажа на вицепрезидента Илияна Йотова, съобщиха от пресцентъра на НС на БСП. Лидерът на социалистите добави, че вярва, че всички институции ще се обединят в усилията да получат тракийските българи обезщетения за претърпените загуби. „Миналата седмица внесохме закон в Народното събрание за правото на тракийците от Беломорска Тракия да предявяват своите искания безсрочно. Нека всички политици да се обединим за това и като българи да защитим своите сънародници. Знам, че където и да сте по света, носите България в сърцето си. Днес е голям ден за всички българи. Да ни е честит празникът на Независимостта“, каза още Корнелия Нинова.  ", "date": "2018.09.22", "title": "Нинова в Аврен: Нека всички се обединим и като българи да защитим своите сънародници тракийци"}
{"url": "http://epicenter.bg/article/Tsvetanov-se-sreshtna-s-uchenitsi-ot-Tarnovo--uchastvali-v-pohoda--Po-stapkite-na-Botevata-cheta-quot-/164140/2/0", "text": "Председателят на ПГ на ГЕРБ и зам.-председател на партията Цветан Цветанов се срещна днес с ученици от Велико Търново, с които заедно се включиха в Националния поход „По стъпките на Ботевата чета“. Това съобщиха от пресцентъра на ПП ГЕРБ. Тогава Цветанов и младежите се видяха на 2 юни на връх Околчица, където всъщност бе последната спирка на похода. Именно благодарение на финансовата помощ на Цветан Цветанов младите хора имаха възможността да преминат по Ботевите стъпки. „Поздравявам тези момчета и момичета, техните семейства и техните ръководители за всичко, което правят. Щастлив съм, че през последните години имам възможността да подкрепям ученици от всички великотърновски училища, които желаят да се включат в похода. Изключително радостно е да виждам истинската обич и почит, която тези млади хора изпитват към България, към българските герои, към нашата история и традиции“, заяви Цветанов и пред младежите съобщи, че ще продължава с голяма радост да ги подкрепя. По време на срещата председателят на ПГ на ГЕРБ и учениците от Велико Търново обсъдиха и възможностите за развитие пред младите хора в България, ролята на образованието и държавните инвестиции в него. „По време на всяко свое посещение във Велико Търново виждам как градът се развива. Тези отлични резултати са вследствие от работата на силния екип в Общината, начело с кмета Даниел Панов, и от стабилността в страната“, обясни той. Цветанов, който е и председател на Комисията по вътрешна сигурност и обществен ред, коментира с младите хора и темата за трафика на хора и колко важна е превенцията в борбата срещу това явление. На срещата присъстваха още зам.-председателят на Народното събрание Емил Христов и евродепутатът от ГЕРБ/ЕНП Ева Майдел. В нейния край учениците зарадваха Цветанов с благодарствено писмо, в което изразяват своята признателност за неговата подкрепа. Благодарствено писмо получи и кметът на Велико Търново Даниел Панов.  ", "date": "2018.09.22", "title": "Цветанов се срещна с ученици от Търново, участвали в похода „По стъпките на Ботевата чета\""}
{"url": "http://epicenter.bg/article/Krasimir-Karakachanov--Armiya-se-pravi-s-duh-i-lyubov-kam-Balgariya-/164141/2/0", "text": "Днес отбелязваме 110 години от обявяването на Независимостта на България – факт, който е станал възможен благодарение на Българската армия. Хубаво е българските граждани да имат по-чест досег до армията, да видят въоръжението, войниците. В тези комерсиални времена, когато хората се интересуват преди всичко от доходите си, е хубаво по някакъв начин да покажем, че воинската професия, макар и към момента все още не добре платена, е достойна и заслужава уважение.“ Това каза министърът на отбраната Красимир Каракачанов днес, 22 септември, на показа на военна техника пред сградата на Министерството на отбраната в София, съобщиха от пресцентъра на МО. В Деня на Независимостта едновременно в 17 града в страната хората можаха да видят образци военна техника, оръжие и екипировка. Инициативата е първата от поредицата изяви под наслов „Това сме ние“, с които Министерството на отбраната цели да популяризира военната служба. „Българската армия е в ръцете на обществото и е инструмент за неговата защита. Въпреки недоимъка и липсата на средства, момчетата и момичетата в армията си изпълняват задълженията. Това не е лесно, трудно е, рисково е, но хората имат дух. Армия се прави с дух и любов към България“ – заяви министърът на отбраната. Той припомни, че през последните 20 години бюджетът на армията е орязван 4 пъти, като само през 2010 г. е намален с 40%.. „Аз не съм спрял да настоявам за повече средства. През изминалата година увеличихме заплатите с 10 %, а за тази година сме предвидили още 10%. Представили сме необходимите разходи за ремонт на част от съществуващата техника. Отделиха се близо 3 милиарда и половина за закупуване на нови самолети, кораби и бронирани машини“, каза министър Каракачанов. Той посочи, че това е само един етап от цялостното обновяване на армията, което ще става постепенно поради невъзможността да се отделят необходимите средства. Министър Красимир Каракачанов поздрави всички военнослужещи, взели участие в днешното представяне. Много хора бяха дошли пред Министерството на отбраната, за да разгледат бронираните машини „Хамър“, „Командо“, „Гардиън“ и „Пустинна котка“. Някои от тях дори показаха умения в разглобяване и сглобяване на автомат „Калашников“. Военнослужещите разясняваха възможностите на техниката и въоръжението, за да отговорят на любопитството на посетителите.   Всеки можеше да получи информация за свободните места в армията и за възможностите за участие в курсовете за начална и специална военна подготовка Най-въодушевени бяха децата, които имаха възможност да разгледат съвсем отблизо бронираните автомобили, да се вживеят в ролята на войници, да се снимат с гвардейците от почетния караул. За доброто настроение на празника се погрижи Представителният духов оркестър на Сухопътните войски. В градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол хората също имаха възможност да разгледат днес образци техника, въоръжение и екипировка.  ", "date": "2018.09.22", "title": "Красимир Каракачанов: Армия се прави с дух и любов към България (ВИДЕО)"}
{"url": "http://epicenter.bg/article/Vitseprezidentat--Silna-Balgariya-se-gradi-sas-silni-hora-i-silni-institutsii/164143/2/0", "text": "„110 години извоюваната независимост е пример и отговорност. Дати като днешната поставят на истинско изпитание държавници и политици. Нужни са свободни и активни хора, лидери, които водят България напред. Силна държава се гради със силни хора, със силни и работещи институции.“ Това заяви вицепрезидентът Илияна Йотова на Националния тракийски женски събор-поклонение, който се проведе в крумовградското село Аврен. „Тревожно е, че днес срещаме своята зависимост в самите себе си – в апатията, в бездушието, в примирението с нерешените с години проблеми и кризи. Младите хора, които напускат страната, липсата на достъпност до образование и здравеопазване, бедните и изоставени райони – тези въпроси са отговорност на горди и независими хора, на родолюбци“, отбеляза Илияна Йотова. Вицепрезидентът е патрон на честванията на 85-ата годишнина от създаването на Националния тракийски женски съюз. На тази дата тракийците отдават почит и се покланят пред паметта на жестоко убитите през 1913 г. в местността Мъгленик 42 жени и деца. Пред мемориала в памет на жертвите бе отслужена заупокойна молитва. „В днешния ден в едно се събира опиянението от свободата с преклонението пред трагичната гибел на жени и деца, зверски съсечени и унищожени недалеч оттук. И гордостта от българката тракийка, пазителка на родовата памет, предала на поколенията безмерната любов към род и Родина, запомнила и пяла песните, легендите до наши дни“, посочи вицепрезидентът. По думите на Илияна Йотова няма как да се върне историята назад, но е необходима справедливост. Постоянна политика и отстоявана позиция на президентската институция е да се постигне договореност за обезщетение на тракийските бежанци. При срещите си с представители на регионалните и местните власти в Одрин неотдавна вицепрезидентът отново повдигна въпроса за възстановяване активната работа на смесената българо-турска комисия за нерешените въпроси. „Ако е необходимо, тя трябва да бъде формирана наново, за да постигне резултати“, посочи Илияна Йотова.    ", "date": "2018.09.22", "title": "Вицепрезидентът: Силна България се гради със силни хора и силни институции"}
{"url": "http://epicenter.bg/article/Novi-zarazi--4-gripni-virusa-ni-atakuvat-do-sedmitsi/164149/2/0", "text": "Четири грипни вируса се очаква да ни атакуват, а прогнозата е първите случаи на заразата да се появят у нас до седмици. Новите грипни щамове са „Сингапур” и „Колорадо”. Очакват се и вече познатите от миналата зима „Мичиган” и „Пукет”, предава Нова тв. „Висока температура, болки по мускулите, губиш сили. Много често се започва с гърлобол и суха, непродуктивна кашлица”, обясни проф. Тодор Кантарджиев. Очаква се вирусите от тип „А” да преобладават този сезон. При тях боледуват повече възрастни хора, а усложненията са предимно инфекции на белия дроб. Грип от типа „В” се разпространява основно сред млади хора, а заразата често атакува нервната система. Първите случаи на грип вероятно ще се появят у нас през втората половина на ноември. Според лекарите обаче тук вече циркулират сезонните респираторни вируси, които са с много по-леки симптоми и не водят до сериозни усложнения. „Когато е по-студено, лигавицата на носа, както и кръвоносните съдове се свиват. Защитните сили спадат. Затова неправилно казваме „настинка”. Фактически ниската температура е предпоставка да лепнем някоя вирусна или бактериална инфекция”, поясни още проф. Кантарджиев. За разлика от грипа, сезонните вируси обикновено се карат на крак и рядко дават усложнения. И в двата случая обаче е добре да подготвим организма си за заразите, като се храним с повече зеленчуци и плодове и се движим активно всеки ден. Специалистите препоръчват рисковите групи да се ваксинират, а здравните власти планират от догодина да осигурят безплатна имунизация за хората над 65 години. Лекарите напомнят – ако все пак се разболеем, самолечението може да бъде особено опасно.  ", "date": "2018.09.22", "title": "Нови зарази: 4 грипни вируса ни атакуват до седмици"}
{"url": "http://epicenter.bg/article/Prof--Angel-Dimitrov--Predstoi-ni-seriozna-diskusiya-za--quot-obshtata-istoriya-quot--s-Makedoniya/164152/2/0", "text": "Договорът за добросъседство и приятелство с Македония е голяма крачка напред. Това каза за предаването „Събота 150“ по програма \"Хоризонт\" на БНР професор Ангел Димитров - първият български посланик в Македония след обявяването на нейната независимост. Понастоящем той е председател на българската страна на комисията, която съгласно Договора за добросъседство трябва да помогне за преодоляване на различията ни по историческите, образователните и други въпроси. „Този договор действително е една голяма крачка напред, материализиране на дълги усилия да разрушим бариерите, градени с десетилетия. В същото време той не трябва да остане на хартия, а да се материализира, да се превърне в реалност. Действително има сили и в България, но много повече в Македония, които не биха искали това. Нашата отговорност - на хората от двете страни на границата – е да променим онова в мисленето си, което ни кара да бъдат недоверчиви към другия и да бъдат забравени всички клишета и стереотипи“. Димитров не е категоричен дали е необходим анекс към Договора за добросъседство, за да се официализира терминът „обща история“: „В правилника за работа на Съвместната комисия ние сме записали, че работим въз основа на общата ни история. Нашите колеги под една или друга форма вече са приели тази формулировка. Това не означава, че сме абсолютно на едно мнение в интерпретацията на самия термин „обща история“. Има разминавания и още на следващото заседание ще проведем сериозна дискусия как точно трябва да се разбира терминът. За нас като историци е съвършено ясно, че ние можем да говорим напълно спокойно за обща история до края на Първата световна война. Идват сигнали от другата страна, че има едно много тясно разбиране, с което ние трудно можем да се съгласим“. Експертът призова да няма свръхочаквания към работата на съвместната комисия, която ще се събере в Скопие на 4-5 октомври: „Работата на една такава комисия не може да регламентира отношението на историците в двете страни към миналото. Това е професионална дейност. Тя е автономна, независима. Работата на тази комисия е на базата на един аналитичен преглед на учебниците в двете страни да обясни кое е абсолютно неприемливо за другата страна и с научни аргументи да намерим онези формули, които ще променят формирането на отношението към другия още в една ранна възраст в периода на образованието на децата“. Някои от преглежданите от Димитров учебници са „просто невероятно погрешни от наша гледна точка“. Именно на базата разбирането за обща история комисията трябва да предложи на двете правителства събития и дати, които трябва да бъдат отбелязани съвместно като символ на близостта и общите интереси между двете страни. „Има желание и от двете страни да се организират по-чести срещи между професионалисти - историци от различните научни институти университети, за да се стигне до онова разбиране на другия, преодоляване на недоверието и онази способност да бъдеш много по-близо до научните критерии, когато анализираш миналото“ Доминиращата идея в македонското общество е страната да стане член на Европейския съюз и на НАТО, но тя е „силно неприемана от всички онези, които не искат да виждат укрепването на Европа и стабилизирането на НАТО“, коментира Димитров усилията на европейските и американски политици, посетили Македония през последните месеци, за да подкрепят референдума: „В същото време, не толкова афиширано чрез имената си, има и обратната тенденция. В този процес очевидно са включени доста хора, доста средства. Неслучайно преди време се стигна дотам, че дори една Гърция, която винаги е търсила добри отношения с Русия, изгони руски дипломати заради това, че те агитират против договора между двете страни. Същото недоволство е изразявано на най-високо ниво дори в република Македония“.  ", "date": "2018.09.22", "title": "Проф. Ангел Димитров: Предстои ни сериозна дискусия за \"общата история\" с Македония"}
{"url": "http://epicenter.bg/article/Iliya-Iliev--Samo-glad-mozhe-da-izkara-horata-na-ulitsite/164158/2/0", "text": "\r\n \r\n Това сподели в предаването “Офанзива” по Канал 3 подполковникът от Държавна сигурност Илия Илиев. \r\n   \r\n ,,Каква организация, като не е ясно кой е реалният организатор? Не стана нищо от този протест, защото хората бяха некадърни, те не разбират за какво става дума. Никой не се присламчи към тях. За мен това беше лишено от цел мероприятие. Протестът показа на правителството, че няма кой да го свали’’, допълни още той. \r\n ,,Вече сме свидетели на битката между либерализма, която доминира в цяла Европа, и новите тенденции, които са срещу нея. Национализмът е страшен, защото няма как да не се изражда в крайности. Виждате как е в Унгария, в Италия… Това е хибридна война’’, заяви Илиев. \r\n ,,Трите оставки бяха с цел да се свали напрежението, но министрите нямаха вина за инцидента край Своге’’, обясни той. \r\n", "date": "2018.09.22", "title": "Илия Илиев: Само глад може да изкара хората на улиците"}
