{"url": "http://epicenter.bg/article/Rumen-Radev-i-Erna-Solberg-obsadiha-prioritetite-na-balgarskoto-predsedatelstvo-na-Saveta-na-ES-/142874/2/0", "text": "Между България и Норвегия има голям нереализиран потенциал за повишаване на двустранното търговско-икономическо сътрудничество. Нашата страна черпи от опита и добрите практики на Осло в областта на защитата на труда и социалната политика. Това заяви държавният глава Румен Радев, който днес на „Дондуков“ 2 се срещна с министър-председателя на Кралство Норвегия Ерна Солберг, съобщиха от прессекретариата на президента.  Румен Радев и Ерна Солберг обсъдиха българските приоритети по време на Председателството на Съвета на Европейския съюз и постигнаха съгласие в рамките на преговорите на Съвета през първата година на 2018 г., да се отчитат вижданията на всички държави членки на Европейското икономическо пространство в процеса на подготвяне на решенията на Съвета.  Премиерът на Норвегия подкрепи позицията на България за извеждането на европейската интеграция на Западните Балкани като ключов приоритет на Председателството.  „Кралство Норвегия има дългогодишна традиция на взаимоотношения с европейските държави, които не са членки на ЕС. Въпреки че сме отдалечени от региона, подкрепяме приоритета на България за интеграция на Западните Балкани, защото това ще има позитивен ефект за сигурността за всички нас“, заяви Ерна Солберг.  Българският президент и премиерът на Норвегия обсъдиха актуални въпроси от европейския дневен ред, начините за увеличаване на енергийната ефективност и енергийната диверсификация в Европа, както и необходимостта от единна политика по отношение на миграцията.  Румен Радев благодари за подкрепата на Кралство Норвегия за българската кандидатура за членство в Организацията за икономическо сътрудничество и развитие и потвърди готовността на страната ни да бъде пълноценен и надежден член на ОИСР.  ", "date": "2017.12.13", "title": "Румен Радев и Ерна Солберг обсъдиха приоритетите на българското председателство на Съвета на ЕС "}
{"url": "http://epicenter.bg/article/Borisov-se-skara-na-ministrite--che-zakasnyavat-za-zasedanieto-na-MS--Video-/142818/2/0", "text": "Началото на днешното редовно заседание на Министерски съвет започна със забележка на премиера Бойко Борисов към министри от кабинета, че закъсняват, съобщава novini.bg.   \"Колко ти е точно часа? Все едни и същи ги няма. Пушачи. Този часовник е с три минути назад\", обяви нервно Борисов.   От кадрите се вижда, че критиката на премиера бе отправена към вицепремиера и министър на външните работи Екатерина Захариева, министъра на финансите Владислав Горанов и министъра на транспорта Ивайло Московски.   Веднага след тяхното появяване в залата, премиерът Борисов даде начало на заседанието.      ", "date": "2017.12.13", "title": "Борисов се скара на министрите, че закъсняват: Все едни и същи ги няма! Пушачи... (Видео)"}
{"url": "http://epicenter.bg/article/BSP-i-DPS-vnasyat-vota-na-nedoverie-na-17-yanuari-2018/142822/2/0", "text": "БСП и ДПС внасят вота на недоверие на 17 януари 2018. Темата ще е корупцията. Ще бъдат изнесени конкретни факти, които до този момент не са известни. Това съобщи лидерът на левицата Корнелия Нинова след приключилите преговори с ДПС.   Тема корупция. В момента екипите ще извадят конкретните случаи. На 10 януари трябва да сме готови. Това е първата сряда след ваканцията с мотивите, на 17 внасяме в деловодството. Няма вариант вотът да е за цялостна политика. Когато работният екип направи конкретните случаи, защото няма да си говорим ей така, просто за корупция. Ще имате много конкретни случаи. Случаи, които досега не сме обявявали, заяви Корнелия Нинова.   Председателят на ДПС Мустафа Карадайъ отбеляза, че вот ще има и на днешната среща са уточнили тайминга. Темата е свързана с корупцията, но тъй като корупция има във всички секторни политики, работната група като седне да пише мотивите, ще се конкретизира, посочи той. Много голяма е темата, малко е времето, коментира Карадайъ. Попитан как ще се възприеме от европейските ни партньори вот на недоверие в началото на българското председателство на Съвета на ЕС, председателят на ДПС отговори: \"Много положително\". Това е първият вот на недоверие към третия кабинет на Бойко Борисов от началото на мандата.    ", "date": "2017.12.13", "title": "БСП и ДПС внасят  вота на недоверие на 17 януари 2018"}
{"url": "http://epicenter.bg/article/Borisov--Evropa-e-dlazhna-da-vodi-tvarda-vanshna-politika--Norvegiya-ni-podkrepya-za-migratsiyata/142846/2/0", "text": "Европа е длъжна да води твърда външна политика. Toва каза на брифинг премиерът Бойко Борисов след среща с министър-председателя на Норвегия Ерна Солберг.  \"Не може всички войни да се водят извън Европа, а след това пасивите да идват на Стария континент, не е честно\", заяви Борисов, цитиран от Канал 3.  По думите му България има подкрепата на Норвегия.  \"Имаме пълна подкрепа за миграционната политика. Населението на Балканите намалява. Територията става рай за разпространение на наркотици, както и за увеличаване на миграционния натиск. Балканите стават територия на влияние на Великите сили. България се опитва да помага на Балканите и това се оценява добре\", допълни Бойко Борисов.  \"България е много важен партньор на Норвегия. Като близки партньори чакаме с нетърпение българското председателство на Европейския съвет\", поясни Ерна Солберг.  Тя посочи, че чака с нетърпение съвместната работа с България в различни сфери. Солберг посочи, че инспекциите по труда на двете държави са започнали да работят в тясно сътрудничество.  ", "date": "2017.12.13", "title": "Борисов: Европа е длъжна да води твърда външна политика, Норвегия ни подкрепя за миграцията"}
{"url": "http://epicenter.bg/article/Toma-Bikov--GERB--Tova-e-vot--zaradi-samiya-vot/142847/2/0", "text": "Това е вот заради самия вот - така депутатът от ГЕРБ Тома Биков коментира инициативата на БСП и ДПС за внасяне на вот на недоверие към кабинета \"Борисов 3\" на 17 януари, мотивите за който трябва да са готови на 10 януари. Водиха преговори два месеца и днес чухме отново неясни обяснения от Корнелия Нинова за това, че тепърва ще избистрят конкретните корупционни казуси, заради които ще искат вота, посочи Биков.   Дори ДПС и техният лидер ще искат конкретика, защото явно и на тази среща не са се разбрали какво конкретно ги е принудило да направят тази много важна стъпка, добави той.   Не смятам, че те са в състояние да провалят председателството, но ми е неприятно, че правят опити, коментира Тома Биков.   Неслучайно са избрали дата един ден преди официалното поемане на председателството от страна на България, за да могат на следващия ден да обиколят телевизиите и да говорят колко лоша е България, смята той.   Сигурно са решили да отместят и вътрешния си огън по отношение на приватизацията, коментира Биков.   Депутатът от ГЕРБ отбеляза, че са били готови още днес да дебатират темата корупция. Ние вече два месеца се готвим да дебатираме тази тема и два месеца не можем да ги дочакаме да вземат решение, добави той. Биков посочи, че в България има проблем с корупцията, но управляващите се опитват колкото се може да я намалят.", "date": "2017.12.13", "title": "Тома Биков, ГЕРБ: Това е вот, заради самия вот"}
{"url": "http://epicenter.bg/article/Palestintsi-v-Sofiya-na-protest-sreshtu-reshenieto-na-Tramp-za-Yerusalim-/142854/2/0", "text": "Палестинската общност в София излезе на протест срещу решението на Доналд Тръмп от 6 декември да признае официално Йерусалим за столица на Израел и да премести американското посолство там.  Протестиращите се събраха срещу сградата на американското посолство в София,  Решението на Тръмп предизвика протести и сблъсъци в целия мюсюлмански свят. Недоволството достигна и до Европа.  Решението беше осъдено от останалите членове на Съвета за сигурност на ООН.  \"Статутът на Йерусалим трябва да се определи чрез преговори между израелци и палестинци, в резултат на които да се постигне споразумение за окончателния статут. Йерусалим трябва да бъде столица на двете държави, Израел и Палестина. В отсъствието на споразумение не признаваме ничий суверенитет над Йерусалим\", изтъкнаха дипломатите, като напомниха, че според три резолюции на Съвета за сигурност Източен Йерусалим е част от окупираните палестински територии.  Общото мнение на дипломатите е, че случилото се нанася тежък удар върху концепцията за мирно съжителство на Израел и независима Палестина.  ", "date": "2017.12.13", "title": "Палестинци в София на протест срещу решението на Тръмп за Йерусалим "}
{"url": "http://epicenter.bg/article/Saniran-za-mln--lv--zhilishten-blok-se-navodnyava-pri-dazhd/142855/2/0", "text": "Жилищен блок 16 в зона „А“ на бургаския  „Меден рудник“, саниран за 3 млн. лева, протече. Обитателите му са в безизходица, тъй като при дъжд домовете им се наводняват, климатиците са изгорели заради некачественото им поставяне, а от фирмата изпълнител вече месеци наред не реагират и не предприемат никакви действия, за да оправят щетите, съобщава БНТ.   Сградата изглежда спретната и красива. При по-близък оглед обаче се вижда, че изолацията на места е недовършена, улукът на една от стените започва и спира доникъде, а кабели висят от блока в произволна конфигурация. Най-големият проблем на жителите обаче са течовете, започнали още по време на санирането. „Като махаха материалите от покрива започнаха проблемите. Казаха, че всичко ще оправят“, каза пред камерата на националната телевизия Надя Пумпалова.   При дъжд ситуацията е направо бедствена, жалват се хората. От таваните на високите етажи буквално шурти вода, която се стича и към по-долните апартаменти. „Блика черна течност и непрекъснато кондензира. Чистим чернилката, но тя продължава да избива“, оплаква се Павлина Кобелева.   Хората съжаляват, че са се включили в програмата за енергийна ефективност. Вяра Добрева пък разкри, че над 3 млн. лева са дадени за санирането на блока. „За демонтаж на съществуваща дървена дограма са отделени 862 лева. Това е началната единична цена, а по работен проект сумата е 511. Може би 70% от цените са завишени“, добавя Добрева.   От Община Бургас заявиха, че вече са отправили 20-дневно предупреждение към изпълнителя на санирането, а ако след изтичането на този срок няма ответна реакция, предстои съдебна процедура.", "date": "2017.12.13", "title": "Саниран за 3 млн. лв. жилищен блок се наводнява при дъжд"}
{"url": "http://epicenter.bg/article/Borisov--Nikoy-ne-mozhe-da-mi-obyasni-zashto-davame-miliardi-za-vertoleti-i-samoleti--a-te-ne-letyat-/142856/2/0", "text": "Министър-председателят Бойко Борисов постави на днешното правителствено заседание въпроса за дисбалансите при осигуряването на средства за въоръжение на различните родове войски. Той посочи, че основната част от закупената техника са транспортни вертолети и самолети, за които не е предвидена поддръжка при сключването на договорите, и сега са приземени. Това съобщиха от правителствената информационна служба.  „От 12 „Кугър“-а, защото не е достатъчно само да ги платим, осем не летят. Но и на никой не му прави впечатление, че не летят, защото те нямат функции… И трите „Спартан“-а на 31 декември спират да летят, а сега лети само един от тях. Това ми докладва Каракачанов днес след направената от него проверка. Никой не можа да ми обясни от военните защо само транспортни средства и само за авиацията е отишла такава огромна сума от бюджета на държавата“, посочи Борисов.  Той възложи на министрите на отбраната и на финансите да направят преглед и оценка на възможностите за договорите за поддръжка на наличната техника, които може да бъдат сключени до края на годината.  „Всеки ден слушам още нови самолети да купуваме, а никъде и никой не говори за поддръжката колко ще струва след това. Най-вероятно по същия начин ще останат на летищата да си стоят така, както „Спартан“-ите и хеликоптерите“, каза премиерът. Според него част от възстановените вертолети биха могли да бъдат използвани за нуждите на Спешната помощ.  Със свое решение правителството одобри отпускането на 19 милиона 900 хиляди лева по бюджета на Министерството на отбраната за 2017 г за осигуряване на летателна годност за самолетите МиГ-29.   Каракачанов!   Проектът е изготвен с цел осигуряване на допълнителните разходи в размер на 19 милиона 900 хиляди лева по бюджета на Министерството на отбраната за 2017 година в съответствие с Решение №231 от 2016 година на Министерския съвет – проект за инвестиционен разход, осигуряване на летателна годност за самолетите МиГ-29, който е с времеви обхват 2016-2017 година, тоест това е по бюджета на Министерството на отбраната.   Искам да се съберем с военния и с финансовия министър най-скоро, защото се оказва, че има много голям дисбаланс през годините в парите, които са отпускани за трите рода войски.  Нещо повече – купени са 12 „Кугър“-а, транспортни хеликоптери. Повтарям, транспортни. В изправност да летят днес са четири. Така са купувани – нито поддръжка, нито е смятано колко пари ще струват… И не мога да си обясня, министър Радев, защо са 12 транспортни хеликоптера! После, три „Пантер“-и – пак хеликоптери и пак транспортни, и три „Спартан“-а – самолети, но също транспортни. Сиреч 98-99 процента… колко, Радев, процента от бюджета за техника на отбрана през годините отива за авиация?  От 12 „Кугър“-а, понеже не се поддържат, скъпа е поддръжката, защото не е достатъчно само да ги платим, осем не летят. Но и на никой не му прави впечатление, че не летят, защото те нямат функции. И трите „Спартан“-а на 31 декември спират да летят, а сега лети само един от тях. Това ми докладва Каракачанов днес след направената от него проверка. Никой не можа да ми обясни от военните защо само транспортни средства и само за авиацията е отишла такава огромна сума от бюджета на държавата.  Второ, след като имаме 12 такива най-съвременни хеликоптери, от които осем са на земята и не летят, дали да не помислиш, Ананиев, да вземем от тях да предислоцираме два или три към здравеопазването – да ги оборудваме и при катастрофи, аварии и бедствия реално да вършат някаква работа, защото те са на огромни цени, а така си седят.  Но така или иначе, Горанов, ми се иска до края на годината да подпишем договори за поддръжка, да платим поне по това, което имаме. Защото всеки ден слушам още нови самолети да купуваме, а никъде и никой не говори за поддръжката колко ще струва след това. Най-вероятно по същия начин ще останат на летищата да си стоят така, както „Спартан“-ите и хеликоптерите. Затова, да видим какви са ни възможностите и до края на годината да се направи. Както и за ремонта на сградите в поделенията, това, което армията заслужава.  Пак повтарям, искам да направите сметка и да убедите – не само мен, а и колегите си – защо само за авиация и то транспортна авиация? За сухопътните войски какво предвиждаме? Какво е предвидено и…  Кажи, Радев.   Нашето първо правителство изплати 576 милиона точно за „Спартан“-ите и за „Кугър“-ите. И освен това, ние сключихме договора за поддръжката, не беше предвидено за „Спартан“-ите, който изтича сега. Нашето правителство тогава, когато нямаше пари и бяхме в криза, го направихме. Никой не беше помислил за жизнения цикъл, както Вие казахте преди малко – за поддръжката.   За целта днес това да се подготви, за да може до края на годината да се подпишат договори, Каракачанов, всичко да се подготви. Като сме дали милиарди, поне да знаем, че транспортни - транспортни, но пак за нещо да ги ползваме.   Между другото, това е много добра идея, защото аз искам да вкарам за „Спешна помощ“ два хеликоптера, обаче парите не стигат.   Не два, а три ако искаш. Четири ползваме, а осем, за стотици милиони платени, стоят. Първо ще ги ремонтира Каракачанов и ще ти ги дадем ремонтирани.   Това няма, както казва министърът на финансите, това няма да намали разходите по тях за поддръжка, но могат по целесъобразност да се използват. Тази посока е правилна.   Отработете го.   Хем пилотите ще летят.   Част от плащанията не са на полетен час, а са на годишна база. Тоест, ако имаш актива и той е в годно за експлоатиране състояние, трябва да плащаш.  В този смисъл няма нужда и няма смисъл да се прехвърлят към друго ведомство, а по-скоро може да се направи един рамков договор с Министерството на здравеопазването, например за една или две машини, в зависимост от нуждите при транспортиране на тежки пациенти и при катастрофи, и да изпълнява тези функции стои дежурна част.   Няма как да се прехвърлят, защото няма кой да ги кара тези хеликоптери. Трябва пак да са военни пилоти.   Това е едно.  И в проекта все пак имаме шест броя Ми-17, от които, доколкото разбирам, наличен и в състояние да лети е един, което отваря темата, че колегите от Министерството на вътрешните работи почти всяка година пращат подобна техника да гаси пожари. И след като се възстановява летателната годност, редно е принципно един рамков договор с Министерството на вътрешните работи да уреди принципно как тези машини се ползват и за гасене на горски пожари, и за други нужди. Две или три машини от всички, които притежаваме общо – 18 машини, ако не броим Ми-24.   Идеята е да минават през „Терем летец“, което е дружество на Министерството на отбраната, и да влизат в употреба, защото и там след известно време ще стане като с „Кугър“-ите – имаме ги, не са отделени необходимите средства за поддръжка и ремонт, и няма да летят. Това е същото, което каза и вицепремиерът Дончев.   Или планираме национален капацитет да поддържаме и седемнадесетките, и осмиците.   Сумата, Горанов, ще е около 130 милиона, да свикваш с нея. До следващото заседание да отлежава. Това е толкова скъпа… Въпросът е не само да се купуват, но и да се поддържат. И когато се купуват, да има смисъл за какво.   Ако станат за медицински цели, трябва да се предвиди и медицинска екипировка.   Тъй като сутринта ми докладваха какво е правено през годините и каква е летателната годност на това, за което сме дали милиарди, се оказа, че от 12 – четири, а от три „Спартан“-а – нула.  Приемаме точка 10.  ", "date": "2017.12.13", "title": "Борисов: Никой не може да ми обясни защо даваме милиарди за вертолети и самолети, а те не летят!"}
{"url": "http://epicenter.bg/article/Shefat-na-KONPI--Prokopiev-zakri-4-firmi-v-Kipar--dokato-go-proveryavahme/142802/3/0", "text": "\"В началото на годината срещу Иво Прокопиев беше повдигнато обвинение и законът в тази ситуация ни задължава на тази проверка. Смисълът е ние да проверим източникът на имуществото. Ако не е законен в 10-годишния период, ние предлагаме конфискация\", заяви пред БНТ председателят на Комисията за отнемане на незаконно придобито имущество Пламен Георгиев.   Нашите инспектори установиха несъответствие от 14 милиона лева. Тази сума не може да бъде обяснена от Прокопиев. Има и установени грешки в продажбата на \"Каолин\". Идеята там е била работниците да станат собственост на фирмата, обясни.Пламен Георгиев  \"Извършвайки тази проверка, ние установихме една продажба преди 5 години на „Каолин” и затова трябваше да проверим приватизацията на това дружество, за да установим законен ли е този доход. Тези 150 млн. лв., придобити от юридическото лице, са незаконни. Дни след старта на проверката ни, която продължи 7-8 месеца, 4 дружества в Кипър на проверяваното лице бяха закрити. Това събуди подозрение у нас, че г-н Прокопиев е наясно с това, че ние извършваме проверка. Без да сме го канили, той предостави документи за доходите си плюс доста конкретни обстоятелства във връзка с имота, който ние запорирахме. Нашата проверка е секретна. Очевидно има теч на класифицирана информация, което е недопустимо\", допълни още Пламен Георгиев. Георгиев уточни, че има несъответствие за повече от 14 млн. лева между приходи и разходи при Прокопиев.   Отделно от това, са установени много нарушения по приватизационната сделка за \"Каолин\" затова продажбата не му се признава. Освен това е установено, че братът на Прокопиев и една дама са назначени в \"Каолин\" месец и три дни преди приватизационната сделка. Поне две години е трябвало да работят там, за да участват в приватизацията на дадено дружество, според председателя на КОНПИ. Георгиев беше категоричен, че \"нито една банкова сметка на \"Икономедиа\" не е запорирана. За неговия бизнес няма никаква опасност, това е манипулация, че искаме да удряме по медии.\"   По думите му, Прокопиев сам признал, че през цялото време е бил в течение какво се е случвало.   \"Информирали сме ДАНС да се провери откъде изтича тази класифицирана информация. Такъв теч на информация досега не е имало. Питам се каква е причината един човек да върши неща, които граничат с много сериозни наказуеми деяния. Очевидно у нас има хора, които смятат, че живеят над закона. Няма как един човек да излезе и да каже, че е търсил съдействие от държавни институции, за да се прекрати проверката срещу него. Това е много страшно за една правова държава”, подчерта Георгиев.   По повод обвиненията към комисията, които вчера Прокопиев отправи по време на пресконференцията си, шефът на КОНПИ заяви: \"Ние говорихме с конкретика, а другата страна – с общи фрази и епитети. Чух няколко лъжи от очевидно притеснено лице, което означава, че сме нацелили мястото, където най-много го боли – приватизацията на \"Каолин\", заяви той.  ", "date": "2017.12.13", "title": "Шефът на КОНПИ: Прокопиев закри 4 фирми в Кипър, докато го проверявахме"}
{"url": "http://epicenter.bg/article/Kmetat-Myumyun-Iskender-poluchi-tri-nagradi-za-Mineralni-bani/142831/4/0", "text": "   ", "date": "2017.12.13", "title": "Кметът Мюмюн Искендер получи три награди за Минерални бани"}
{"url": "http://epicenter.bg/article/Gnyav-raste-sred-germanskite-sotsialdemokrati-sreshtu-koalitsiyata-s-Merkel-/142806/11/33", "text": "За много от германските социалдемократи едно име звучи като чудовище, което ще унищожи тяхната партия, ако не и самата демокрация: ГроКо (GroKo). Терминът е съкращение от \"голямата коалиция\", мегаалианса на консерваторите на канцлера Ангела Меркел и трудовата Социалдемократическа партия (ГСДП), която управлява най-силната икономика на ЕС през последните четири години.  \"Никога. Повече. ГроКо\", пишеше на листовките, раздавани от младежкото крило на социалдемократите на партийния конгрес в Берлин миналата седмица, в който доминираше болезненото търсене на изход от политическата криза. Посланието бе илюстрирано с рисунка на две ръце, изобразяващи формата на диамант – типичния жест на Меркел пред камерите, символизиращ ветерана канцлер, позната в родната си страна и като \"Мути\" (Мама).  \"Ние не искаме голяма коалиция\", казва 25-годишният Мишел Раушхолб, който се опасява, че ГСДП ще бъде принудена да \"предаде своите идеали\", ако отново стане партньор на канцлера.  В разговор с Меркел тази сряда председателят на ГСДП Мартин Шулц показа дълбок скептицизъм към още едно \"ГроКо\", осъзнавайки, че голяма част от неговата партийна база е открито враждебна към този ход. Въпреки това Шулц склони да се срещне с Меркел и показа намеренията си да даде нов живот на това партньорство, макар много социалдемократи да се опасяват, че това е смъртна заплаха за тяхната 150-годишна партия.  В нощта след изборите за Бундестаг на 24 септември, бившият председател на Европарламента Мартин Шулц каза, че партията му ще влезе в ролята на опозиция, вместо отново да играе „втора цигулка“ на Меркел и нейния консервативен блок ХДС/ХСС. Това обаче стана под въпрос преди три седмици, когато усилията на Меркел за изграждане на съюз с две по-малки партии се сринаха и се засили натискът върху ГСДП за предотвратяване на парализата по високите етажи на държавата. Така Шулц даде съгласието си за \"отворени\" разговори.  По време на конгреса в Берлин, много партийни членове заявиха, че стъпка към коалиция допълнително ще отслаби доверието в партията. Най-силните възражения идваха от младежкото крило. \"Политическо самоубийство\", извика един, докато друг заяви: \"ГроКо е последният гвоздей в ковчега на социалдемократите\".    Самото ръководство на ГСДП е брутално честно след четири поредни изборни загуби. То казва, че \"много избиратели не са наясно с това, което представлява партията\". Това беше отрезвяващо признание за формацията на работническата класа, която отдавна се бори за правата на служителите, жените и малцинствата и чиито членове започват речите си със \"скъпи другари\".  Днес ГСДП се опитва да се преоткрие в епохата на изчезващите фабрики и мини, докато роботи и алгоритми заплашват да унищожат все повече работни места.  \"Това е големият въпрос\", казва лидерът на младежкото крило Кевин Кунерт. \"В бъдеще кой ще бъде избирателната база на ГСДП?\"  На конгреса 28-годишният младеж обеща да продължи с кампанията #NoGroKo, докато съпартийците му обсъждат потенциална коалиционна сделка.  Не само младите са уплашени. 47-годишният Бьорн Щайнборн, служител в банка в Берлин и член на ГСДП от 1989 г. насам, споделя:  \"За нас въпросът не опира само до властта, а до идеите, които означават напредък за нашата страна. Не виждам как можем да постигнем това с ГроКо\".  Той добавя: \"Тъжното е, че другите варианти – едно малцинствено правителство или нови избори - също не са добри. Намираме се в ситуация, в която всички сме малко изгубени.\"   ", "date": "2017.12.13", "title": "Гняв расте сред германските социалдемократи срещу коалицията с Меркел "}
{"url": "http://epicenter.bg/article/Silvi-Vartan-s-proshtalno-turne-v-Balgariya/142825/6/0", "text": "Една от грандамите на френската музика, най-успешната световна звезда от български произход – Силви Вартан, се завръща в страната ни с последното за музикалната ѝ кариера турне.  – на 19 април в Двореца на културата и спорта във Варна и на 21 април в зала 1 на НДК, с които певицата ще се сбогува с българската публика. Прощалните концерти ще включват най-популярните и обичани песни от всички албуми на изпълнителката досега. Силви Вартан израства в България, но следвоенната обстановка и лишенията принуждават семейството ѝ да замине за Франция, когато тя е едва на 7 години. На 17 вече записва първата си песен в Париж, като в рамките само на две години става една от първите рок певици и се превръща в абсолютен идол. Любовта ѝ с легендарния Джони Холидей е паметна и макар че бракът им приключва след 15 години, двамата задълго ще останат „златната двойка“ на Франция.   Концертът им през 70-те, когато събират за първи път над 200 000 души публика, е своеобразно историческо музикално събитие, а издадените над 1300 песни и продадените над 40 милиона албума са безспорно доказателство за любовта и признанието на феновете. Стремителният успех на Силви Вартан я събира на една сцена с Жилбер Беко и Бийтълс, а самият Шарл Азнавур пише за нея песента „La plus belle pour aller danser“.    и така от българската, унгарската, арменската и италианската жилка, тя твърди, че най-силно усеща влиянието на Балканите в своята емоционалност. Незабравимо за нея и за феновете ѝ ще остане първото ѝ завръщане у нас през 1990 г., когато изпява „Я кажи ми, облаче ле бяло“ – тази песен научава от баща си и не забравя никога.   , която помага на деца в неравностойно положение и работи по съвместна инициатива с БЧК. Така желаната и очаквана дъщеря тя открива също в България, като осиновява малката Дарина в края на 90-те.   Билетите за концертите са на цени от 50, 70 и 90 лв. и ще бъдат пуснати в продажба на 14 декември, четвъртък. До края на тази година важи и специална отстъпка от 10% на всички категории билети.   Източник: нова.тв", "date": "2017.12.13", "title": "Силви Вартан с прощално турне в България"}
{"url": "http://epicenter.bg/article/Tilarsan--Namesata-na-Rusiya-v-izborite-v-SASht-beshe-hibridna-voyna/142805/7/0", "text": "„Намесата на Русия в американските избори беше проява на хибридна война от страна на Москва”, заяви държавният секретар на САЩ Рекс Тилърсън. „Русия избра да нахлуе в суверенна държава – Украйна. Русия избра да се меси чрез хибридна война в демократичния процес тук и в други страни”, добави още държавният секретар. По думите му стратегията на Съединените щати с Русия е била да се търсят области, в които може да се намерят възможности за сътрудничество, като Сирия, например. „Не сме всеки ден на една позиция, но в някои дни сме. Мисля, че и двете страни държат на единна и стабилна Сирия в края на цялата тази война”, коментира още Тилърсън.   Той коментира и ситуацията със Северна Корея. По думите на Тилърсън ако се стигне до военен вариант с КНДР, това за него би било личен провал.", "date": "2017.12.13", "title": "Тилърсън: Намесата на Русия в изборите в САЩ беше хибридна война"}
{"url": "http://epicenter.bg/article/Udar-na-Grisho-priznat-za-nay-dobar-za-godinata--VIDEO--/142819/8/0", "text": "Григор Димитров получи още едно признание в края на сезона. Негово атрактивно изпълнение стана любимо на тенис почитателите и те го обявиха за най-красиво през цялата 2017 г., предава бТВ.  Гришо събра гласовете на 33% от посетителите на сайта на АТР за проявата си на корта в Синсинати и по-точно за удара в мача срещу Юичи Сугита от четвъртфиналите на турнира.  В последствие Димитров триумфира с първа титла от турнир Мастърс 1000, а след успеха си на финалния турнир в Лондон, българинът си осигури третата позиция в световната ранглиста.  В класацията за най-красиво изпълнение, Гришо беше единственият с две номинации. Другата беше от четвъртфиналите в Шанхай в мача му срещу Рафаел Надал.  След успешния сезон Димитров ще има трудната задача да защити точките си през 2018 г. Той ще се завърне на корта на 1 януари, когато е началото на надпреварата в Бризбейн, където през настоящата година спечели трофея.  ", "date": "2017.12.13", "title": "Удар на Гришо признат за най-добър за годината (ВИДЕО) "}
{"url": "http://epicenter.bg/article/Suzanita-provokira-sas-seksi-snimka-i-nadpis--Strogo-zabraneno-za-hora-sas-slabi-sartsa/142815/10/100", "text": "Щерката на Орхан Мурад вече навърши 15 години и побърза да се снима разголена.   Тийнейджърката няма търпение да се покаже в цялата си прелест в социалните мрежи. Снимката, която самата Сузанита пусна във фейсбук, не е от най-разголените, които сме виждали, но е достатъчно пикантка, за да направи впечатление.   Под фотоса Сузанита написа: \"Строго забранено за хора със слаби сърца\", което само по себе си говори за кадър, който е добре да не бъде показван на вашите деца.   Но какво ли мислят родителите й, виждайки дъщеря си само по халат?   Kaĸтo знaeм, Cyзaнитa пpoби cъc cĸaндaлнатa и пoтpecaвaщa пeceн „Лyцифep и Бyдa“. От доста време насам не бяхме чували нищо за дъщерята на Орхан Мурад, която така жадно драпаше за слава. Източник: Hotnews.bg    ", "date": "2017.12.13", "title": "Сузанита провокира със секси снимка и надпис: Строго забранено за хора със слаби сърца"}
{"url": "http://epicenter.bg/article/Mis-Balgariya-2017--Ako-nosish-dobrotata-v-sebe-si--kakvo-tolkova--ako-nosleto-ti-e-malko-po-golyamo--/142816/10/100", "text": "Провокирана от мнозина да върне короната, Мис България 2017 Тамара Георгиева изтъква, че това няма да се случи и дори само мисълта да го направи й причинява сериозен дискомфорт.   \"Изключително горда и благодарна съм за това, което ми се случва. Не бих върнала короната. Когато се явява на такъв конкурс, човек трябва да бъде подготвен за всичко – и за хубаво, и за лошо. Не всеки ще те харесва, което е нормално\", заяви миската пред в. \"ШОУ\".   Върху нея продължава да се сипе жлъч.   \"Не ме е страх да се покажат протоколите от гласуването, защото аз получих и много от специалните награди – много ленти, които се връчват също от членове на журито\", добавя още тя.     Тамара бе атакувана най-вече заради големината и формата на носа си. Поне засега е на мнение, че не би легнала под ножа само за да удовлетвори нечии коментари по свой адрес.   \"Не съм мислела за пластична операция на носа, но ако го направя, със сигурност няма да е заради всичките коментари на хората след конкурса. Мисля, че това по никакъв начин не променя душевността на човек. Ако носиш добротата в себе си, какво толкова, ако нослето ти е малко по-голямо? Какво значение има?!\".", "date": "2017.12.13", "title": "Мис България 2017: Ако носиш добротата в себе си, какво толкова, ако нослето ти е малко по-голямо?  "}
{"url": "http://epicenter.bg/article/Dizaynerat-Oto-Kern-zagina--sled-padane-ot-10-iya-etazh-/142823/10/100", "text": "Легендарният моделиер Ото Керн е починал, след като е паднал от 10-ия етаж на апартамента си в Монако, предаде в. \"Билд\", цитира в. \"Телеграф\".   67-годишният дизайнер, направил име със своите блузи и ризи, е загинал през нощта в неделя срещу понеделник, а тялото му е намерено рано сутринта от минувач.   Съседи на Керн от луксозния имот на авеню \"Принцеса Грейс\" съобщили, че дочули тъп удар. Тъй като обаче през нощта над княжеството вилня циклонът Ана, те го отдали на шумовете, предизвикани от стихията.   Полицията не е направила изявление, но се работи по версии за убийство, самоубийство и битов инцидент. Очаква се аутопсията да покаже дали дизайнерът е бил под влияние на медикаменти, алкохол и други субстанции.  ", "date": "2017.12.13", "title": "Дизайнерът Отo Керн загина, след падане от 10-ия етаж  "}
{"url": "http://epicenter.bg/article/Prof-Asen-Baltov--Protestite-v--Pirogov--sa-neistinski--vazpolzvaha-se-ot-otsastvieto-mi-/142801/2/0", "text": "Протестите в „Пирогов” приключиха вчера. Основната причина за намаляване на напрежението беше, че бонусите на хората ще бъдат изплатени преди Коледа. Това каза пред БТВ директорът на „Пирогов” проф. Асен Балтов.   Според него протестите са неистински и  са се възползвали от отсъствието му. По думите му всички са знаели за планирания му отпуск, по време на който той е бил в южноафриканска република, на световен конгрес по травматология и ортопедия.   Протестиращите са го потърсили на втория ден от завръщането му, след като са се събрали 15 души пред „Пирогов”, а медиите са били повече от протестиращите. Направили са срещата, говорили са 10 минути, в които той не е разбрал техните аргументи защо трябва да има протест. Нещото, което направил е, че е написал съобщение до всички клиники, че това допълнително материално стимулиране, което вече е осчетоводено,  ще бъде дадено до 22 декември. И това е било разковничето на целия протест, заяви той.   Проф. Балтов отрече обвиненията, че не достигат чаршафи и лекарства в болницата. В коментар на обвиненията, че се освобождават хора, които вършат работа като медицински служители, а се назначава администрация, той каза, че до момента са пенсионирани и освободени вече пенсионирани хора, навършили отдавна в пенсионна възраст. Съкратени са 300 т.нар. кухи щатни бройки, които стоят и попълват бройка.   От медицинския персонал има освободени и уволнени 15 човека, защото са пенсионери, около петима специалисти са напуснали сами. В администрацията е открил 4 нови отдела, като три от тях са напълно задължителни, допълни професорът. Единият от отделите е Вътрешният отдел, където е назначил двама души. Вторият е отдел е „Сигурност” – който също не действаше до момента.", "date": "2017.12.13", "title": "Проф Асен Балтов: Протестите в „Пирогов” са неистински, възползваха се от отсъствието ми "}
{"url": "http://epicenter.bg/article/Tsetska-Tsacheva--Neobhodimostta-ot-zakon-za-tsarskite-imoti-e-neizbezhna/142803/2/0", "text": "Необходимостта от приемането на закон за царските имоти е неизбежна и категорична. Мораториумът, гласуван от 43-ото Народно събрание, също казва, че действа до приемането на закон”, заяви в „Денят започва” по БНТ правосъдният министър Цецка Цачева.   „Когато говорим за закон, това трябва да го направи НС. Депутатите не бива да бъдат оставени сами да решат този въпрос. Трябва да се ползва експертизата и опита, събран досега. Има списък от 1947 г., който казва кои са държавни и кои на монарха. Не е нормално да се приеме, че монархът не е притежавал никакво имущество. Добре ще бъде за българската държава да се намери законовата форма да се реши този казус”, заяви Цецка Цачева.  Тя съобщи още, че с 5% ще се увеличат заплатите на служителите в затворите, както и на останалите в сферата на сигурността.  Министърът очерта трите приоритета на българското европредседателство в сферата на правосъдието: институционализиране на службата на европейска прокуратура, електронно правосъдие, признаване взаимно на правото за родителски права и т.н. Готов е законопроект за детско правосъдие, записано е като приоритет за внасяне през Министерския съвет в парламента, съобщи Цачева. Тя коментира е доклада на Еврокомисията за състоянието на правосъдието в България: „Докладът на ЕК е обективен, отчита напредъка по 17-те стъпки по препоръки от януарския доклад. Отчита се, че правителството е успяло да навакса изоставането при служебния кабинет.” Перспективата и мерките от наша страна обхващат период до края на 2018 г., когато се очаква следващият доклад на ЕК. Към този момент ще има повече конкретика за това как действат нормите, които в момента се осъществяват, каза Цачева. По отношение на равнопоставеността на \"тримата големи\" (главен прокурор, председател на Върховен касационен съд и председател на Върховен административен съд) в съдебната власт, Цачева каза, че е създадена работна група, към този момент се проучва опита на държави членки на ЕС, които са близки по устройство в съдебната система.  „Ние работим със зададените параметри, които Конституцията дава. В рамките на още месец бихме могли да излезем с предложение за законодателни инициативи, за да удовлетворим очакването да има равнопоставеност между \"тримата големи\" в съдебната власт. И към този момент те не са безконтролни, в промените за закона съдебна власт са предвидени правила за тяхна дисциплинарна отговорност. Те могат да дават обяснения и пред Висшия съдебен съвет, в качеството си на негови членове”, каза Цачева.  Утре започва второ четене по антикорупционния закон, до края на годината той следва да бъде приет. Предвидени са и промени в Наказателния кодекс срещу корупционни престъпления и срещу групи за организирана престъпност. Това е посочено и в препоръки на ЕК. Няма препоръка, по която да не се работи, това се отчита и в доклада, коментира правосъдният министър. ", "date": "2017.12.13", "title": "Цецка Цачева: Необходимостта от закон за царските имоти е неизбежна"}
{"url": "http://epicenter.bg/article/PG-na-BSP--Tvardo-stoim-zad-predsedatelya-si-Korneliya-Ninova-/142808/2/0", "text": "ПГ на \"БСП за България\" остро осъжда опитите председателят на групата да бъде оклеветен чрез непрекъснатото внушаване на манипулирана информация.  Това се заявява в позиция на депутатите от левицата.  За нас не е изненада, че политическият ни опонент се опитва да отвлече вниманието от наболелите проблеми днес и да дискредитира най-голямата опозиционна парламентарна група. Това е техен стил на поведение.  ПГ на \"БСП за България\" твърдо стои зад председателя си. Всяко мнение, изразено пред медиите, но не и пред групата, постига само едно - руши авторитета и пречи на групата да заяви ясно своята опозиционност и алтернатива.  Разграничаваме се от подобно поведение. То не изразява нито политиките ни, нито разбирането ни за политика, завършват позицията си депутатите от БСП.  ", "date": "2017.12.13", "title": "ПГ на БСП: Твърдо стоим зад председателя си Корнелия Нинова "}
{"url": "http://epicenter.bg/article/Revizoro--V-shemite-za-reeksport-na-lekarstva-ima-prestaplenie--no-nyama-zakon/142810/2/0", "text": "В правната комисия главният прокурор направи изключително смислени предложения как да бъде променен Наказателния кодекс, так че хората, които злоупотребяват, да си получат наказанията, обясни депутатът. Схеми като тази с износа на лекарства има много и те действат в продължение на години. Оказва се, че хората, които внасят лекарствата, са същите, които ги изнасят. Щом разберат, че в чужбина дават двойно и тройно по-добра цена, веднага събират всичко от търговската мрежа и го изнасят зад граница. Това каза в \"Още от деня\" депутатът от ПГ \"Обединени патриоти\" Емил Димитров-Ревизоро, председател на Комисията за наблюдение на приходните агенции и борба със сивата икономика и контрабандата в Народното събрание. Поканих в нашата комисия господин главния прокурор и той даде много забележки и много разяснения. Агенцията за лекарствените средства даде един наръчник на младия крадец - фармацевт. В правната комисия главният прокурор направи изключително смислени предложения как да бъде променен Наказателния кодекс, так че хората, които злоупотребяват, да си получат наказанията, обясни депутатът.Той изрази надежда, че политическите сили в парламента ще се обединят около идеята за законодателни промени, които да спрат порочната практика на реекспорт на лекарства. Реекспортът не е незаконен. Не става дума за надвнесени отгоре количества. Неморално е, когато има лекарства, внесени за потребление в страната, разбереш, че има добре печалба и да ги изнесеш. Ние това искахме да забраним, уточни Димитров. Според него \"темата е много болна\". БСП първи заявиха подкрепата си за предложенията на главния прокурор и вероятно затова \"ГЕРБ все още не са се произнесли\", предположи народният представител. Аз лично смятам, че трябва да се обединим и това беше да целта да поканя Агенцията за лекарствените средства и главния прокурор, за да даде методологията, да каже кои членове трябва да се пипнат. Той каза - престъпление има, законодателна мярка няма. Мисля, че се получи много добър диалог. Ще има законодателна инициатива, спомената от него и припозната от всички политически сили, надявам се, подчерта Димитров. На въпрос за контрабандата с горива депутатът от \"Обединени патриоти\" заяви, че парламентарната Комисията за наблюдение на приходните агенции и борба със сивата икономика и контрабандата е установила как горивата влизат в страната, складове и бензиностанциите, където се манипулират уреди, има двойни цистерни и т. н. Ние затворихме целия кръг как се е случило в България. Имаше институции, които се опитаха да укрият какво е ставало, но пък други се похвалиха с резултатите - заловени организирани престъпни групи, хакери и т.н., каза той. ", "date": "2017.12.13", "title": "Ревизоро: В схемите за реекспорт на лекарства има престъпление, но няма закон"}
{"url": "http://epicenter.bg/article/Dnes-vremeto-shte-e-slanchevo--privecher-idvat-oblatsi/142814/2/0", "text": "  Днес през по-голямата част от деня ще преобладава слънчево време, с висока облачност. В сутрешните часове, главно в западната част на Дунавската равнина и в отделни райони на Горнотракийската низина, ще бъде мъгливо и там дневните температури ще остават малко по-ниски.   След обяд от запад и средната облачност ще започне да се увеличава. Ще духа слаб в източните райони до умерен вятър от запад-югозапад. Максималните температури ще са между 11° и 16°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).   Над Черноморието ще е предимно слънчево. Ще духа слаб до умерен вятър от запад-югозапад. Максималните температури ще са 12°-14°. Вълнението на морето ще е около 2 бала. Температурата на морската вода е 11° - 12°.   Над планините ще преобладава слънчево време, с висока облачност. Ще духа умерен и силен вятър от запад-югозапад. Максималната температура на височина 1200 метра ще е около 9°, на 2000 метра – около 4°.   Атмосферното налягане ще се понижава и ще е по-ниско от средното за месец декември.  ", "date": "2017.12.13", "title": "Днес времето ще е слънчево, привечер идват облаци"}
{"url": "http://epicenter.bg/article/BSP-i-DPS-obsazhdat-vota-na-nedoverie-sreshtu-kabineta--Borisov-3-/142820/2/0", "text": " БСП и ДПС се събраха на разговор за вота на недоверие в парламента. В срещата в парламента участват лидерите на двете партии Мустафа Карадайъ и Корнелия Нинова, както и ръководствата на парламентарните групи, предаде Канал 3.   Това е втора среща на двете политически формации, които се бяха разбрали да обсъдят темата на вота веднага след приемането на държавния бюджет за 2018 г. Разговорът обаче миналата седмица не се състоя заради отсъствието на лидера на ДПС.   Социалистите продължават да държат на това темата на вота на недоверие към кабинета да бъде корупцията. Очаква се окончателно да разберем дали ДПС ще подкрепи вота на БСП, след като първоначално даде рамо на социалистите.   От ГЕРБ дадоха да се разбере, че не се притесняват от вот на недоверие. Това ще е още един ден загубено парламентарно време, вотът няма да минтематически, е позицията на управляващите.", "date": "2017.12.13", "title": "БСП и ДПС обсъждат вота на недоверие срещу кабинета „Борисов 3“"}
{"url": "http://epicenter.bg/article/Poslanik-Makarov--Putin-mozhe-da-poseti-Balgariya--no-ne-i-na-3-mart-/142827/2/0", "text": "Руският посланик у нас Анатолий Макаров не изключва възможността президентът Владимир Путин да посети България за честванията на 140-ата годишнина от Руско-турската война. Подобно посещение не би могло обаче да е на 3 март заради президентските избори в Русия, каза Макаров, цитиран от БНР.  Дипломатът припомни, че годишнината се отбелязва през цялата 2018 година, така че посещение на руския президент е възможно и по-късно.  \"Това е наша обща памет\", посочи посланик Макаров на среща със студентите от руския център на Софийския университет \"Св. Климент Охридски\" снощи. Пред тях той сподели възмущението си заради отношението към паметника на съветската армия и паметника на Альоша в Пловдив, които бяха изрисувани и боядисани.  ", "date": "2017.12.13", "title": "Посланик Макаров: Путин може да посети България, но не и на 3 март "}
{"url": "http://epicenter.bg/article/Aleksandar-Simov-za-Prokopiev--Nelepo-e-edin-proveryavan-ot-KONPI-da-iska-sreshta-s-premiera-/142829/2/0", "text": "    \"Иво Прокопиев: \"Ако има някой, който се е противопоставял на властта в последните 10 години, това съм аз\". Абе, то бива да се лъже в ефир, бива, ама това минава всякакви граници. Прокопиев така се противопоставяше на властта, че в първото правителство на Борисов си имаше персонални министри. Че даже и президент му избраха. И изданията на \"Америка за България\" раждаха радостни оди за светлото бъдеще, където им изглеждаше, че бойкоборисовското дясно ще се слее с другото дясно с любовен стон. Противопоставял се бил...Прокопиев днес е трагичен символ. Когато си се хванал на хоро с дявола, трябва да си наясно, че той рано или късно ще се появи със сметката. И ще иска душата ти. Тоест парите ти, че то при олигарсите нали това замества душата? А и не е ли нелепо за един \"противопоставящ се\", първата му реакция за проверката, да е да иска среща с премиера? Страшна смелост\", допълни депутатът от БСП. ", "date": "2017.12.13", "title": "Александър Симов за Прокопиев: Нелепо е един проверяван от КОНПИ  да иска среща с премиера!"}
{"url": "http://epicenter.bg/article/BSP-pita-BNB--KZK--APSK-za-klyuchovi-privatizatsionni-sdelki/142833/2/48", "text": "     ", "date": "2017.12.13", "title": "БСП пита за ключови приватизационни сделки: С какви пари са купени БТК, СИБАНК, Химко?"}
{"url": "http://epicenter.bg/article/BSP-nastoyava-da-ne-se-barza-s-privatizatsiyata-na-Obshtinska-banka-/142837/2/0", "text": "БСП настоява да не се бърза с приватизацията на Общинска банка. Това обявиха на брифинг в парламента столичните общински съветници от БСП и депутати от левицата.  БСП в София винаги е била против приватизацията на този така ценен актив на столицата, наречен Общинска банка, отбеляза председателят на Софийската организация на БСП и общински съветник Калоян Паргов.  Той посочи, че групата на БСП ще гласува срещу тази приватизация на предстоящото заседание на Столичния общински съвет на 21 декември. Има само един явил се участник, с което считаме, че интересът на софиянци няма как да бъде защитен срещу цената, която той ще предложи, аргументира се Паргов.  Затова той поиска процедурата да бъде спряна и да бъде обявена отново.  В отговор на въпрос Паргов уточни, че компанията, която кандидатства за закупуването на Общинска банка, е регистрирана в Лихтенщайн, и зад нея стоят собственици австрийски граждани.  Ние не сме сигурни кои са купувачите, коментира депутатът от левицата Румен Гечев. Той посочи, че фирмата е посредническа, и зад нея има стотици инвеститори, които не се знае кои са. От БСП подозират, че е твърде възможно зад тези хора да стоят български физически или юридически лица, които най-вероятно не са много далече от властта.  Гечев посочи, че тези, които купуват Общинска банка, купуват над 67 процента т.е. преодоляват евентуална блокираща квота. Те ще получат една готова банка с лиценз и могат да увеличават капитала, колкото си искат, т.е. потенциално тази банка може да стане една голяма банка, която не само да оперира на общинския пазар, но да се намеси в първите няколко банки, контролиращи банковата система на България, коментира той.  От БСП ще отправят питане до ръководството на БНБ, което, по думите на Гечев, е длъжно да стигне до отговора на въпроса кой стои зад тези купувачи.  Социалистите искат и проверка от ДАНС. Ще следим тази сделка под лупа, коментира Гечев и отново посочи, че най-добре е да не се бърза, а да се проведе реален конкурс с повече участници.   Социалистите се обявиха и срещу повишаването на цената на водата в столицата. За втори път ни се предлага повишаване цената на водата срещу едни обещания за инвестиции, след като една трета от София е без канализация и качеството на водата е на ниско равнище, 50 процента са загуби, а това е ангажимент на концесионера, коментира Калоян Паргов, цитиран от БТА. ", "date": "2017.12.13", "title": "БСП настоява да не се бърза с приватизацията на Общинска банка "}
{"url": "http://epicenter.bg/article/Pravitelstovoto-s-merki-za-ogranimachavane-na-parlamelniya-iznos-na-lekarstva/142838/2/0", "text": "             ", "date": "2017.12.13", "title": "Правителството одобри ограничения за паралелния износ на лекарства "}
{"url": "http://epicenter.bg/article/Vizhte-resheniyata-na-pravitelstvo-ot-dnes/142840/2/0", "text": "  Над 75 800 безработни над 50-годишна възраст са започнали работа през 2016 г. В сравнение с 2015 г. броят им се увеличава с близо 3400 души. Това показват данните в одобрения от правителството Доклад за отразяване на Националната концепция за насърчаване на активния живот на възрастните хора в България (2012-2030 г.) в секторните политики за периода 2015-2016 г.   Статистиката показва, че безработните над 50 години намаляват. През 2016 г. те са били 115 822 или с близо 15 000 по-малко спрямо 2015 г. Близо половината от тези безработни са без квалификация и с основно и по-ниско образование. В същото време заетостта сред тази възрастова група се повишава. През 2016 г. коефициентът е стигнал 54,5%, което е с 1,5 процентни пункта повече в сравнение с 2015 г.   В доклада се посочва, че в изпълнение на Националната стратегия за дългосрочна грижа се създават условия за достоен и независим живот на възрастните хора и хората с увреждания в семейна или близка до семейната среда чрез трансформация на институционалната грижа в качествени и достъпни услуги в общността. През 2016 г. са функционирали 490 социални услуги в общността за пълнолетни, които са делегирани от държавата дейности, с общ капацитет 9309 места. В сравнение с 2012 г., броят на тези социалните услуги се е увеличил със 109, а местата в тях са с 1142 повече.     Людмила Векова бе избрана за член през 2018 г. на Управителния съвет на Държавния фонд за гарантиране устойчивост на държавната пенсионна система (т. нар. „Сребърен фонд“). Тя заменя на този пост Жечко Петров, предвид ротационния принцип за излъчване на представител от национално представителните организации на работодателите.   Ръководството на т. нар. „Сребърен фонд“ се осъществява от управителен съвет, който се състои от председател и осем членове. Министърът на финансите е председател, министърът на труда и социалната политика е заместник-председател и те участват по право в ръководния орган.     Правителството прие отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Този отчет се представя от министъра на финансите на всеки три месеца, като одобреният днес е за изпълнението към 15 ноември 2017 г.   В рамките на последния тримесечен отчетен период са изпълнени две мерки, за които отговорна институция е Министерството на финансите. Приета е законодателна промяна в Закона за местните данъци и такси, която засяга премахването на таксата за издаване на удостоверение за наличие или липса на задължения към общината. Така се постига облекчаване на административната тежест за потребителите на административни услуги. По справки от Системата за самооценка на административното обслужване през последните години услугата се извършва около 80 000 пъти годишно, което означава, че ефектът за гражданите и бизнеса от изпълнението на мярката ще е в размер на над половин милион лева.   Втората мярка е свързана с приети промени в Закона за ДДС – от 1 януари 2019 г. се предоставя възможност за заявяване на регистрация по ДДС едновременно със заявяването за вписване на първоначалната регистрация по реда на глава втора от Закона за търговския регистър и регистъра на юридическите лица с нестопанска цел. Чрез изпълнението на тази мярка се постига оптимизиране на процедурата за регистрация по ДДС и облекчаване на бизнеса.     Правителството прие доклад за напредъка в изпълнението на мерките в Националната програма за реформи за 2017 г. за периода май-октомври 2017 г.   Докладът съдържа отчетна информация, която обхваща мерки, насочени за подобряване на конкурентоспособността на икономиката и за постигане на националните цели по стратегия „Европа 2020“, както и мерки, адресиращи четирите препоръки на Съвета на ЕС от 11 юли 2017 г. Препоръките се фокусират основно върху областите с макроикономически дисбаланси – борба с неформалната икономика, в частност с недекларираната заетост; банков и небанков финансов сектор; обществени поръчки; активни политики на пазара на труда и социална политика. За настоящата година препоръките до голяма степен припокриват тези от 2016 г.   В отчета към доклада е направен преглед на изпълнението на отделните политики и са посочени евентуални рискове пред тяхното осъществяване.     Правителството утвърди разходите за командировки в страната за третото тримесечие на 2017 г. на министрите, заместник-министрите, областните управители и на органите към Министерския съвет.   За командировки на министрите и заместник-министрите в страната са изразходвани общо 11 281,28 лв., за командировки на председателите на държавни агенции и техните заместници – 1189,86 лв., на председатели и членове на държавни комисии – 1928,85 лв., на ръководители на държавни институции – 650 лв., на областни управители – 4510,29 лв.     Гарантираният минимален доход ще се повиши на 75 лв. от 1 януари 2018 г., реши правителството. Новият размер е с 10 лв. повече отколкото е в момента. Целта е да се подобри системата за социална закрила на най-уязвимите групи.   Гарантираният минимален доход се използва като база за определяне на границите за достъп до подпомагане и на размера на социалните помощи с цел осигуряване на минимален доход за задоволяване на основни жизнени потребности на лицата съобразно тяхната възраст, семейно положение, здравословно, доходно и имуществено състояние.   Увеличението му ще повиши с 15% размера на месечните добавки за социална интеграция, изплащани по Закона за интеграция на хората с увреждания. Ръст ще има и при месечните и еднократните помощи по Закона за социалното подпомагане и на помощите, регламентирани в Закона за закрила на детето. Друг положителен ефект от повишението на гарантирания минимален доход ще е разширяването на обхвата па подпомаганите с месечни социални помощи, целеви помощи за отопление и целеви помощи за наем на общинско жилище.     Правителството одобри допълнителни разходи по бюджета на Министерството на правосъдието в размер на 60 100 лв. Средствата са предвидени в централния бюджет. Те са за изплащане на обезщетения по сключени споразумения за нарушени права на разглеждане и решаване в разумен срок на дела по приключили граждански, административни и наказателни производства.   Тази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.   По бюджета на Министерството на правосъдието бяха одобрени и допълнителни разходи за персонал в размер на 662 000 лв. Средствата са необходими за изплащане на обезщетения, свързани с прекратяване на трудовите и на служебните правоотношения на служители в главните дирекции „Охрана“ и „Изпълнение на наказанията“ поради придобито право на пенсия за осигурителен стаж и възраст. Те ще бъдат осигурени чрез преструктуриране на разходите по централния бюджет.   Други 12,1 млн. лв. се предоставят като трансфер по бюджета на съдебната власт за покриване на неизпълнението на приходната му част. Със средствата ще се обезпечи покриването на вече одобрените разходи по бюджета на съдебната власт.     Правителството одобри допълнителни разходи в размер до 19 970 000 лв. по бюджета на Министерството на отбраната, в съответствие с приетия с РМС 232/2016 Проект за инвестиционен разход „Осигуряване на летателната годност на самолети МиГ-29”.   За осигуряване на проекта в централния бюджет за 2017 г. са заложени 30,52 млн. лева. Това е вторият транш за тази година. Първият – в размер на 9 630 000 лв., беше отпуснат през м. Януари. С изпълнението на проекта ще се създадат необходимите условия ВВС да поддържат и развиват способности за контрол на въздухоплаването и за гарантиране на въздушния суверенитет, за прилагане на механизмите на колективната отбрана на НАТО и общата политика за сигурност и отбрана на Европейския съюз.     Министерският съвет одобри вътрешнокомпенсирани промени на утвърдените разходи по области на политики по бюджета на Министерството на външните работи за 2017 г. Със средствата, които се освобождават, ще бъдат изпълнени три проекта на Дипломатическия институт към министъра на външните работи по линия на сътрудничеството за развитие.   Проектът „Семинари по Енергийна дипломация за студенти от Украйна“ се финансира основно от американския Фонд в подкрепа на нови донори (ECDF, Emerging Donors Challenge Fund) и има за цел да повиши обществената информираност, както и да надгради знанията на студентите относно ангажиментите на Украйна към Европейската енергийна общност.   Проектът „Семинари по икономика на енергийните ресурси и енергийна сигурност за дипломати и експерти от Грузия“ цели повишаване на експертното ниво на представителите на държавната администрация и частния сектор в Грузия за ефективното прилагане на Третия енергиен пакет след присъединяването на страната към Европейската енергийна общност през октомври 2016 г.   Проектът „Повишаване на административния капацитет в Афганистан“ има за цел да допринесе за развитие на ключови умения и компетентности на младши афганистански дипломати. Изпълнението му ще осигури добавена стойност в подкрепата на България за развиването и укрепването на демократични и отговорни институции в Афганистан. Другите вътрешнокомпенсирани промени по бюджета на МВнР позволяват да бъдат пренасочени 1 000 000 лева към дипломатическите ни мисии в чужбина. Средствата са за сметка на неусвоен финансов ресурс по други политики и програми от бюджета на МВнР за 2017 г. Те са предназначени за издръжка на задграничните представителства на България.     Правителството одобри допълнителни трансфери по бюджета на МОСВ в размер до 2 млн. лв. в полза на Предприятието за управление на дейностите по опазване на околната среда. Средствата са от преизпълнение на утвърдените приходи по Закона за водите.     Правителството одобри увеличаване на утвърдения със Закона за държавния бюджет на Република България за 2017 г. максимален размер на ангажиментите за разходи, които могат да бъдат поети от Министерството на регионалното развитие и благоустройството, със сумата 513 843 560 лв.   Промяната е свързана с необходимостта от поемането на ангажименти за изграждане на значими пътни проекти, изпълнението на които ще стартира в началото на 2018 г. Одобрени бяха и вътрешнокомпенсирани промени на утвърдените разходи по области на политики/бюджетни програми с цел постигане очакваните резултати от изпълнението на бюджетните програми на МРРБ за 2017 г.   С приемането на постановлението се осигуряват средства за изпълнение на целите по политиката за интегрирано развитие на регионите, политиката за поддържане, модернизация и изграждане на техническата инфраструктура и бюджетна програма „Гражданска регистрация и административно обслужване на населението“. Това се постига чрез намаляване на разходите по бюджетните програми „Нормативно регулиране и контрол на инвестиционния процес в строителството“, „Геодезия, картография и кадастър“ и „Ефективна администрация и координация“.     С две постановления правителството одобри трансфери по бюджетите на общини в размер на 6 203 604 лв. Средствата са за изпълнение на дейности по националните програми „Осигуряване на съвременна образователна среда“, „Без свободен час“, „Обучение за IT кариера“, „Оптимизация на училищната мрежа“' и „Информационни и комуникационни технологии в системата на предучилищното и училищното образование“.   По НП „Осигуряване на съвременна образователна среда“ се предвиждат 153 914 лв. за осем общински училища. Те са предназначени за оборудване на учебни кабинети за професионална подготовка и учебно-производствени бази, за учебни видеофилми и софтуерни продукти, както и за транспортни средства за провеждане на училищни практики в реална работна среда.   Средствата в размер на 307 601 лв. по НП „Без свободен час“ са предназначени за финансиране на реално взети учебни часове в училища и детски градини от учители, замествали свои отсъстващи колеги. За НП „Обучение за IT кариера“ средствата са 144 000 лв. Те са за обучението в пет IT центъра в Правец, Русе, Пловдив, Бургас и София на ученици от цялата страна за придобиване на професионална квалификация по професията „Приложен програмист“.   Отпуснатите средства по НП „Оптимизация на училищната мрежа“ са в размер на 1 778 506 лева. Те се предоставят за финансиране на проекти на общини за оптимизиране на училищната мрежа и рационализация на мрежата от професионални училища.   За НП „Информационни и комуникационни технологии в системата на предучилищното и училищното образование“ са одобрени допълнително 3 819 583 лв. С една част от тях ще се осигури интернет за 2016 общински училища. Друга част от средствата ще се използва за осигуряване на съвременни методи за преподаване, създаване на електронно учебно съдържание и използване на електронни платформи в 878 общински училища. В 366 институции от системата с допълнителните средства ще се внедряват модерни технологии в предучилищното образование и обучение на педагогически кадри, а 74 общински училища средствата ще се използват за изграждане или разширяване на WiFi мрежи и специализиран хардуер, както и за внедряване на модерни информационни и управленски технологии в обучението.     Правителството даде съгласието си два имота – частна държавна собственост, да бъдат внесени като непарична вноска в капитала на „Национална компания Индустриални зони” ЕАД. Терените с обща площ от 94,4 дка се намират в Кърджали. Решението ще позволи реализирането на проект за изграждане на икономическа микрозона от съвременен тип на територията на областта.   С друго решение кабинетът даде съгласието си „Български пощи“ ЕАД да продаде чрез пряко договаряне имот в с. Крушаре, община Сливен. Той представлява част от втория етаж на производствено-техническа сграда и ще бъде продаден на съсобственика на имота на цена не по-ниска от определената от независим лицензиран оценител. По този начин се продължава политиката на държавното дружество за подобряване на финансовото му състояние чрез освобождаване от неоперативни активи, които генерират разходи.   Поради отпаднала необходимост за функциите на Националния статистически институт, от ведомството се отнема правото на управление върху имот – публична държавна собственост. Това са два етажа в административната сграда на бул. „25 септември“ №84 в Добрич. Те ще преминат в управление на областния управител.     Министерският съвет даде съгласие Кабо Верде да открие почетно консулство в България със седалище в София и консулски окръг, обхващащ територията на страната. Длъжността почетен консул ще бъде изпълнявана от Радослав Точев.   Република Кабо Верде е архипелаг в западното крайбрежие на Африка. Стратегическото й местоположение на един от най-оживените мореплавателни и въздухоплавателни пътища в Атлантическия океан я прави желан партньор в области като транспорта, риболова и корабостроенето.   Радослав Точев е основател и изпълнителен директор на фирма, която се занимава с консултантска дейност, икономическо проучване, стратегическо управление, връзки с обществеността и комуникации. В периода април 2010 г. - октомври 2013 г. е бил генерален консул на България в Ню Йорк.   Откриването на почетното консулство на Кабо Верде в България ще допринесе за по-нататъшното развитие и задълбочаване на двустранното сътрудничество и ще предостави нови възможности за развитие на отношенията не само в търговско-икономическата област, но и в културния и образователен обмен.     Министерският съвет прие решение за въвеждане на визови облечения за гражданите на Канада, които притежават дипломатически и специални паспорти. Тези категории канадски граждани ще могат да влизат, да преминават транзит и да пребивават на територията на България без визи за срок не по-дълъг от 90 дни в рамките на всеки 180-дневен период. В момента с това право разполагат само притежателите на валидни канадски паспорти.   С приемането на решението се цели придържане към принципа на реципрочност в двустранната визова политика с Канада. От 1 декември т. г. влезе в сила безвизов режим за влизане и пребиваване в Канада на български граждани, притежатели на всички видове паспорти.     Министерският съвет прие решение, с което одобрява възражение на България срещу направена от Ислямска република Афганистан резерва по Протокола срещу незаконния трафик на мигранти по суша, море и въздух.   Протоколът допълва Конвенцията на ООН срещу транснационалната организирана престъпност. С него се цели да бъдат определени начините за предотвратяване и борба с незаконния трафик на мигранти и разширяване на международното сътрудничество в тази област при защита на правата на съответните лица.   Възражението на българската страна е в полза на спазването на чл. 18 на Протокола, който се отнася до установяването и условията за връщане на нелегалните мигранти. Позицията ни е, че изключване на прилагането на чл. 18 от Протокола създава пречка за пълноценното изпълнение на предвидените в него задължения за връщане на нелегалните мигранти.     Министерският съвет прие решение за създаване и организиране на дейността на постоянно действащ междуведомствен координационен механизъм за присъединяване на Република България към Организацията за икономическо сътрудничество и развитие (ОИСР).   В България съществува политически консенсус за присъединяването на страната към организацията, а бизнесът подкрепя членството, като осъзнава ползите от участието си в комитетите на ОИСР. Механизмът, който се създава, ще бъде двустепенен и ще включва консултации на политическо и експертно ниво. Ръководни функции в него ще има заместник министър-председателят по правосъдната реформа и министър на външните работи.   За първи път откакто страната ни декларира желание за членство, се предвижда и целеви бюджет в размер на над 5,5 млн. лв. до 2020 г., предназначен за вноски за участие в комитетите и работните групи на ОИСР, изготвяне на обзори и партньорски проверки на организацията, както и допълнителни действия за ускоряване на присъединяването ни.     Правителството определи вицепремиера и министър на отбраната Красимир Каракачанов за председател на постоянна междуведомствена работна група, чиято задача е да обезпечи изпълнението на Споразумението между България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение към Парижкия протокол.   Споразумението беше ратифицирано от Народното събрание през юли т. г. Неговата цел е да регламентира на българска територия статута на международните военни щабове и други военни структури, създадени в съответствие със Северноатлантическия договор. Нашата страна е домакин на такава структура – т. нар. Модул на КИС със способности за развръщане - (DCM) F, 2nd NATO Signal Battalion (2NSB). На територията на България е разположен и Щабен елемент за интегриране на силите на НАТО (NFIU).   Задачите на работната група са свързани с подготовката на промени в съответните нормативни и други актове, с които да се обезпечи изпълнението на Споразумението, както и с координация на дейностите по него.     България ще финансира 55 проекта на стойност 3 541 706 лв. в страните от Западните Балкани и от Източното партньорство, реши правителството. С отпуснатата помощ ще бъдат финансирани 21 проекта в Сърбия за неправителствени организации, омбудсмана, образователни институции и малък бизнес. В Босна и Херцеговина ще бъдат реализирани 12 проекта, основно свързани с ремонти на детски градини и нови площадки за игри. Пет проекта ще бъдат финансирани в Република Македония – в областта на здравеопазването и за децата със специални потребности. В Албания ще бъде реализиран един проект за укрепване на капацитета на институцията на омбудсмана.   Изграждане на мултикултурен образователен център, подкрепа за неправителствения сектор за повишаване информираността на младежите в областта на правата на човека ще бъдат финансирани в Грузия. В Република Молдова ще се ремонтират училища и детска градина. Четирите проекта, които ще бъдат финансирани в Украйна, са за оборудване на кабинети за интерактивно езиково обучение във висши и средни училища. В Армения пък ще бъде изграден образователен кабинет с модерни компютърни и информационни технологии. Средствата се осигуряват в рамките на официалната помощ за развитие, която всяка държава членка на ЕС е длъжна да отделя съгласно Договора за функционирането на ЕС.     Правителството одобри проекта на меморандум за сътрудничество между Министерството на образованието и науката на България и Министерството на образованието на Азербайджан. Целта на документа е да се задълбочат двустранните отношения в областта на образованието.   Документът предвижда обмяна на опит и технологичен трансфер в областта на образованието, насърчаване на по-интензивни контакти между средните училища и директни контакти между висшите училища, както и на обучението за езика, културата, историята и литературата на двете страни. През 2017 г. се отбелязват 25 години от установяването на дипломатически отношения между Република България и Република Азербайджан. Подписването на Меморандума ще допринесе за запазването и активизирането на дългогодишните връзки в областта на образованието.     Правителството одобри доклади за резултатите от проведени заседания на Съвета на Европейския съюз. Във формат „Бюджет“ министрите на финансите от ЕС заседаваха на 17 ноември в Брюксел. Те дадоха мандат на Естонското председателство за преговори с Европейския парламент за постигане на споразумение по проектобюджета на ЕС за 2018 г. Преговорите се проведоха в същия ден и беше постигнато съгласие бюджетните кредити за поети задължения да бъдат в размер на 160,1 млрд. евро, а бюджетните кредити за плащания в размер на 144,7 млрд. евро. На 30 ноември Бюджет 2018 на ЕС беше приет официално от Съвета, на същата дата беше приет и от Парламента.   Одобрени бяха и доклади на вицепремиера и министър на външните работи за участието в заседанието на Съвета „Общи въпроси”, който се проведе на 20 ноември в Брюксел. Съветът обсъди дневния ред на заседанието на Европейския съвет на 14-15 декември 2017 г., който включва въпросите „Отбрана“ и „Социални въпроси, култура и образование“. Лидерите на държавите-членки ще разговарят и на тема миграция и убежище.   Във формата по чл. 50 от ДЕС, Съветът беше информиран от главния преговарящ от страна на Европейската комисия Мишел Барние за резултатите от проведения шести кръг преговори за оттегляне на Обединеното кралство Великобритания и Северна Ирландия от ЕС. На заседанието се проведе гласуване за избор на нови седалища на Европейската агенция по лекарствата и Европейския банков орган.   Близо 74 млн. лв. са приходите      С най-голям относителен дял от приходите (18,64%) е „Дънди Прешъс Металс Челопеч“ ЕАД, следван от „Елаците мед“ АД (16,27%), „Асарел медет“ АД (7,71%), „Проучване и добив на нефт и газ“ АД (3,15%), „Петрокелтик“ ООД (2,4%) и др.   Към 31 декември 2015 г. в България действат общо 496 концесии за добив на подземни богатства, които са разпределени по следния начин: 19 – за метални полезни изкопаеми, 72 – за индустриални минерали, 17 – за нефт и природен газ, 18 – за твърди горива, и 370 – за строителни и скалнооблицовъчни материали, се посочва още в доклада.   Според изискванията на Правилника за прилагане на Закона за концесиите, концесионната дейност се отчита ежегодно от създадените от министъра на енергетиката комисии за контрол. Докладите на комисиите се приемат за сведение от Министерския съвет.     Правителството се запозна с доклад на министъра на транспорта, информационните технологии и съобщенията за контрола по изпълнението на концесионните договори за обекти от транспортната инфраструктура за 2014 г. и 2015 г.     Признатите инвестиции на концесионерите на пристанищни терминали за 2014 г. са общо в размер на 63 971 956 лева, а по договорите за концесия на летищата в Бургас и Варна от “Фрапорт Туин Стар Еърпорт Мениджмънт“ АД са отчетени инвестиции в размер на 9 808 142 лева. Получените приходи от концесионни плащания през отчетната 2014 г. са в размер на 32 837 730 лева.   В края на 2015 г. подписаните концесионни договори са за пристанищните терминали Леспорт, Балчик, Свищов, Оряхово, Сомовит, Росенец, Бургас изток-2, Видин юг, Лом, Бургас-запад, Никопол, Несебър, Видин-север и Фериботен комплекс Видин, за гражданските летища за обществено ползване Бургас и Варна, както и за Централна железопътна гара – Пловдив.   В изпълнение на договорните задължения на концесионерите на пристанищните терминали за извършване на инвестиции за 2015 г. са признати инвестиции общо в размер на 58 231 235 лева. В тази сума влизат и направените инвестиции по концесионния договор за жп гара Пловдив – първа договорна година, в размер на 1 707 281 лева. По Договора за концесия на гражданско летище за обществено ползване Бургас и гражданско летище за обществено ползване Варна, от “Фрапорт Туин Стар Еърпорт Мениджмънт“ АД са отчетени инвестиции в размер на 10 178 527 лева.   Получените приходи от концесионни плащания през отчетната 2015 г. са в размер на 34 734 706 лева      Правителството прие отправените от концесионерите предложения за удължаване с по 15 години на концесионните договори за добив на природни богатства от находищата „Бели извор“, област Враца, „Коритна“, област Ловеч, и „Димов дол“, област Смолян.   От първите две находища се добиват мергели за производство на цимент. Концесионерите – „Холсим България“ АД и „Златна Панега цимент“ АД, мотивират исканията си с наличието на оставащи запаси, които биха останали неиззети. С одобрената промяна в концесионните договори Министерският съвет изменя и начина на формиране на концесионните плащания като ги привежда в съответствие с Наредбата за принципите и методиката за определяне на концесионното възнаграждение за добив на подземни богатства, променена през 2007 г. До момента концесионерите са заплащали необходимите суми в съответствие със старите правила, валидни към датата на подписване на договорите – 1997 г.   От находище „Димов дол“ концесионерът „Рудметал“ АД добива оловно-цинкови руди. С одобреното днес изменение на договора се променят и границите на концесионната площ. Тя се увеличава с допълнителни терени, необходими за осъществяване на спомагателни дейности по концесията, извън добива. Промяната е мотивирана и от изменение на границите на находище „Димов дол“, направено след преоценка и преизчисляване на запасите.     Правителството одобри издаването на разрешение на „Стоунрайз“ ООД за проучване на скалнооблицовъчни материали в площта „Луковит-2“. Теренът се намира в землището на с. Петревене, община Луковит.   Разрешението за проучване се предоставя за срок от една година. За този период дружеството ще вложи минимум 54 хил. лв. в проучвателните дейности, които ще се осъществяват изцяло за негова сметка и при спазване на изискванията на действащото законодателство.     Правителството одобри допълнителни разходи по бюджета на МВР в размер на 8042 лв. С 6173 лв. от отпуснатите средства ще се разплатят извършени разходи от правоимащи лица по Закона за военноинвалидите и военнопострадалите за предоставени дейности и услуги в курортните комплекси и базите за отдих на МВР, както и в болниците за продължително лечение и рехабилитация – филиали на Медицинския институт на МВР.   Останалата част от сумата – 1869 лв., се предоставя за спортни дейности на обучаващите се в Академията на МВР, съобразно минималните диференцирани размери на паричните средства за физическо възпитание и спорт, които се осигуряват от държавния бюджет. Одобрени бяха и вътрешнокомпенсирани промени по бюджета на МВР. Те отразяват настъпили промени по области на политики, бюджетни програми и показатели по бюджета на ведомството.     Правителството одобри проект на промени в Наказателния кодекс, чиято цел е да бъде разширен кръгът на лицата, които може да бъдат преследвани за корупционни престъпления.   С предлаганите за приемане от Народното събрание промени се разширява обхватът на понятието “длъжностно лице“. В него ще попадат също заемащите служба в общинските администрации, хората, изпълняващи ръководна работа или работа при обединение от търговци, или друга публична функция. Идеята е да се уеднакви режимът на корупционните престъпления, така че наказателноправните норми да се прилагат симетрично за длъжностни лица от публичния сектор и за длъжностни лица от частния сектор.   За длъжностните лица, които нарушават или не изпълняват задълженията си, или превишат правата си и от това произлизат значителни вредни последици за физически, юридически лица или обединения, се предлага нов състав на престъплението по чл. 221 от НК – наказание до 4 години затвор и лишаване от права.   За първи път се инкриминира търговията с влияние при осъществяване на търговска дейност. Това деяние се характеризира с висока степен на обществена опасност, но в момента не попада в обхвата на наказателния закон. Законопроектът предвижда до 5 години лишаване от свобода и глоба за търговци, ръководители и служители в юридически лица и еднолични търговци, които искат или приемат подкуп, за да упражнят влияние при вземане на решение от друго лице.   От наказателна отговорност се освобождават предложилите, обещалите или дали подкуп или облага, ако са извършили деянието, за да защитят законно право или интерес, и ако незабавно и доброволно са съобщили за това на съответните органи. За искане, даване, получаване и посредничество при т. нар. „стопански подкуп“ по чл. 225б от НК отпада изискването облагата да е само имотна. Размерът на наказанието за стопански подкуп се увеличава на до 5 години и глоба от 500 лв. до 2000 лв. В сега действащия кодекс, то е до 2 години и глоба в размер 100-300 лв.   Предложените изменения са и в отговор на препоръките от Независимия технически анализ на структурния и функционален модел на Прокуратурата на Република България, изготвен през миналата година от Службата за подкрепа на структурни реформи към Европейската комисия. Законодателните промени са залегнали в Плана за действие за изпълнение на препоръките от доклада на Европейската комисия от януари 2017 г. по Механизма за сътрудничество и оценка.     Правителството предлага на Народното събрание промени в Закона за железопътния транспорт, с които се цели отстраняване на констатирани от Европейската комисия несъответствия с правото на Европейския съюз. Приемането на промените ще доведе до прекратяване на наказателна процедура срещу страната ни.   Основната промяна е свързана с органите, които провеждат разследването на жп инцидентите. Разследването на тежките жп произшествия остава задължение единствено на специализираното звено в Министерството на транспорта, информационните технологии и съобщения. Разследванията на произшествия, инциденти и ситуации близки до инциденти отпадат като задължение на националния орган по безопасността и ще се извършват от управителя на железопътна инфраструктура и от железопътните предприятия. Предвидена е и възможността да се налагат санкции към жп предприятията и управителя на инфраструктурата при неизпълнение на задълженията по разследване.   Изменения в Закона има при осъществяване на дейностите по дезинфекция на влизащите в страната подвижни железопътни състави, като се предлага прецизиране на дефиницията за „обслужващо съоръжение“ и промяна в Закона за ветеринарномедицинската дейност, където тази дейност е регламентирана. С редакция на текстове се регламентира и начинът на предоставяне на имущество – държавна собственост, за управление на Национална компания „Железопътна инфраструктура“ във връзка с реализацията на проекти за изграждане или разширение на обществената транспортна инфраструктура.     Правителството одобри промени в Наредбата за таксите за използване на летищата за обществено ползване и за аеронавигационно обслужване в България, с които се изравняват таксите за обслужване на пътници през Терминал 1 и Терминал 2 на Летище София. Също така се уеднаквяват и таксите за пътуващите, независимо от дестинацията – вътрешна или международна.   Направените изменения са европейска практика, която цели предоставяне на равнопоставеност на всички летищни ползватели с цел еднакво ценово третиране на пътниците. С други промени се прецизират текстовете по методиката за определяне на таксите между летищния оператор и авиокомпаниите. В съответствие с българското законодателство се регламентират текстовете, отнасящи се до правото на подаване на жалби срещу летищния оператор, в случите на несъгласие от страна на авиокомпаниите. Изменя се начисляването на такса паркинг с цел рационалното разпределение при ползването на летищните площи, предназначени за паркиране на въздухоплавателните средства.     Правителството одобри промени в Устройствения правилник на Агенция „Митници“. Те предвиждат преструктуриране и оптимизиране на отделните звена на Централното митническо управление с оглед функциите му по осъществяване на методическо ръководство и разработване и прилагане на законодателството в дейността на митническата администрация.   В рамките на общата численост на персонала на Агенция „Митници“ Централното митническо управление се намалява с   щатни бройки, които преминават към числеността на администрацията на териториално ниво. Целта е да се укрепи административният капацитет на териториално ниво, за да може митническите органи ефективно да осъществяват своята дейност и да се засили митническият контрол, включително и този в областта на митническите, акцизните и валутните нарушения и престъпления, което ще доведе до подобряване на бизнес климата в страната.     Министерският съвет прие Постановление за изменение и допълнение на Устройствения правилник на Агенцията за ядрено регулиране. С одобрените промени се дефинират по-ясно функциите на дирекциите от общата и специализираната администрация, както и на главния секретар и на служителя по сигурността на информацията. Това се налага от влезли в сила нови законови изисквания за електронен обмен на документи между административните органи, сертифициране на информационни и компютърни мрежи и др. Към работата на АЯР отношение имат и приети международни документи, които към момента не са намерили отражение в конкретните функции на дирекциите.     Министерският съвет одобри позицията на България по основните въпроси на редовното заседание на Европейския съвет, което ще се проведе на 14 декември в Брюксел. Две са основните теми в дневния ред на лидерите на държавите от ЕС – „Сигурност и отбрана“ и „Социално измерение, образование и култура“.   Страната ни подкрепя увеличението на инвестициите в програмата „Еразъм+“ с цел по-голяма мобилност, повече разпространение и прилагане на знания и общи ценности в Европа. Очакванията на България са свързани и с това да се постигне по-отворен характер на европейските програми чрез използването на инструментите на образователната дипломация за ефективно сътрудничество с други региони, вкл. и Западните Балкани.   България се обявява и в полза на задълбочаването на интеграционните процеси в областта на европейската отбрана. Целта на всички страни-членки трябва да бъде укрепване на способността на ЕС да защити сигурността на своите граждани и да провежда ефективна обща политика за сигурност и отбрана. Тези процеси не трябва да водят до разделения между държавите-членки. Задълбочаването на отбранителното сътрудничество между държавите-членки на ЕС също така не трябва да дублира усилията на НАТО и водещата му роля в колективната отбрана на Европа.   В своите виждания за дискусията по социалните въпроси България нарежда сред приоритетите си бъдещето на трудовата политика и развитието на човешките ресурси, модернизирането на законодателството в областта на социалната сигурност, елиминирането на неравенствата на пазара на труда, включително и в областта на заплащането между жените и мъжете и включването на хората с увреждания като пълноправни членове на обществото. На 15 декември Европейският съвет ще заседава във формата по чл. 50 от ДЕС, за да направи преглед на актуалното състояние на преговорите за оттегляне на Обединеното кралство от ЕС.   Одобрена беше и позицията на България за заседание на Съвета „Транспорт, телекомуникации и енергетика“, част „Енергетика“, което ще се проведе на 18 декември в Брюксел. На него се очаква енергийните министри да постигнат общ подход по законодателните предложения от пакета „Чиста енергия за всички европейци“, свързани с управлението на Енергийния съюз, енергията от възобновяеми източници и електроенергийния пазарен модел. Постигането на общ подход е условие за очертаване предварителната позиция на Съвета, като основа за подготовката на преговори с Европейския парламент. В дневния ред е включено и представяне на програмата на Българското председателство на Съвета на ЕС в областта на енергетиката.     Правителството прие Списък със защитените детски градини и училища за учебната 2017/2018 г. Техният общ брой е 261.    Одобреният списък е изготвен на база мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информацията от информационните карти на детските градини и училища. По бюджетите на общините, в които има защитени детски градини и училища, се отпускат 1 169 978 лв. за осигуряване дейността на тези институции до края на настоящата календарна година.     Правителството възложи на председателя на Държавна агенция „Електронно управление“ (ДАЕУ) в срок от 1 месец да издаде Методически указания за определяне на отговорностите на органите на публичната власт, които прилагат и достъпват масиви от пространствени данни и предоставят услуги, свързани с тях. Решението е част от мерките на национално ниво за реализиране на дейностите съгласно европейското законодателство в областта на пространствените данни (Директива 2007/2/ЕО INSPIRE).   В срок от 6 месеца министърът на регионалното развитие и благоустройството и председателят на ДАЕУ трябва да изготвят проект на закон за изменение и допълнение на Закона за достъп до пространствени данни за допълнително регламентиране на функции, компетентности, процедури и отговорности по отношение на пространствените данни. ;   Чрез указанията ще бъдат конкретизирани задълженията на институциите, които създават пространствени данни, попадащи в обхвата на Закона, а нормативните промени ще прецизират функциите, компетентностите, процедурите и отговорностите по отношение на пространствените данни на различните заинтересовани страни.     Допълнителни 9 милиона лева ще получат общините за 2017 г. за компенсиране на безплатния транспорт на деца и ученици.   С осигуряването на средства за превоз се изпълнява една от основните мерки за гарантиране на равен достъп до качествено образование. Вследствие на оптимизацията на училищната мрежа, единствената възможност за осигуряване на достъп до образование на децата и учениците от населени места без учебни заведения е транспортирането им до най-близкото средищно или приемащо училище в друго населено място. Необходимите средства за изпълнението на постановлението се осигуряват за сметка на икономии по бюджета на МОН и от централния бюджет.     Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 нови акции на тази стойност. Акциите ще бъдат придобити от държавата чрез бюджета на Министерството на енергетиката, реши Министерският съвет на днешното си заседание.   Средствата за увеличаването на капитала са предвидени със Закона за държавния бюджет на Република България за 2017 година. Те са предназначени за издръжка на проектната компания, както и за обезпечаване през 2018 г. на финансовите ангажименти на дружеството като акционер в международната компания „Транс Болкан Пайплайн Б. В.”, регистрирана в Амстердам, Холандия. „Проектна компания нефтопровод Бургас-Александруполис БГ“ е държавно акционерно дружество, в което министърът на енергетиката упражнява правата на едноличния собственик на капитала. „Транс Болкан Пайплайн Б. В.” е създадена през 2008 г. по силата на Междуправителствено споразумение между Руската федерация, Република България и Република Гърция.     Капиталът на „Еко Антрацит“ ЕАД ще бъде увеличен със 120 млн. лева чрез емитирането на 12 милиона нови акции на тази стойност. Акциите ще бъдат придобити от държавата чрез бюджета на Министерството на икономиката, реши правителството на днешното си заседание.   Средствата за увеличение на капитала ще създадат условия и капацитет за ускорено реализиране на дейностите на държавното дружество. „Еко Антрацит“ ЕАД работи по много проблемни проекти от гледна точка на екологични опасности, като мониторинг и поддръжка на хвостохранилища, изграждане на хидротехнически съоръжения, управление и мониторинг на водите на рудниците, техническа рекултивация на нарушени терени и др. Всички проекти са с висока обществена значимост и засягат трайно обширни територии. Реализирането им гарантира както екологичните норми, така и изготвянето на оценка на рискове, свързани с управлението на съоръженията.   Осигуреният ресурс е гаранция за цялостно изпълнение на проектите, а не частично, както е било до момента.     Министерският съвет предостави 14,5 млн. лв. по бюджета на Националния компенсационен жилищен фонд, като за целта одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на финансите. Така общият размер на средствата по бюджета на НКЖФ за 2017 г. става 35,6 млн. лева.   С предоставянето на средствата ще бъдат изплатени част от задълженията за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове. Одобрени бяха и вътрешнокомпенсирани промени по бюджета на Министерството на културата. С тях се намаляват утвърдени разходи по политики и бюджетни програми, по които са реализирани икономии, за да се увеличат разходите по бюджетните програми „Национален фонд „Култура“, „Сценични изкуства“, „Подпомагане развитието на българската култура и изкуства, на българския книжен сектор, библиотеки и читалища“ и „Обучение на кадри в областта на изкуствата и културата“.     Правителството одобри допълнителни разходи по бюджетите на министерства и трансфери към общини в размер на 39,518 млн. лева. По бюджета на Министерския съвет се предоставят 23,188 млн. лв. за финансовото обезпечаване през настоящата година на договор от 2015 г. за продължаване на софтуерната осигуровка за програмни продукти на „Майкрософт“ с придобит лиценз за безсрочно право на ползване за нуждите на държавната администрация на страната ни.   По бюджета на Министерството на образованието и науката се предоставят 10 млн. лв. за осигуряване на подходящи транспортни средства за децата в задължителна предучилищна възраст и за учениците от населени места, в които няма детска градина или училище. По бюджета на Държавната агенция „Разузнаване“ се предоставят 620 хил. лв. за издръжка на задграничната дейност на агенцията.   Владимир Серафимов и на Аджарската книжовна школа в с. Свежен, община Брезово. За проучване, разкопки и реставрация на археологическия обект „Мисионис“ по бюджета на община Търговище се предоставят 100 хил. лева.   По бюджета на община Видин за консервация, реставрация и експониране на Общинския драматичен театър „Вида“ и за строително-монтажни работи на сградата на ГПЧЕ „Йордан Радичков“ се отпускат 3 млн. лева. На община Сливен за ремонтни дейности по бул. „Хаджи Димитър“ в града се дават 1,8 млн. лева. Средствата са осигурени от централния бюджет за 2017 г.       Министерският съвет одобри направените разходи за предоставената в началото на м. декември т. г. хуманитарна помощ за Албания. Те възлизат на близо 62 хил. лв. Страната беше застигната от силни бури и наводнения и при създалата се бедствена ситуация България изпрати помощта още на 6 декември, за да подпомогне нормализирането на живота на хората там. Осигурени бяха одеала, надуваеми дюшеци, палатки, облекла за работа във вода, чаршафи и основни хранителни продукти. Доставката беше осъществена със съдействието на Министерството на отбраната.", "date": "2017.12.13", "title": "Вижте решенията на правителството от днес"}
{"url": "http://epicenter.bg/article/V-Yordaniya-postaviha-memorialna-plocha-v-pamet-na-Knyaz-Kardam/142842/2/0", "text": "На брега на река Йордан беше издигната мемориална плоча в памет на Княз Кардам Търновски. По инициатива на принц Гази бин Мохамед от Йордания на брега на свещената за християните река беше поставена в негова памет иконата на Пресвета Богородица Владимирска. Тя се счита за една от най-старите и известни православни икони в историята.   Изработена е от мозайка в близост до православните параклиси на брега на река Йордан, които приживе Княз Кардам е посещавал. Според Княгиня Мириам, вдовица на покойния княз : “Кардам много обичаше йорданците и това място беше специално за него”.   Под мозайката е изписано: “Молете се за душата на Н.Ц.В. Кардам, Княз Търновски, който прекара последните 6 години от живота си в кома, както и за цялото негово семейство”. Княгиня Мириам и двамата й сина – князете Борис и Белтран посетиха Йордания и благодариха за този трогателен жест.   На 2 декември 2017 г. се навършиха 55 години от рождението на Княз Кардам.", "date": "2017.12.13", "title": "В Йордания поставиха мемориална плоча в памет на Княз Кардам"}
{"url": "http://epicenter.bg/article/-quot-Galap-interneshanal-quot--Nad-90--odobryavat-merkite-za-chist-vazduh-i-sreshtu-dalaverite-s-lekarstva-/142843/2/0", "text": "Всичко, свързано с чистия въздух, лекарствата и други подобни теми от последните дни среща обществено одобрение веднага. Както може и да се очаква, въпроси като „царските имоти“, например, са на другия полюс. Някъде по средата остават теми като посещението в Саудитска Арабия, или анонса за АЕЦ „Белене“. Във времето за рaвносметки и очаквания българите намират първата година на президента за успешна и очакват тревогата и напрежението от сегашната година да се пренесе и по време на председателството.  Това показват данните от редовния бърз телефонен сондаж на „Галъп интернешънъл“, проведен по телефона сред 800 души по специална панелна методика, която осигурява надеждност на данните за пълнолетното население на страната. Сондажът е проведен между 7 и 9 декември. Абсолютна максимална грешка ± 3.5 при 50% дялове, 1% от извадката отговаря на около 55 хил. души.  Мнозинства над 90% одобряват акциите на министерства, прокуратура, общини и други за проверки в болниците и за проблемите с чистия въздух. Това се теми, свързани с качеството живот и всяко усилие на властта по тези въпроси се поощрява от българите.  Искането на Корнелия Нинова за дебат в парламента по въпроса за подслушванията също среща висока подкрепа – 74% са „за“, а 22% са „против“. С традиционна симпатия реагират българите и на темата „Белене“ – 63% одобряват този анонс на правителството, а 26% - не. Високо се оценява и посещението на Борисов в Саудитска Арабия – 63% го адмирират, срещу 28% на обратното мнение. В такива въпроси проличава принципно и дори инерционно одобрение.  Повдигането на темата с „царските имоти“ обаче среща осезаем обществен отпор. 73% са „против“, а 19% са „за“. В последните десетилетия е изградена ясна нагласа по този казус и по всичко личи, че тя е устойчива във времето.  Краят на годината е време за равносметки и за очаквания. „Галъп интернешънъл“ вече започна да публикува обобщения на годината от ежемесечните си изследвания – подробностите скоро ще излязат в традиционния годишник на агенцията.  В телефонните сондажи също са заложени индикатори за равносметки и очаквания. Например, 76% приемат мнението, че президентът Румен Радев e провел първата година от мандата си успешно, според 15% са на обратното мнение, а 9% се затрудняват да отговорят. Тепърва обаче президентът навлиза в същинската фаза на мандата си и обществото ще оценява не само факта, че има промяна в институцията, а все повече и самите детайли от работата.  19% от пълнолетните българи пък смятат, че протестите и напрежението, характерни за последните седмици и месеци, ще намалеят по време на започващото съвсем скоро българско председателство на ЕС. 38% очакват те да останат същите като сега, а 36% смятат, че те ще се увеличат. Очевидно протестите у нас вече се възприемат като традиционен фон, а нивата на обществена тревожност остават традиционно високи.  ", "date": "2017.12.13", "title": "\"Галъп интернешънъл\": Над 90% одобряват мерките за чист въздух и срещу далаверите с лекарства "}
{"url": "http://epicenter.bg/article/Stanishev-pred-Euractiv--Chetiri--i-polovina--prichini-Evropa-da-prieme-Balgariya-i-Rumaniya-v-Shengen/142845/2/48", "text": "Пред авторитетното европейско издание, ден преди да се състои инициираният от него дебат в ЕП, лидерът на Партията на европейските социалисти посочва, че „oтказът за разширяване на Шенгенското пространство е крещящ пример за липса на солидарност, незачитане на поетите ангажименти и неуважение към установените европейски правила.“   „България и Румъния изпълниха всички критерии за присъединяване към Шенгенското пространство още преди 7 години. И това не е просто поредната политическа приказка за вътрешна употреба. Готовността на двете страни беше констатирана неколкократно от Европейския съвет, Съвета на министрите, Европейския парламент и Европейската комисия.“, посочва българският евродепутат Сергей Станишев и отговаря на въпросите: защо настояваме за това, защо сега и защо всички ще извлекат ползи?     „Премахването на вътрешния граничен контрол е едно от най-значимите и видими постижения на eвропейската интеграция. Изграждането на доверие между страните, гарантирането на сигурността и премахването на стени и прегради след години, белязани от войни и кръвопролития, ни отне много усилия и време.   Свободата на движение на хора, стоки, услуги и капитали подсилва чувството за принадлежност към европейската идея и към ЕС като пространство на споделена свобода, мир и просперитет. Това постижение осмисля съществуването на Обединена Европа.   „Обединени в разнообразието“ за мен означава, че можем да бъдем европейци и в същото време българи, румънци, германци или холандци. Европейската идентичност не може да се обвързва с определена политическа позиция или да бъде използвана като етикет за “брюкселски бюрократ”. Вместо това, тя символизира разбирането за единност, за намиране на общ език без значение от етнос или произход.   В днешно време имаме ТЖВ, Евростар и дори трамваи, пътуващи между Франция и Германия. Когато пътуват в чужбина, европейците вече не се чувстват чужденци. Различни – може би, но не и чужденци. Милиони европейски граждани приемат това за даденост и не биха се съгласили на нищо друго.    категоричен е пред изданието Станишев.     „  Бездействието подхранва тезата на популистите, които умело се възползват от всеки пример за двойни стандарти в ЕС и нападат европейските институции за третирането на източноевропейците като втора ръка граждани.    като намалява подкрепата за общоевропейски действия във времена, в които единството е най-важно.    Свободата на движение е факторът, който направи възможно създаването на Единния пазар и допринесе за значителни икономически ползи чрез премахване на преградите между търговските партньори. Повече от 1.7 млн. граждани работят в друга държава от Шенгенската зона и всеки ден 3.5 млн. пресичат вътрешните Шенгенски „граници“.   Всяка година се извършават около 24 млн. пътувания по работа и 57 млн. трансгранични трансфера на стоки в Шенгенската зона. Редица проучвания оценяват възможността за възстановяваме на граничния контрол в Шенгенската зона на около 20 млрд. евро първоначална цена и между 2 и 4 млрд. евро годишни разходи за поддръжка.    ЕС отдавана се задъхва в опитите си да преодолее разликите между държавите и регионите, и за целта са разработени редица инструменти. Запазването на вътрешния контрол, обаче, само тласка нещата в обратната посока.   Поредицата атентати на европейска почва, както и все по-трудната международна обстановка е доказателство, че всички ние се изправяме пред общи предизвикателства. Наложително е да запазим баланса между свободното движение и сигурността. Това налага координирана и солидна правна рамка, в която всички участват равноправно.     В това отношение Българи и Румъния са се доказали като надеждни партньори, защитавайки границите на ЕС от началото на мигрантската криза през 2013 г.   Отношението към България и Румъния не е положителен пример за процеса на взимане на решения в ЕС.      Темата вече е въпрос на принцип, национална кауза за България и Румъния, а и тест за Европейската интеграция.  посочва Станишев пред ", "date": "2017.12.13", "title": "Станишев пред Еuractiv: Четири (и половина) причини Европа да приеме България и Румъния в Шенген"}
{"url": "http://epicenter.bg/article/Uilyam-i-Hari-na-premierata-na-Star-Wars-v-London/142830/10/100", "text": "На събитието присъстваха и звездите от сагата Марк Хамил, Дейзи Ридли, Джон Бойега, Бенисио дел Торо, Адам Драйвър, Оскар Айзък и др. Принцовете Уилям и Хари минаха по червения килим в Лондон за европейската премиера на филма \"Междузвездни войни: Последните джедаи\". На събитието присъстваха и звездите от сагата Марк Хамил, Дейзи Ридли, Джон Бойега, Бенисио дел Торо, Адам Драйвър, Оскар Айзък и др. От двореца отказаха да коментират слуховете, че Уилям и Хари са се снимали в роли на воини на Империята, когато посетили снимачната площадка на новия филм през април. Джон Бойега увери, че двамата принцове участвали във филмова сцена при посещението си в лондонските студиа \"Пайнууд\". Не е ясно обаче дали въпросната сцена не е била изрязана в окончателния вариант на филма. Световната премиера на \"Междузвездни войни: Последните джедаи\" се състоя миналата неделя в Лос Анджелис. Филмът идва в България на 3D, IMAX 3D и 4DX в дублирана и субтитрирана версия този петък, 15 декември.", "date": "2017.12.13", "title": "Уилям и Хари на премиерата на Star Wars в Лондон (Снимки)"}
{"url": "http://epicenter.bg/article/Pobedata-na-Dzhino-Biankalata--preves-na-negramotnostta--poshlostta-i-preobarnatite-tsennosti/142848/10/100", "text": "В понеделник вечер България избра за \"най-желана реалити звезда\" Джино Бианкалана. Георги Ташев, както е истинското име на брадъра, е и двукратен победител в шоуто. Защо ли? Поради високото му образование, реализацията в живота, уменията му, знанията му... Не!   Просто българският зрител обича да гледа сеир. Още древните римляни са го казали: „Дайте на народа хляб и зрелища, друго не му е нужно”. А финалът на уж \"развлекателното шоу\" потвърждава тази максима.   Развлекателно? Нима предаване в праймтайма по национална телевизия може да бъде така пошло, така отблъскващо, така унизително за участници и зрители? Нима това са ценностите, на които искаме да научим децата си? Нима това е възпитанието, което е редно да получават?   Някои ще кажат, че всеки родител сам преценява в какви идеали да посвети рожбата си. Да, ама не! Какъв е урокът от подобни реалитита – че алкохолизмът, побоите и обидите са единственото оръжие, че простаците стават звезди, а неграмотността е издигната в култ?   Големият победител Джино пък напълно заличи безупречния си имидж от миналия сезон, когато спечели сърцата на зрителите със своята непосредственост, кавалерство и премерено държание. По време на престоя си в Къщата тази година Бианкалана показа липса на каквато и да е обща култура, призна, че не чете, а училището „не е неговата област”, но пък си харесвал живота, какъвто е.   Освен това бе обвинен в крупни парични измами, побои и кражби от един от съквартирантите си. И вместо това да го принизи в очите на аудиторията пред малкия екран, България прие присърце страданията на чикагския плейбой и побърза да му окаже подкрепа под формата на положителен вот. И после народът не обичал онеправданите, не заставал зад жертвите и не „прегръщал” пикантните жълтини.   Лошият късмет на Джино и последната катастрофа с мотор, от която все още се въстановява, също предизвикаха съчувствието на драгия зрител, който се втурна да защитава милия джентълмен от нападките на ямболийския ловец на бежанци – Динко Вълев. Няколко дни преди големия финал общественото мнение беше разделено – едните подкрепяха човекът от народа, прост, но честен, заявявайки, че пътните произшествия на Джино не са никаква случайност, а нареждане на мафията, а другите застанаха зад Бианкалана, твърдейки, че такъв кавалер не е способен на нещо лошо.   И така в успорвана битка срещу чалга фурията Константин и „Ловецът на глави” Динко любима звезда на България стана емигрантът Джино – прост, посредствен, необразован, но пък истински, поне според многобройната тв аудитория.   Дори след 60% положителен вот мненията останаха разделени – съквартирантите не поздравиха победителя и демонстративно напуснаха залата, а зрителите продължиха надпреварата извън формата, пренасяйки я в социалната мрежа.     , пише потребителят  .   Ицо Пича посочва по адрес на Джино, че той:    Дидка пък споделя тъжно:    , допълва друг коментар от мрежата.   А   пита риторично:   също изригва с мащабен коментар:        , гласи друга колоритна публикация.         Стефан Радев от София коментира: ·  Манчо допълва: ", "date": "2017.12.13", "title": "Победата на Джино Бианкалата: триумф на неграмотността, пошлостта и преобърнатите ценности"}
{"url": "http://epicenter.bg/article/Prodavat-kashtata-na-Megan-Markal-v-Toronto/142853/10/100", "text": "Домът на Меган Маркъл в Торонто беше обявена за продажба, съобщи „The Telegraph”. Цената на къщата е 1.4 млн. долара. Сравнително скромната къща има три спални, две бани и гараж, който побира две коли.   Маркъл обзавела къщата, за да „изглежда като калифорнийско бунгало“. Брокерът, който продава къщата, съобщи, че тя е била предложена на пазара преди една седмица и към нея има голям интерес.   Източник: нова.тв", "date": "2017.12.13", "title": "Продават къщата на Меган Маркъл в Торонто"}
{"url": "http://epicenter.bg/article/Brad-Pit-i-Andzhelina-Dzholi-se-sabirat-za-Koleda--shte-praznuvat-s-shestte-si-detsa/142869/10/100", "text": "  Компания ще им правят шестте им деца. Звездните родители искат, дъщерите и синовете им да почувстват топлата семейна атмосфера на големия християнски празник и са решили да го отбележат заедно. Тъй като Брад Пит се отнася много сантиментално към семейните празници, в нощта на Рождество той смята да бъде не само баща, но и Дядо Коледа.   \"Брад се чувства чудесно, когато глези децата и Анджелина не смята да му пречи”, отбелязва източник от обкръжението на холивудските звезди.    Източник: Канал 3 ", "date": "2017.12.13", "title": "Брад Пит и Анджелина Джоли се събират за Коледа: ще празнуват с шестте си деца"}
{"url": "http://epicenter.bg/article/Razsledvat-Roman-Polanski-za-seksualno-posegatelstvo-nad-10-godishno-momiche-ot-predi-42-godini/142835/10/100", "text": "Полицията в  е започнала разследване относно твърдения за сексуално посегателство от страна на режисьора  над 10-годишно момиче през 1975 година, предадоха Асошиейтед прес и ДПА. Потърпевшата е  , която твърди, че Полански я снимал гола в  и ѝ налетял. За случката отпреди 42 години тя съобщила на полицията в  през месец октомври тази година. Тъй като събитието подлежи на давност, полицията няма да може да повдигне обвинение срещу  . Полански избяга от американското правосъдие във  през 1978 година, след като го очакваше присъда по дело за изнасилване на 13-годишно момиче. Адвокатът на Полански  от своя страна заяви, че разследването \"само ще докаже, че цялата тази история е една измислица\".    Източник: дарик", "date": "2017.12.13", "title": "Разследват Роман Полански за сексуално посегателство над 10-годишно момиче от преди 42 години"}
{"url": "http://epicenter.bg/article/Kalendarat-na--quot-Ivet-feshan-quot----samo-s-novi-litse/142872/10/0", "text": "От централата на „Ивет фешън“ официално разкриха цялостната си идея и визия за емблематичния си календар през 2018.   Това ще е седемнадесетото му поредно издание, а в него централна роля имат новата вълна от модели на най-успешната модна агенция в България.   Почитателите на естествената красота ще се насладят на 12 интригуващи и уникални страници, дело на модния фотограф Васил Германов известен със своите живи и динамични фотоси. Той привнася своя уникален поглед и креативност в календара и е създал едно истинско произведение на изкуството.   Пред обектива му застанаха Кристияна Петличка, Павлина Енева, Александра Сиракова, Илона Александрова, Габриела Гочева, София Маджарова, Милица Борисова, Реа Ангелова, Деси Савова, Таня Послийска, Ванеса Тонова и Магдалена Митева.    Стилист на фотосесията е талантливият Цветомир Горанов, за косите на моделите се погрижи топ-коафьорът Иван Валериев, а гримът е дело на Ана Андреева.   Календарът на „Ивет Фешън“ за 2018 г. е посветен на удоволствието, което може да се изпита от естествената и натурална красота и връзката с природата. Страстта и стила на моделите на агенцията проникват през всяка една снимка и пресъздават зашеметяващи образи.   Снимките са продължили два дни и са реализирани край язовир Искър и Бистрица. В някои от кадрите момичетата позират с красив бял кон, любезно предоставен от конна база Adgor.   „За мен календарът е преди всичко  удоволствие, предизвикателство и харизма. Аз съм уверена, че изданието за 2018 г. превъплъщава всички тези качества. Беше удоволствие да работим с моделите и целият екип от професионалисти. В навечерието на неговото представяне съм истински развълнувана, че ще бъде показан пред отбрана аудитория и ще донесе празнично настроение и удоволствие на всички ценители.   Идеята ни бе да покажем новите лица на агенцията, които тепърва тръгват да превземат световните модни сцени. Защото именно те със своя уникален и съвършен вид, ни правят щастливи, дават смисъл и стимул да живеем сред красотата“, коментира Ивет Григорова собственик на агенцията.   Традиционно в края на годината, най-успешната модна агенция в България - \"Ивет Фешън\", презентира новият си календар. Той е луксозно тематично издание, което се пeчата в  лимитиран тираж и е комплимент към всички клиенти и партньори на агенцията. Календарът е познат на ценителите с тематичното си излъчване актуално за годината на издаване.   Календарът на „Ивет фешън“ ще бъде представен на модно парти в clubCarrusel на 20  декември. Агенцията ще събере най-успешните свои модели,популярни лица от родния шоубизнес и корпоративните среди. Събитието ще бъде подгрявано от аренби звездата Тита. Всички гости на партито ще имат привилегията първи да получат емблематичното издание за 2017г.    Предстоящото модно парти се осъществява с подкрепата на Duni Royal Resort, хотел „Родина“, конна база Адгор, строителна фирма Arteks,водка Alaska Purity, вина Pixels, фитнеси 360 Health Club, минерална вода H2O, козметика Moroccanoil, сладоледи Coppadella Magga.   Червенокосата Лолита е едно от най-популярните лица на българския моден небосклон от една година. Лицето й гледа от реклами, множество модни фотосесии, каталози. Нейната запазена марка са огненочервени коси и нацупени устни.   Красавицата от Костинброд вече прави първите си ангажименти извън България – в Париж, Милано, Лондон, Лисабон, Атина. Една от най-големите агенции в Америка DT Management очаква Деси на тримесечен престой в Града на ангелите.   Модел само от няколко месеца, блондинката премина като гръм през модните столици – Милано, Барселона, Атина. Появи се на страниците на гръцкия Harper’s Bazaar. Родената в Торонто българка вече стяга куфарите за Токио, където ще работи с една от най-престижните агенции Parfe.   Тя е вече популярно лице на европейския моден пазар и Жена на годината , в категория модел – класацията на сп. Grazia. Въпреки ръста си от 172 см, тя бива предпочитана заради невроятното си нежно излъчване. Снимала е за известни модни списания като L'officiel и iMute. В чужбина Ванеса работи с едни от най-добрите модни агенции като Unique Models Denmark, Fashion Мodel Мanagement и Blow Мodels Barcelona.   Модел от само една година, София с нейната уникална красота и ярка индивидуалност успява да впечатли агенции от Париж, Лондон, Барселона.. Тя прави дебюта си на Седмицата на модата в Лондон. Снимала е и за английската Grazia. Безспорно най-интересните и великолепни лица на Ивет Фешън, София e висока 178 см с оригинално лице и открояващи я татуировки по ръцете.   Тя дефилира на  седмиците на модата в Лондон, Париж и Милано. Работи за клиенти като Iceberg, Roberto Cavalli, Helmut Lang,. предстоящите й ангажименти ще я заведат в Ню Йорк и Лондон. 17-годишната красавица е новото попълнение на Ivet Fashion. Не й отнема много време да започне да работи в Милано и Париж. Тя е презентирана от някои от най-добрите агенции по света като Fusion NY, Oui Paris, Blow Barcelona, Brave Milan. Високата 178 см., брюнетка вече на страниците на списания като Amica и Marie Claire и част от каталозите на известният моден бранд Desigual. 18-годишната блондинка е едно от най-свежите лица в модния бизнес и  вече беше в Милано за ангажимент. Зеленооката софиянка е високя 176 см и следващите ангажименти ще я заведат в Сеул и Истанбул.   Последната победителка от конкурса Ивет Фешън Топ Модел вече набира скорост в модните среди макар и едва 18-годишна. Таня вече мина през модните столици Милано, Лондон и Рим и взе участие в седмиците на модата там. Красавицата бе една от звездите за култовата лондонска марка Dаxx, а след това бе част и от каталога на бранда. Следваща дестинация ще заведе Таня в Париж, където тя ще работи с модна агенция Crystal.   Високата 182 см блондинка се занимава от две години с моделство, а класическата й красота не остава незабелязана от модният елит. Бившата волейболна състезателка, в момента е един от най-успешните български модели в Милано. Изгряващата звезда на Ivet Fashion направи първите си ангажименти в Париж и Хамбург и Барселона, а следващата й дестинация е Лос Анджелис. Един от най-добрите модели на Ивет Фешън. Павлина е базирана в Ню Йорк, където е с една от най-добрите агенции в цял свят Marilyn. Миналата година Павлина беше част от кампанията на Dolce&Gabbana, взе участие в седмицата на модата в Лондон, Милано и Париж. Красивата пловдивчанка е висока 178 см и грее от страниците от страниците на едни от най-престижните издания в света - Harper’s Bazaar, Grazia, Elle, Rodeo Magazine, Vanity Fair  и т.н.   19-годишна красавица от Ямбол е едно от най-новите лица на Ивет Фешън. Високата 175 см блондинка е вече в Лондон, където се справя с първите си моделски ангажименти.   Невероятната 19-годишна старозагорка е едно от най-красивите лица на българския моден пазар. Висока 174 см, брюнетката вече работи в Милано, Атина, Токио, Сеул и Истанбул. Студентката по журналистика се готви за следващата си дестинация – модната столица Париж.   За първи път в 17-годишнатаистория на култовия календар на Ивет Фешън, агенцията включи една изгряваща звезда – Илона. Тя е само на 14 и е изцяло отдадена на училището, но през уикендите с удоволствие застава пред обективите на едни от най-известните фотографи в страната. Младата красавица обожава света на модата и мечтата й е един ден да работи като модел в Париж и Ню Йорк.", "date": "2017.12.13", "title": "Календарът на \"Ивет фешън\" - само с нови лица"}
{"url": "http://epicenter.bg/article/Gala-i-Niki-Kanchev--Iliyana-Raeva-i-Niki-Iliev---s-priza--BG-modna-ikona-2017-/142875/10/0", "text": "Академията за мода с председател проф. Любомир Стойков отличи с приза \"БГ модна икона 2017“най-стилните и успешни българи: Илиана Раева, Гала, Илияна Захариева, Йордана Димитрова, Капка Амзина, Ники Кънчев и Ники Илиев.   Официалната церемония се състоя в столичния „Витоша Парк Хотел“ с любезното домакинство на г-н Мирослав Печев. Събитието събра едни от най-влиятелните личности в обществото и публичното пространство.   В началото на церемонията по награждаването проф. Любомир Стойков, председател на Академията за мода, апелира към всички носители на наградата „БГ Модна икона“: „Като идоли за подражание и лидери на обществено мнение (или както е модерно сега да се казва – инфлуенсъри), моля ви, оползотворявайте вашето влияние – бъдете пример за стил, вкус, добродетелност и достоен начин на живот...И най-важното: правете добрини, помагайте на изпадналите в беда!“   В награждаването по традиция участваха предишни носители на приза на Академията за мода. Антон Хекимян – „БГ Модна икона 2016“, обяви и награди Илиана Раева – световна и абсолютна европейска шампионка, треньор на златните момичета и президент на Българската федерация по художествена гимнастика.   Йоана Буковска-Давидова, която е „БГ Модна икона“ за 2016-та, награди водещата на предаването „На кафе“ по Нова телевизия – Гала, която стана и първият двукратен носител на най-авторитетния български приз за стил (нейното първо отличие е от 2010 година).   Йоана Буковска-Давидова награди също режисьора и актьор Ники Илиев. Телевизионният и радио водещ Ники Кънчев, който през годините многократно е номиниран за приза, беше обявен от Габриела Колева, създател и стилист на модна къща „Мезон Сант-Ерем“, а получи наградата си от Любен Дилов-син, който е „БГ Модна икона 2016“.   Италианският дизайнер и стилист Алберто Веделаго обяви името на Илияна Захариева – директор комуникации „Мтел\", която беше наградена лично от проф. Любомир Стойков, председател на Академията за мода.   Носителят на приза „БГ Модна икона“ за 2012-та година – Орлин Павлов награди бизнес дамата Йордана Димитрова, а Валерия Велева – „БГ Модна икона“ 2014, обяви наградата на Капка Амзина, носителка на титлата Мисис Баба и активен участник в благотворителни инициативи.   Като събитие, посветено на високия стил, красотата, елегантността и успеха, „БГ модна икона”, се утвърди като едно от най-престижните културни и светски събития в навечерието на Коледа.  С високия приз Академията за мода обвързва добрата външност с професионалния успех и безупречната репутация. А целта на конкурса е да се стимулират стилните и популярни българи и да се насърчават добрите образци в публичното пространство.   Престижният конкурс се организира за девета поредна година, а наградата, която всеки победител получава по традиция, е пластика, изработена от най-добрия български бижутер – Анжело Красини. Статуетката е интерпретация на първото облекло на Адам и Ева – смокиновия лист – с образите най-прочути дизайнери и модни икони.   Всеки от победителите получи лично от проф. Любомир Стойков сертификат на Академията за мода, както и подаръци от ”Витоша Парк Хотел”, кафе „Кимбо” и цветя от  „Жарден Флорист”.   По време на събитието Илиана Раева беше придружена от дъщеря си Славея, нейният стилист Марина Петкова, треньорите Весела Димитрова и Бранимира Маркова, златното момиче и треньор Михаела Маевска и други специални гости, Гала дойде заедно със съпруга си Стефан, а Ники Илиев беше придружен от съпругата си Саня.   Заедно с Йордана Димитрова бяха съпругът ѝ и нейната майка, Капка Амзина беше придружена от Явор Цаков и дъщеря си Паолина Петракиева (Мисис България), а Илияна Захариева – от своя съпруг.   Сред гостите се откроиха още: г-н Мирослав Печев, собственик на „Софсток“ и официален представител на кафе „Кимбо“ за България, Полина Карастоянова, Стела Йорданова, Меги Савова, Мила Захариева, Павел Цветков, дизайнерите Росица Рангелова и Йорданка Чернаева, Цвети Разложка, Анелия Иванова, Росица Стойчева, Диди Стоянова, Цветелина Чорбанова и други.          Ревю-спектакълът откри трикратната носителка на „Златна игла” на Академията за мода – София Борисова, дизайнер на „Романтика Фешън“, която представи за първи път част от най-новата си стилна колекция от бизнес тоалети и коктейлни рокли.   Модна къща „Мезон Сант-Ерем“ със създател и стилист Габриела Колева представи изтънчени официални дамски облекла от бизнес линията на бранда в духа на френския шик. Тоалетите на „Мезон Сант-Ерем“ бяха съчетани с дизайнерски бижута ръчна изработка на „Златарна Целье“.   Дизайнерът Христо Чучев представя нови тоалети от официална колекция „Арабски нощи“, вдъхновена от красотата и мистиката на Изтока.   „Феде фешън студио“ с дизайнер Вяра Георгиева – също носител на „Златна игла“ показа колекция, вдъхновена от изяществото на Офелия и нежната палитра на любимите й цветя.   Модна къща „Бандерол“ с дизайнери Никола Карадамянов и Десислава Дамянова представиха бутикови дамски облекла и официални мъжки костюми – част от най-новата колекция 2018   „Аксел Харди“ показа своите дизайнерски плетива от колекция „Скалисто\". Талантливата млада дизайнерка Елена Златева се изяви с впечатляваща колекция с предложения, подбрани специално за ревю-спектакъла на „БГ модна икона 2017”.   По един тоалет, тематично подбран за събитието, показаха и други носители на „Златна игла“: Жана Жекова, Евгения Живкова, Мариела Гемишева, Светослав Колчагов, Николай Божилов,Теодора Спасова и Меги Петкова.   Свои произведения представиха и студенти на проф. Любомир Стойков от Национална художествена академия, специалност „Мода”: Християна Димитрова, Стефани Тодорова, Ива Партъчева, Ирина Матов (Сърбия), Давид Стояновски (Македония), Лидия Христова, Стамена Константинова, Инанч Неджибова, Йоанна Шишкова и Лора Лилова.   Водеща на „БГ модна икона 2017“ беше харизматичната Гери Дончева, облечена с тоалет на дизайнера Христо Чучев и бижута от „Златарна Целье“. За нейния грим и този на манекените се погрижиха Марина Младенова и екипът ѝ, а прическите бяха дело на Надежда Радева и екипа на салон за красота „Бюти клуб“. Подготовката и хореографията на ревю-спектакъла бяха поверени на Боян Караиванов.          По време на събитието гостите имаха възможност да се насладят на някои от основните специализирани блендове на прочутото неаполитанско кафе „Кимбо\", както и на висококачествените италиански пенливи вина и вермути „Ганчия“.   Финалът на „БГ модна икона 2017“ беше запазен за изискан коктейл с кулинарните предложения на „Рай кетъринг” и изкушаващите десерти от сладкарници „Неделя”.   БГ модна икона 2017 се реализира с любезното съдействие на: „Витоша Парк Хотел\",кафе „Кимбо\",„Ганчия“, „Мезон Сант-Ерем\",„Банка ДСК“,„Балкантел“, „Агресия\", Гергана Ташкова, Марина Младенова, „Бюти клуб\", сладкарници „Неделя\", „Рай кетъринг\" и „Жарден Флорист“.  ", "date": "2017.12.13", "title": "Гала и Ники Кънчев, Илияна Раева и Ники Илиев - с приза „БГ модна икона 2017“"}
{"url": "http://epicenter.bg/article/Izraelskata-armiya-e-udarila-voenniya-lager-na-Hamas-v-ivitsata-Gaza/142807/7/0", "text": "  Израелската армия е ударила военния лагер на Хамас в сряда в южната част на ивицата Газа. Атаката е в отговор на ракетни атаки по територията на еврейската държава. Това се посочва в прессъобщение от израелската армия, цитирани от    Обстрелът срещу Израел от Ивицата Газа беше възобновен след почти тримесечно прекъсване на 6 декември, след като президентът на САЩ Доналд Тръмп призна Ерусалим за столица и нареди прехвърляне на американското посолство Тел Авив в Ерусалим.   През последните дни по Израел бяха изстреляни най-малко една дузина ракети. Една от тях падна в детска градина в град Сдерот, а втората експлодира, повреждане паркирани коли в една улица на града, още две ракети са били прихванати от системата на Израел противовъздушна отбрана \"Железен купол\".      ", "date": "2017.12.13", "title": "Израелската армия е ударила военния лагер на Хамас в ивицата Газа"}
{"url": "http://epicenter.bg/article/Kim-Chen-Un-s-nova-tsel--Da-napravi-Severna-Koreya--nay-moshtnata-v-sveta-yadrena-i-voenna-darzhava-/142809/7/0", "text": "  Лидерът на Северна Корея Ким Чен Ун си е поставил за цел да превърне страната в \"най-мощната ядрена и военна държава\", като отбелязва успехите в създаването на нови видове въоръжения, съобщава БГНЕС.   Ким Чен Ун заявил това на конгреса на работниците от отбранителната промишленост.   \"Върховният лидер определи дългосрочните цели, стратегическите задачи, които трябва да се изпълнят за развитието на отбранителната промишленост. Той също даде указания за по-нататъшно възвеличаване на нашата страна и превръщането ѝ в най-мощната ядрена и военна държава в света\", се казва в съобщението, цитирано от ТАСС.   Ким Чен Ун нарече \"историческа победа на партията и народа\" успехите при създаването на стратегическите оръжия, включително атомната и водородната бомба, както и междуконтиненталната балистична ракета \"Хвасон 15\".   Освен това, според него, отбранителната промишленост в сегашното си състояние дава възможност да бъде създаден който и да е вид оръжие.        ", "date": "2017.12.13", "title": "Ким Чен Ун с нова цел: Да направи Северна Корея „най-мощната в света ядрена и военна държава“"}
{"url": "http://epicenter.bg/article/Ullah-iskal-da-ubie-mnogo-hora-v-pikov-chas-za-Manhatan/142811/7/0", "text": "  \"Тръмп, ти не успя да защитиш страната си\". \"О, Америка, умри в яростта си\". \"Направих го за ИД\". Това са послания на атентатора от Манхатън Акайед Уллах.   Бангладешкият имигрант, който бе арестуван при несполучлив опит самоубийствен атентат в Ню Йорк, се е подиграл във \"Фейсбук\" на американския президент преди нападението, като е написал: \"Тръмп, ти не успя да защитиш страната си\", предаде Асошиейтед прес, цитирана от БТА и    Това съобщи вчера прокурор Джун Ким, когато обяви обвиненията срещу 27-годишния Акайед Уллах, който взриви прикрепена към тялото самоделна бомба в подземен пешеходен тунел, свързващ \"Таймс скуеър\" - най-натоварената метростанция в града - и оживената автогара \"Порт оторити\".   Устройството не се взриви напълно и Уллах бе единственият сериозно ранен при нападението в понеделник сутринта.   В болницата, където бе отведен с изгаряния по ръцете и торса, той е казал на следователите: \"Направих го за \"Ислямска държава\", се посочва в обвинителния акт.   При претърсване на апартамента му в Бруклин е намерен паспорт с неговото име, надраскан с думите \"О, Америка, умри в яростта си\".   Уллах е казал, че е избрал за нападението пиков час в делничен ден, за да може да убие възможно повече хора, съобщи Ким на пресконференция.   Бомбата е била сглобена миналата седмица от метална тръба, батерия, коледна лампичка и винтове за шрапнели.   Уллах бе обвинен в оказване на материална помощ на терористична организация, използване на оръжие за масово унищожение и три обвинения, свързани с експлозиви. Може да получи доживотен затвор.  ", "date": "2017.12.13", "title": "Уллах искал да убие много хора в пиков час за Манхатън"}
{"url": "http://epicenter.bg/article/Zaradi-avariyata-v-Avstriya---Evropa-e-pred-nay-tezhkata-gazova-kriza-ot-2009-a/142813/7/0", "text": "  Европа е изправена пред най-тежката криза на газовия пазар, откакто през 2009 г. спряха доставките през Украйна.   Заради аварията в газовия терминал в австрийския град Баумгартен близо една трета от руските газови доставки за Европа са спрени, а Италия е отрязана от пазара, констатира \"Комерсант\", цитиран от БТА и    Ако ситуацията не се подобри, ЕС ще трябва да провери на практика колко е адекватна лансираната от 2009 г. концепция, че втечненият природен газ (ВПГ) може да стане реална алтернатива на руското гориво, разсъждава вестникът, цитиран от Би Би Си.   Италия може да реши проблема с покупки на ВПГ, защото в северните й региони работят три регазификационни терминала. Освен това страната разполага с 16 милиарда кубични метра газ в подземни хранилища, посочва експертът Александър Собко. Колкото до Унгария, основната част от газа й не идва откъм Австрия, а директно от Русия през Украйна, добавя той.   Европейската комисия разчита щетите от експлозията да са минимални; газотранспортните оператори в Словакия и Чехия твърдят, че аварията не е повлияла на ситуацията там. Взривът може да има по-сериозни последици за Украйна, получаваща газ само от Европа по схема за реверс.   Австрийската полиция заяви вчера, че причина за експлозията, при която загина човек, а над 20 бяха ранени, е техническа неизправност, а Федералната служба за защита на конституцията изключи възможността за терористичен акт. Но според руския експерт Мария Белова, цитирана в \"Комерсант\", инцидентът \"явно ще постави много въпроси - на първо място ще трябва да се гарантира физическата сигурност и надеждност на газотранспортната инфраструктура на ЕС\".   Заради експлозията Украйна временно намали транзитираните обеми руски газ към Словакия, пише \"Известия\", като се позовава на сайта на оператора \"Укртрансгаз\". Спрени са доставките на руско гориво за Словения, Унгария и Италия, временно е преустановен и транзитът от Словакия за Австрия.   Според експерти за възстановяването на най-големия в Австрия газов хъб може да са необходими няколко дни, отбелязва \"Вести\".  ", "date": "2017.12.13", "title": "Заради аварията в Австрия - Европа е пред най-тежката газова криза от 2009-а"}
{"url": "http://epicenter.bg/article/Izbiratelite-v-Alabama-nanesoha-tezhak-politicheski-udar-na-Donald-Tramp-/142817/7/0", "text": "Избирателите в силно консервативния щат Алабама, крепост на Републиканската партия, нанесоха тежък политически удар на президента Доналд Тръмп и Републиканската партия, като избраха 63-годишния демократ и бивш прокурор Дъг Джоунс на частичните избори за място в Сената на САЩ. Това съобщава бТВ.  Това е първа победа на демократите в щата от четвърт век и с нея почти напълно бе заличена крехката преднина на републиканците в Сената – те ще имат 51 сенатори, а демократите – 49.  Президентът Тръмп подкрепи кандидата на Републиканската партия – седемдесетгодишния бивш съдия от щатския Върховен съд на Алабама Рой Мур, чиято кампания обаче бе помрачена от обвинения в сексуални посегателства над непълнолетни преди няколко десетилетия, припомня Ройтерс.  Разликата между Джоунс и Мур е по-малка от 1%, което е равносилно на около 10 хил. гласа.  Сенаторското място от Алабама бе овакантено, след като републиканецът Джеф Сешънс стана главен прокурор и министър на правосъдието.  Вотът в Алабама раздели Републиканската партия, чиито членове влязоха в спор дали да бъде подкрепен Мур, за да се запази минималното мнозинство на партията в Сената, или да се разграничат от него заради обвиненията в сексуални посегателства.  Тръмп обаче вече поздрави Джоунс за победата, предаде ДПА. В „Туитър“ държавният глава написа, че демократът е извоювал „трудна победа“ и добави, че „победата си е победа“.  ", "date": "2017.12.13", "title": "Избирателите в Алабама нанесоха тежък политически удар на Доналд Тръмп "}
{"url": "http://epicenter.bg/article/Opasno--Kitay-zaplashi-SASht-s-voyna--ako-amerikanski-korab-vleze-v-tayvansko-pristanishte-/142824/7/0", "text": "Ли Кексин, посланикът на Китай в САЩ, се изказа в рамките на съвещание по американо-китайските отношения, пред поканените китайски и тайвански студенти и представителите на медиите. Той заяви, че „в деня, в който американски военен кораб влезе в тайванското пристанище Гаосюн, Китайската народноосвободителна армия(КНА) ще обедини Китай“. Електронното издание Sina.com отбелязва, че когато посланикът е произнасял тези думи, той е чел от предварително написан текст, а това свидетелства, че това е официалната позиция на Китай, пише руското издание „Правда“, цитирано от \"Фокус\".  Според думите на китайския дипломат, това е отговор на решението, прието от Конгреса (долната камара на парламента) на САЩ в рамките на Закона за утвърждаване на националната отбрана за 2018 година. В него е записано, че корабите от Военноморските сили(ВМС) на САЩ могат да хвърлят котва в тайванските пристанища. Ли Кексин напомни, че това нарушава Закона против сецесията (Закона „Единен Китай“ за териториалната цялост на страната), санкциониращ използването на сила против Тайван, ако Китай реши, че островът е на път да се отдели.  „Ако американски военен кораб пристигне в Шанхай, то това ще се случи само след съгласието на китайската страна. Но Китай, без съмнение, не би се съгласила с влизането на кораби на ВМС на САЩ в пристанищата на Тайван, принуждавайки го да се впусне в „антисецесия““, е заявил посланикът, според цитата в Sina.com  Това не е първото предупреждение от страна на Пекин. Още през октомври, Вашингтон получи предупреждение, че неговите попълзновения към Тайван представляват „провокация срещу суверенитета, националното единство и сигурността на Китай“, със „сериозни последствия“. И те действително последваха – под формата на „червена линия“ за директна военна намеса, ако в тайванските пристанища хвърлят котва военни кораби на САЩ. И не само това.  „Ако Тайван се опита да проведе референдум за независимост или други действия по отношение на юридическа декларация „на независимостта на Тайван“, КНА, без съмнение, ще предприеме мерки“, пише Global Times.   ", "date": "2017.12.13", "title": "Опасно! Китай заплаши САЩ с война, ако американски кораб влезе в тайванско пристанище "}
{"url": "http://epicenter.bg/article/Erdogan--Izrael-e-strana--quot-okupator-i-terorist-quot--/142828/7/0", "text": "Президентът на Турция Реджеп Тайип Ердоган осъди Израел като страна „окупатор“ и „терорист“ по време на откриването на срещата на високо равнище на мюсюлманските държави в Истанбул, по време на която ще се обсъди решението на САЩ да признае Йерусалим за столица на еврейската държава, предава AFP, цитирана от \"Фокус\".  „Израел е държава на окупацията. Освен това Израел е държава на тероризма“, заяви Ердоган пред събралите се лидери на страните от Организацията за ислямско сътрудничество.  Президентът на Турция призова международната общност да признае Йерусалим за столица на Палестинската държава.  „Подканям държавите, които са приели международното право, да признаят Йерусалим за столица на окупираната Палестинска държава“, заяви Ердоган по време на извънредната среща на високо равнище на Организацията за ислямско сътрудничество в Истанбул.  „Задължително е страните, които все още не са признали палестинската държава, да направят тази важна крачка, за да поддържат баланса, който ще осигури доброто чувство за справедливост в региона“, допълни той.  ", "date": "2017.12.13", "title": "Ердоган: Израел е страна \"окупатор и терорист\"! "}
{"url": "http://epicenter.bg/article/Kremal--Pozitsiyata-na-Erdogan-za-Yerusalim-ne-savpada-s-ruskata-/142836/7/0", "text": "Русия е запозната позицията на турския президент Реджеп Тайип Ердоган по палестино-израелския конфликт, която в дадения случай не съвпада с позицията на Москва, която е добре известна. Това заяви прессекретарят на руския държавен глава Дмитрий Песков, цитиран от РИА Новости. По-рано днес Ердоган нарече Израел \"терористична държава\" и призова света да признае Йерусалим за столица на Палестина.  \"Известна ни е тази позиция на турския държавен глава\", заяви Песков, отговаряйки на въпрос какво мисли за изявлението на Ердоган. Запитан дали Русия оценява тази позиция като полезна за урегулирането на палестино-израелския конфликт, Песков отговори лаконично: \"Нямам какво да добавя\".  \"Ние сме наясно с тази позиция, в случая тя не съвпада с нашата. Позицията на Русия по Йерусалим и близкоизточното урегулиране е добре известна\", обясни прессекретарят на президента Владимир Путин.  Позицията на Кремъл по въпроса за Йерусалим беше огласена през април 2017 г. Тогава, в заявление на руското външно министерство бе изразена следната формулировка:  \"Потвърждаваме подкрепата си за решенията на ООН за принципите на урегулиране (на близкоизточния конфликт, бел. ред.), включително за статута на Източен Йерусалим като столица на бъдещата палестинска държава. Същевременно считаме за необходимо да заявим, че в този контекст разглеждаме Западен Йерусалим като столица на Държавата Израел\".   ", "date": "2017.12.13", "title": "Кремъл: Позицията на Ердоган за Йерусалим не съвпада с руската "}
{"url": "http://epicenter.bg/article/Bivsh-kanadski-ministar-za-izvanzemnite--Te-postoyanno-idvat-na-Zemyata-i-provokirat-voyni-i-krizi-/142852/7/0", "text": "Представители на извънземни цивилизации посещават нашата планета още от древни времена, нееднократно са провокирали международни кризи и с всички сили са подкрепяли студената война. Това сензационно заявление направи пред информационния канал RT бившият министър на отбраната на Канада Пол Хелиър, информира esoreiter.ru.  По думите на 94-годишния бивш политик, разумни извънземни хуманоиди от най-малко четири различни галактики непрекъснато посещават планетата ни, а техни представители постоянно присъстват на Земята. Висшите власти поддържат пряк контакт със „зелените човечета” и изпълняват всички техни искания. Споразумението между силните в света и извънземните има вековна история, дори Хитлер, въпреки високия пост, който е заемал, не е успял да разбере какво точно искат извънземните от нашата раса, твърди бившият политик.  Пол Хелиър застава начело на канадската отбрана през 60-те години на миналия век, в самия разгар на Студената война. През 1995 година той за първи път шокира света, разкривайки цялата истина за извънземните и връзката им с висшите политици. Неотдавна той разказа пред RT, че през 1961 година около 50 кораба на извънземни са посетили СССР, а в южната част на страната дори имало база, където летящите чинии можели да кацат без проблем. След 3 години разследване той успял да установи, че Земята е посещавана от разумни същества от различни звездни системи.  „Някои извънземни са настроени дружелюбно към нас, други – враждебно, а трети – неутрално. Те идват от съзвездията Мрежичка и Андромеда, както и от един от спътниците на Сатурн. Пришълците имат свои собствени закони. Те не се намесват в делата на земляните, както ние се намесваме в живота на насекомите например. Те могат да направят с хората каквото пожелаят, но задачата им не е свързана с унищожаването им. По-дружелюбно настроените инопланетяни неведнъж са опитвали да предупредят хората, че вървят по опасен път на самоунищожение. Повече от това те не могат да направят,” твърди Пол Хелиър.  ", "date": "2017.12.13", "title": "Бивш канадски министър за извънземните: Те постоянно идват на Земята и провокират войни и кризи!"}
{"url": "http://epicenter.bg/article/Evropeyskite-deputati-spasiha-dyunerite/142863/7/50", "text": "Предложението на Европейската комисия за фосфатни добавки в дюнерите беше прието, съобщи пресслужбата на Европейския парламент. Във вторник проектът на доклада срещу употребата на фосфатни добавки в месото за дюнерите не беше приет с необходимото абсолютно мнозинство от 376 евродепутати, макар да получи одобрението на депутати в здравната комисия. Вследствие на това Европейската комисия може да продължи с процедурата по разрешаване на употребата на фосфорна киселина, ди- и трифосфати и полифосфати (E 338-452) в замразеното месо за кебап, независимо дали то е овнешко, агнешко, телешко, говеждо и птиче. Според ЕК използването на фосфати е необходимо за частичното извличане и разграждане на протеините от замразените вертикални шишове месо. По този начин се образува протеинова обвивка, която служи за задържане на парчетата месо заедно и позволява по-хомогенно замразяване и печене. Резолюцията, внесена от комисията по обществено здраве и безопасност на храните за отхвърляне на предложението на Европейската комисия, беше приета с 373 гласа „за“, 272 гласа „против“ и 30 „въздържал се“. Бяха необходими 376 гласа „за“, за да се приеме проектът.  Резолюцията настояваше да се спре разрешението за ползване на фосфатни добавки поради здравни опасения и в очакване на публикуването на доклад на Европейския орган за безопасност на храните (ЕОБХ) през 2018 г.   Преди дни в.\"Билд\" писа, че евродепутатите са на път да сложат край на дюнера в Европа заради проекта, който бе одобрен в комисия, но не мина днес в пленарна зала.   „Целта на днешното гласуване беше не да забраним дюнерите, а лошите практики при тяхното консервиране. Резултатът от гласуването е разочароващ, заяви българският евродепутат Момчил Неков (С&Д, България). \"Всяко предложение за промяна в нормативната база от страна на Европейската комисия трябва да бъде диктувано от отражението върху европейските потребители, каквито сме и ние, българите. Докладът на Европейската комисия относно официалния контрол върху добавките в храните от 2017 г. е констатирал, че в държавите членки има слабости във връзка с прилагане на европейското законодателство относно проверките, чрез които се определя дали добавките се използват законосъобразно. Сериозен проблем е, че за храните в заведения за бързо хранене не се предоставя състав и съдържание на крайния продукт. Потребителят е лишен от правото си на информиран избор и става неволен консуматор на вещества с негативен ефект върху организма. Това трябва да спре.При гласуването аз гласувах за защита на европейските потребители. Десните и дясно-центристките партии обаче очевидно предпочетоха да пренебрегнат тези съображения. Това е разочароващо.“ Доклад на Европейската комисия през 2017 г. установява, че в някои от държавите членки на ЕС понякога властите и операторите в хранителната промишленост тълкуват неправилно законите на ЕС относно подготовката на месни изделия и продукти, което води до липса на всеобщо прилагане.", "date": "2017.12.13", "title": "Европейските депутати спасиха дюнерите"}
{"url": "http://epicenter.bg/article/Myusyulmanskite-lideri-prizovaha-Iztochen-Yerusalim-da-bade-priznat-za-stolitsa-na-Palestina-/142870/7/0", "text": "Лидерите на мюсюлманските държави призоваха международната общност да признае Източен Йерусалим за столица на Палестинската държава, след като президентът на САЩ Доналд Тръмп обяви Йерусалим за столица на Израел, предава AFP, цитирана от \"Фокус\".  В приетото окончателно заявление, взето по време на извънредната среща на високо равнище в Истанбул, Организацията за ислямско сътрудничество в Истанбул обяви, че „Източен Йерусалим е столица на държавата Палестина“ и, че държавите по света „трябва да признаят държавата Палестина с Източен Йерусалим като нейна окупирана столица“.  Организацията обяви решението на Тръмп за „правно невалидно“ и за „нарочно подкопаване на усилията за мир“, което би подсилило „екстремизма и тероризма“.  ", "date": "2017.12.13", "title": "Мюсюлманските лидери призоваха Източен Йерусалим да бъде признат за столица на Палестина "}
{"url": "http://epicenter.bg/article/Yunker-e-razsledvan-v-Lyuksemburg/142871/7/0", "text": "Скандал заплашва репутацията на председателя на Европейската комисия Жан-Клод Юнкер, съобщава Нова тв. Прокурор в родния му Люксембург започна криминално разследване за фалшифициране на информация и незаконни специални разузнавателни средства преди десет години, когато Юнкер е бил премиер на малката европейска страна. В периода 2013 - 2014 г. люксембургският парламент е разследвал незаконно шпиониране на лице, обвинило кралското семейство във връзки с терористична атака през 1980 г. посочва британският вестник \"Таймс\".  Обвинението на люксембургския прокурор срещу Юнкер е, че е отговорен за подправяне на документите, предназначени за парламента, проучващ случая. Юнкер се разследва и за невярно свидетелство под клетва. Досега не се е явил за обяснения, защото задълженията му не позволявали. Говорителят на Еврокомисията Марагаритис Схинас заяви, че Юнкер не избягва правосъдието и ще се яви на делото, за да свидетелства, когато намери свободна дата.", "date": "2017.12.13", "title": "Юнкер е разследван в Люксембург"}
{"url": "http://epicenter.bg/article/Pocheten-znak-na-kmeta-na-Varna-za-operniya-rezhisyor-Kuzman-Popov-/142844/6/0", "text": "Кметът на Варна Иван Портних удостои с почетен знак с лента Кузман Попов, главен режисьор на Театрално-музикалния продуцентски център (ТМПЦ) по случай неговия 75-годишен юбилей и 50 години творческа дейност. На тържеството присъстваха директорът на ТМПЦ – Варна Даниела Димова, директорът на дирекция „Култура и духовно развитие“ към Община Варна Антония Йовчева, много колеги и приятели на режисьора.  В творческата биография на Кузман Попов фигурират реализациите на 10 драматични и над 100 оперни произведения, а също така и значителен брой музикални предавания в Българската национална телевизия. С негови постановки на оперите \"Симоне Боканегра\", \"Бал с маски\", \"Тоска\", \"Отело\", \"Травиата\", \"Макбет\", \"Аида\" и др., Варненската опера успешно е участвала в националните прегледи на оперното и балетно изкуство, където нееднократно печели награди, в международни музикални фестивали. Кузман Попов е постановчик на операта \"Травиата\" специално за откриването на новия Оперен театър в Кайро, където поставя още \"Трубадур\" и \"Бохеми\". През 1997 год. режисьорът гостува заедно с Пловдивската опера на сцената на Deutsche Oper в Берлин с постановки на оперите \"Княз Игор\" и \"Ернани\", а през 1998 год. в сътрудничество с известния сценограф Александър Василев поставя \"Кармен\" на сцената на Националната опера в Анкара. Кузман Попов е реализирал свои постановки в България, Турция, Египет, Гърция, Башкирия, Македония и др. За цялостното си творчество и принос в музикално-сценичното изкуство на България е удостоен двукратно с награда “Варна”.  „За мен е изключителна чест и удоволствие да Ви поздравя с двойния празник. Благодаря Ви, че когато сте имали професионален избор, сте избрали България и Варна! Защото, благодарение на Вашата активна творческа дейност, варненската опера има своите многобройни почитатели не само в страната, но и в чужбина. Желая Ви здраве и още дълги години творческа дейност с екипа на Театрално-музикалния продуцентски център“, заяви кметът на Варна Иван Портних.  „Изключително съм трогнат и поласкан от този жест. Развълнувам съм, че толкова много хора почетоха това тържество, за мен това значи много. Причината да дойда във Варна бе проф. Парашкев Хаджиев - човекът, който повярва, че мога да бъда главен режисьор във варненската опера. Щастлив съм, че го послушах\", заяви Кузман Попов, като благодари на директора Даниела Димова и на целия екип. Изненада за рожденика бяха подготвили колегите му, които го поздравиха акапелно с \"На многая лета\".  ", "date": "2017.12.13", "title": "Почетен знак на кмета на Варна за оперния режисьор Кузман Попов "}
{"url": "http://epicenter.bg/article/Ivan-Granitski-za-Nikola-Vaptsarov--Apoteoz-na-bezstrashnata-vyara/142849/6/0", "text": "Традицията на голямата българска литература винаги насочва вниманието ни към една удивителна особеност – хармония на житейска и творческа съдба у най-ярките представители на отечествената литература, единство на социална позиция и нравствен избор. Съдбовна е обвързаността между най-важните послания на българската история и художествената им интерпретация от творците, предопределени да бъдат носители на духа на времето. Обикновено такъв тип автори са емблематични представители и естетико-художествени генератори на главните периоди в развитието на българската литература. Ако говорим за поезията, Гео Милев с гениална проницателност откроява четири етапа в нейното развитие, отъждествявани с имената на Иван Вазов, Пенчо Славейков, Пейо Яворов и Николай Лилиев. Ако продължим логиката на неговата мисъл и следваме разсъжденията му за философията на историята на българската поезия, ще изведем като друг, нов етап и творчеството на Никола Вапцаров.   Става дума за нови поетически идеи (художествено-естетически, стилистични, езикови и други търсения), които са адекватно отражение на движението на социалните идеи. Подобно на споменатите поети, и творчеството на Вапцаров е родено във върхов момент от националната история. Ако Иван Вазов е създателят на голямата традиция в българската литература и истински народен поет; ако Пенчо Славейков е жрецът воин, който открива пред нашата поезия нови естетически хоризонти; ако Пейо Яворов е певец на “колективното всенародно страдание на миналото” на българския народ; ако Николай Лилиев е майсторът, довел родния стих до виртуозно съвършенство – Вапцаров е поетът, който най-ярко и чувствително усеща и художествено претворява драмата на епохата в навечерието на Втората световна война.   Поразителна е приликата в житейската и творческата съдба на Ботев, Яворов, Гео Милев и Вапцаров. И при четиримата откриваме удивително единство в движението на социалното битие и разгръщането на художествените идеи. Четиримата сякаш композират отделните части на една симфония, посветена на българската трагична съдба. И за четиримата революцията (национална, социална и естетическа) е възхитителен идеал, поетически образ, който властно завладява творческото въображение, но същевременно е и жестока реалност. И четиримата не могат да си представят собствения живот и творчество без борбата за осъществяване на този идеал. И за четиримата бъдещият ден на Отечеството е немислим без хармонията между национална и социална революция. И четиримата без колебание приемат саможертвата като върховен акт на нравствен избор и социален дълг.   Тези горди, самотни и неустрашими поети и личности отразяват най-ярко и точно духа на своето време, фиксират с творчеството си отделните действия от драмата на националната съдба. Така можем да си обясним високия градус на социалния патос в техните творби. Те живеят и творят с ясното съзнание, че Провидението ги е натоварило с тежката роля да бъдат певци на тъгите и драмите на своето време. И удивително е, че при цялата драматичност на индивидуалния им живот техните внушения са трагични, но не песимистични. Словото им е облъчено от особена вътрешна светлина и е заредено със слънчева енергия и вяра.   През последните години скверноусти нискочели псевдоинтелигенти и хора с лакейски манталитет се опитват да внушават на българското общество, че автори като Христо Ботев, Пейо Яворов, Гео Милев, Христо Ясенов, Христо Смирненски, Никола Вапцаров трябва да бъдат подложени на преоценка. Не им харесва на “преоценителите”, че тези велики български поети са и личности с неизтощим революционен дух, хора, посветили живота и творчеството си на социалната идея. Разбира се, причина за скверните попълзновения е не само духовната пустота на споменатите “преоценители”, а и неудържимото им раболепие да изпълнят една добре заплатена външна поръчка. Тези литературни ибрикчии се наемат със задача, която не е по оскъдните им духовни силици – да преподредят естетико-художествената и общокултурната йерархия на ценностите в България от Освобождението насам. Но “Не се гаси туй, що не гасне”, прогласява народният поет дядо Вазов.   Животът и творчеството на Вапцаров повтарят по изумителен и загадъчен начин нравствения Път и социалния Избор на други големи български поети. Драмата на националната съдба се оглежда у него по същия начин, както у Ботев, Яворов и Гео Милев. Подобно на тях Вапцаров отказва да приеме живуркането в една филистерска действителност и посвещава целия си живот на социалната и нравствената промяна на обществото. И неговата поезия, както поезията на споменатите поети, отразява върхови и крайно напрегнати състояния на българския дух, на конкретното социално и екзистенциално време. Затова тя е тревожна, драматично заредена, взривообразно разгръщаща се, тя улавя и художествено претворява посланията на действителността. А тези послания са жестоки. Човекът, този уж венец на мирозданието, е запокитен в бездната на мизерията. Насилието тържествува над неговия стремеж към хармония. Несвободата става всекидневие. Поезията на Вапцаров твърде често всъщност проследява зловещата хроника на цинизма на епохата, на неговите безбройни превъплъщения.   У Вапцаров ще открием редица ключови думи, които съдържат концентрирани основните послания. Достатъчно е да посочим думи като вяра, епоха, хляб, свобода, история, родина, майка, песен, надежда, тревога, човек. Няма да е преувеличено, ако кажем, че основният лайтмотив във Вапцаровата поезия е посветен на превъплъщенията на вярата. Вапцаров разглежда лирическия герой, отделната личност като индивидуална вселена, като своеобразен храм на Вярата.   Храм от светлина и хармония, единство и противостояние. Подобно твърдение може да изглежда парадоксално, но ако прелистим отново единствената стихосбирка на поета “Моторни песни” (1940), ще усетим във всяко стихотворение почти физически сблъсъка с жестоката действителност – “живота със грубите/ лапи челични”; “живот без маска и без грим”; “и ти ще бъдеш победен,/ разкапан, озлобен живот”; “ти помниш ли как/ някак много бързо/ ни хванаха в капана на живота”. Същевременно обаче тук откриваме и мощна контратеза. Срещу прозата на мрака се изправя светлото мечтание – пролетният вятър, който люлее нивите, зората, в която се къпят с блясък звезди. Вярата!   Петдесет години преди началото на новото хилядолетие Вапцаров вижда човека като същество, изваяно от светлина. У него светлината и сянката идват от вярата и невярата. Затова, без да си служи с думи, които символизират цветовете, поезията на Вапцаров е толкова цветово наситена и многобагрена. Чрез светлината и сянката у отделния човек Вапцаров рисува картината на епохата. За Вапцаров вярата е не само свързана с една справедлива и привлекателна социална идея, тя отразява в не по-малка степен определени нравствени аспекти и измерения.   Ако човекът е жесток, брутален, фалшив, ако у него мракът надделява и обсебва душата му, причината за това е главно несправедливата социална уредба. Но вярно е и обратното – невъзможно е да се постигне един социален идеал от хора с тъмни души.   Ето защо при Вапцаров постоянният сблъсък между мечтата и жестоката действителност е предаден така релефно и емоционално завладяващо. Човекът никога не е само светлина или само сянка, той винаги е в динамично равновесие и развитие. Затова и вярата при Вапцаров е тревожна вяра, тя винаги е заредена с особения трепет на съмнението, на неудовлетворението. Затова и самият образ на живота в поезията на Вапцаров е така персонализиран, поетът го натоварва с чертите на човешко същество. А отношенията с него са повече отношения на двубой, на противоборство.     Ние сплетохме здраво ръце, с тебе се счепкахме здраво. Кръв капе от мойто сърце, грохнал си ти. Тогава? – Един ще бъде повален, един ще бъде победен – и победеният си ти.   Не вярваш ли? Не те е страх? Но аз пресметнах всеки ход, последния кураж събрах и ти ще бъдеш победен, разкапан, озлобен живот.                                  (“Двубой”)     Времето, в което живее и твори Вапцаров, е действително жестоко време, време на разломи в колективната и индивидуалната душа; време, което задължава всяка личност да направи своя конкретен граждански и нравствен избор.   Вапцаров прави своя избор – и със словото си, и с живота си той воюва за изграждането на бъдещия ден. Опитвайки се да извае този лелеян образ, поетът си служи с постоянни вътрешни цитати и алюзии с образи на други велики български творци.   Стихът “ще снемем ние/ слънцето при нас” от стихотворението “Завод” не може да не ни напомни например финала на поемата “Септември” от Гео Милев. При Гео Милев става дума за снемане на блажения рай долу, върху печалния, в кърви обления земен шар. При Вапцаров закодираният в яркия образ смисъл е идентичен. Подобно своеобразно вътрешно позоваване и диалог ще открием в стихотворението “Не бойте се, деца”, където Вапцаров се обръща към внушенията на Яворовото стихотворение “В часа на синята мъгла” с великолепния образ на децата на бъдещето.   Поезията на Вапцаров е своеобразен диалог с времето, разговор с епохата. Затова нейното изграждане е подчинено почти винаги на принципа на драматургичното разгръщане. Отделното стихотворение има завръзка, сюжет, развитие, кулминация и развръзка. Внушенията се извайват от едновременното звучене на няколко гласа тъкмо защото в тази поезия говори духът на раздвоеното време. Лирическото изображение е диалогизирано, предпочитаната форма е белият, свободният стих, накъсването на фразата с разговорни интонации, повторения, въпроси, реторични обрати и т.н.   Лирическото изображение при Вапцаров винаги е многопластово. Ако единият пласт следи и отразява жестокото социално напрежение, което постоянно ражда съпротива, борба, отричане, отхвърляне, несъгласие – другият пласт показва вярата, надеждата, убеждението, че крайната задача и смисълът на човешкия живот не са насилието и робството (социално, духовно и пр.). Поезията на Вапцаров непрекъснато поставя въпроси, но разговорният език няма функцията само да изобрази индивидуалния човек в условията на едно жестоко и преломно време, а и да ни даде възможност да чуем различните гласове на човека и самото време:   И аз крещях години – цяла вечност... Долавях, че и другите крещят...                                  (“Завод”)     Цялата поезия на Вапцаров е вик на протест, несъгласие, отхвърляне, отричане на каквото и да било право върху Човека, присвоено от Властта. Несправедлива и безчовечна е онази власт, която продава националните интереси и която се страхува от възразяващата срещу това личност, смята поетът. В такъв план ярката антифашистка ангажираност и дейност на Вапцаров не е само поетичен порив на една кристално чиста и нравствено извисена личност, а и житейска позиция на човек, който поставя националните и духовните ценности над всичко. Който не може да си позволи компромис със собствената си съвест и съвестта на епохата.   Вапцаров притежава болезнено изострено чувство за историчност. Той разговаря непрекъснато с историята, полемизира с нейната студена фактологичност. Понякога я одухотворява като човешко същество, друг път не крие горчивината си от нейното бездушие.   Какво ще ни дадеш, Историйо, от пожълтелите си страници? – Ний бяхме неизвестни хора от фабрики и канцеларии,   ний бяхме селяни, които миришеха на лук и вкиснало. И под мустаците увиснали живота псувахме сърдито.   Ще бъдеш ли поне признателна, че те нахранихме с събития и те напоихме богато с кръвта на хиляди убити.   Ще хванеш контурите само, а вътре, знам, ще бъде празно. И няма никой да разказва за простата човешка драма.                                  (“История”)   След неговата трагична гибел Вапцаров е оценяван не само от историята, а и от ярки и значими световни поети. Достатъчно е да споменем Салваторе Куазимодо, Арис Диктеос, Янис Рицос, Марио де Микели, Жан Канапа и т.н. Ето какво споделя Арис Диктеос: “... Вапцаров се роди от своята смърт. Удивени, непосредствено след войната съотечествениците му откриват пред себе си “едно почти неизвестно до този момент поетическо чудо.” И ако и да не се касае точно за чудо, то се касае за едно изключително явление в международната пролетарска или просто социална поезия. Аз поне не познавам друга поезия, която да излъчва такава силна топлота, човечност, близост и честност, поезия, която да е толкова убедителна в изискванията си за хуманна справедливост и мир, каквато е поезията на Вапцаров. И колко вяра в човека и в неговото бъдеще, колко копнеж за живот изразява и предава тази поезия, така проста, скромна и непосредствена като слово, поезия, която не приема красивите думи и натруфеността.”   Споменатите световноизвестни поети съзират в живота и творчеството на Вапцаров не само подвига на саможертвата, а и блестящия талант на истински говорител на времето, художник, който рисува неподправената драма на своето поколение, изгоряло в жестока война с фашистката чума.   Като говорим за Саможертвата, трябва да подчертаем мистичната последователност, с която всички най-значителни български поети вграждат и своя живот, и своето творчество в духовния храм на българската национална съдба. Това като че ли е най-ярката характерологична особеност на българската поезия – безкористно всеотдаденият на националните тревоги, въжделения, борби, възторзи и покруси поет да вгради своята индивидуална духовна вселена във вселената на националния дух. В такъв план и Вапцаров е един от посветените в българската поезия, личност, избрана от Провидението да носи и осмисля националната кармична натовареност.   Никола Вапцаров изпреварва с половин век своите съвременници в разгръщането на редица нови идеи в българската поезия. Точно като Ботев, Яворов и Гео Милев и той гледа десетилетия напред. Неговата поезия е толкова богата и наситена с внушения, че всяко следващо българско поколение ще преоткрива нови ценностни послания, които ще му помогнат да разбере себе си и да осмисли бъдещия си живот. В такъв смисъл Вапцаров е от фалангата на българските поети, които са не само могъщи творци, а и нравствени показатели за българското общество. И саможертвата на Вапцаров не е жест към една политическа партия, както днес фасулковците (ако използваме израза на Пенчо Славейков) се опитват да ни убедят. Тази саможертва е водена от неунищожимата социална идея. А срещу социалната идея, срещу вярата в нея, както самият Вапцаров казва:   и бронебойни патрони за нея няма открити! Няма открити!                      (“Вяра”)   Вапцаров е едновременно средоточие на поетическите послания на големите духовни водачи на България (Христо Ботев, Иван Вазов, Пенчо Славейков, Пейо Яворов, Гео Милев, Христо Смирненски) и начинател на нови тенденции, нова чувствителност, нови идеи в българската литература.   Отново в традициите на великата българска литература Никола Вапцаров е със своя народ и в живота, и в смъртта. Този голям поетичен талант, разстрелян на Христова възраст от страхливото бездарие на властта, и с живота, и със смъртта си доказва, че е апотеоз на свободната личност. Собствената му съдба е своеобразна метафора на Освобождението на човешкия дух от оковите на мерзката тленност, апотеоз на извисената хармонична душа над низките филистерски страсти на грубата материалност, апотеоз на истинското посвещение на Отечеството, което се противопоставя на продаването на националните интереси. В такъв план поетът на безстрашната вяра Вапцаров се превръща все повече в поет на бъдещето.    ", "date": "2017.12.13", "title": "Иван Гранитски за Никола Вапцаров като апотеоз на безстрашната вяра"}
{"url": "http://epicenter.bg/article/Izlozhba-pokazva-koledni-kartichki--posveteni-na-140-a-godishnina-ot-Osvobozhdenieto/142851/6/0", "text": "Президентът Радев, премиерът Борисов и председателят на НС Караянчева ще бъдат поздравени за Коледните и новогодишните празници с по една от картичките. Специална е отредена за почетния патрон на движението, вицепрезидента Йотова Деца от цялата страна бяха наградени в конкурса на Общобългарския комитет “ Васил Левски “ за коледна картичка, посветен на 140-та годишнина от Освобождението на България. В него участваха 348 ученици от клубовете “ Млади възрожденци “ от цялата страна. На откриването на изложбата с картичките днес в Руския културно-информационен център бяха и деца от столични училища, членове на движението “ Млади възрожденци “. Първа награда в отделните категории се присъжда на : Теодора Стефанова, 12 год. от ОУ “ Васил Левски “,  Разград Алекс Сергев, 10 год. НУ “ Любен Каравелов “, гр. Съединение Александър Пресолски, 8 год. НУ “ Иван Вазов “, Плевен Присъдени са три втори, три трети и девет поощрителни награди на деца от Сливен, Кула, Айтос, Силистра, Твърдица, Велико Търново, Белене, Търговище, село Сотиря и други. Президентът Румен Радев, министър-председателят Бойко Борисов и председателят на Народното събрание Цвета Караянчева ще бъдат поздравени за Коледните и новогодишните празници с по една от картичките, получили първа награда. Специална картичка е отредена за почетния патрон на движението, вицепрезидента на България Илиана Йотова. Предвидено е  всеки един от 240-те народните представители да получи по една от уникалните картички. С тях ще бъдат поздравени и Патриарх Неофит, министри, председателят на БАН и на други ведомства и организации.", "date": "2017.12.13", "title": "Изложба показва коледни картички, посветени на 140-а годишнина от Освобождението"}
{"url": "http://epicenter.bg/article/Nyu-York-Tayms--Putin-demonstrira-uvelichavashtoto-se-rusko-vliyanie-s-obikolkata-v-Blizkiya-Iztok/142821/11/33", "text": "Президентът на Русия Владимир Путин предприе бърза обиколка на новите си съюзници в Близкия Изток в понеделник, демонстрирайки разширяването на руското влияние в региона и продължаващото смаляване на ролята на САЩ, пише авторитетното американско издание The New York Times, цитирано от „Фокус“.   Путин спря за кратки посещения в Сирия и Египет, срещайки се за малко с лидерите на тези страни и в края на деня пристигна в турската столица Анкара, за да разговаря с турския си колега Реджеп Таийп Ердоган.   Неговата обиколка бе осъществена в момент, в който гневът срещу САЩ е необичайно силен, благодарение на решението на американската администрация да признае едностранно Ерусалим, третият по религиозно значение град за мюсюлманите, след Мека и Медина, за столица на Израел. Този ход допринесе за допълнителната изолация на САЩ и Израел и разочарова американските съюзници в Европа и арабския свят, като същевременно даде допълнителни доказателства на арабите, че Съединените американски щати са откровени анти-мюсюлмани.   В понеделник, в Брюксел, например, премиерът на Израел Бенямин Нетаняху получи безцеремонен отказ на молбите си, ЕС да „признае реалното положение на нещата“ и да възприеме позицията на Тръмп.   Пътешествието на Путин изпълни и някои домашни цели, показвайки ролята му на глобален държавник в навечерието на кампанията за предстоящите президентски избори в Русия, когато той най-вероятно ще спечели петия си мандат на поста, който най-вероятно ще е неговият последен.   На всяка спирка, той имаше някое постижение или приятелство, с което да се похвали.   По време на краткото си посещение в руската военновъздушна база Хмеймим в Сирия, където бе приветстван от президента на страната Башар Асад, Путин отново заяви, че руската армия е изпълнила поставените цели за мисията си и ще бъде върната у дома, обещание, дадено за първи път през месец март 2016 година и нарушено многократно от тогава.   В Египет, Путин и президента Абдел Фатах ас Сиси обсъдиха няколко въпроса, отразяващи нарасналото влияние на Москва. По време на съвместната си пресконференция, двамата потвърдиха новините, че Русия и Египет са предприели стъпки за възобновяване на полетите помежду си, след като Кремъл преустанови въздушните съобщения с Кайро след свалянето на руския пътнически самолет над Синайския полуостров през 2015 година.   Освен това, те изглежда потвърдиха появилите се слухове за подписан договор, според който Русия ще построи първата атомна електроцентрала в Египет, на стойност 30 милиарда долара. В края на месец ноември се появиха твърдения, че двете страни са пред подписване на споразумение за свободно използване на египетското въздушно пространство и военните бази в Египет от руските военновъздушни сили.   Визитата в Турция беше последната спирка на Путин за деня, с дневен ред, фокусиран върху преговорите за политическото разрешаване на сирийската криза и продажбата на съвременния Зенитно-ракетен комплекс(ЗРК) С-400 на Турция. В миналото, Русия отказваше да предостави на Анкара такава техника, но турският президент Реджеп Таийп Ердоган заяви, по време на съвместната пресконференция в понеделник, че двете страни ще се срещнат отново тази седмица, „за да свършат необходимата работа за реализацията на сделката за С-400“.   Това е осмата лична среща между Путин и Ердоган за тази година, а в последно време те се срещат на всеки две седмици.   По всичко личи, че Русия е успяла да извлече максимална изгода от нежеланието и нерешителността на САЩ да се замесва в различните конфликти в региона на Близкия Изток, особено в Сирия, както и неспособността да оправи отношенията си с няколко страни, като например Египет, който изгони Съветските военни и политически експерти в началото на 70-те, след дълги години на близко военно сътрудничество.   Независимо от това, че Путин е сигурен победил в президентските избори, които ще се проведат през март 2018 година, той иска рекордна избирателна активност и рекордно ниво на подкрепа за него, според някои публикации в руските медии.   За да направи това, той трябва едновременно да генерира въодушевление от не толкова бляскавата кампания и да изглежда съсредоточен върху решаването на вътрешните проблеми на Русия, според няколко различни руски политически анализатори, дори и да изглежда доста по оживен, когато говори за външна политика, отколкото, когато коментира подобряването на руските пътища. Именно затова той иска да ограничи ролята на Русия в Сирия преди началото на кампанията за президентските избори в началото на февруари.   „Хората не се интересуват много от Сирия, защото тя е далечна земя, за която народа знае много малко“, заяви Константин фон Егерт, политически анализатор и водещ на коментарно предаване по независима руска телевизия. Ако изобщо руснаците се замислят за това, обикновено те се чудят защо Кремъл хвърля пари в регион, отдавна населяван от диваци, искащи да се избиват едни други.   В Сирия Путин повтори, че руската армия е ликвидирала опасността от радикалните ислямски екстремисти, което е било и целта на изпращането й преди две години, въпреки че мнозина вярват, че целта е била да се спаси Асад, по онова време последният съюзник на Русия в региона.   „За две години, Въоръжените сили на Русия, заедно със Сирийската арабска армия, разгромиха най-боеспособната група международни терористи“, заяви Путин, по време на речта си в руската военновъздушна база Хмеймим, край Латакия. „Във връзка с това, взех решение: Значителна част от руския военен контингент в Сирия ще се върне у дома, в Русия“.   Както обикновено, Путин си остави широко поле за маневри, казвайки, че „значителна част“ от войниците ще се върне в Русия. Освен това той отбеляза, че страната му ще запази постоянно присъствие в региона, оставайки в постоянните си бази – военноморската в Тартус и военновъздушната в Хмеймим, край Латакия.   Говорителят на руския президент Дмитрий Песков беше още по многозначителен, заявявайки, че няма определен краен срок за изтеглянето на руските войници. „Ясно е само, че това не може да се случи за един ден“, обясни той.   Някои анализатори смятат, че заявлението на Путин за изтеглянето на част от руските войски, може да се възприема като част от усилията за принуждаване на Асад да приеме руския възглед за политическо разрешение на конфликта в Сирия, срещу който той показа забележителна устойчивост, въпреки тежката си зависимост от руската военна помощ.   Русия не само успя да усили разнебитената армия на Асад, но и е на път да отклони мирните преговори със световните и регионалните сили от идеята, че сегашния презиент на Сирия трябва да оваканти поста си, преди да бъде постигната, каквато и да е договорка.   Но Москва не иска да подкрепя вечно отслабената сирийска държава със спорна легитимност. Русия даде стотици военни жертви в боевете и изхарчи голяма сума за войната и подкрепата за Асад. Сега Путин е готов да обяви, че е победител в конфликта, не само от военни съображения, но и за да циментира лидерството си в международните преговори, на които гледа като на триумфално официализиране на завръщането на Русия на световната сцена, в ролята й на равностойна сила на САЩ.   Преговарящите от страна на сирийската опозиция, участващи в разговорите в Женева, под шапката на ООН, приветстваха заповедта на Путин за изтегляне. „Това ще ни помогне, това е добре, ние сме много позитивно настроени“, заяви Хинд Кабават, член на екипа за преговорите на опозицията.   Те изразиха надежда, че Русия сега е готова да използва всички лостове за влияние над Асад, с които разполага, за да го принуди да приеме компромиси, които биха дали импулс на преговорите в Женева. Други анализатори отбелязаха, че в Женева не се е случило нищо съществено, като според тях, това важи и за бойните действия в Сирия и следователно заявлението на Путин за изтегляне на руските войски е свързано най-вече с вътрешната политика на Русия, отколкото със Сирия.   Очакваше се, че в Турция Путин ще иска подкрепата на Анкара за сдържането на ислямистките милиции в северните сирийски провинции Идлиб и Алепо, както и че ще настоява Ердоган да признае Асад за легитимен лидер на Сирия, според мнението на Хакан Аксай, руски анализатор, работещ за независимия турски интернет портал Т24.   По време на съвместната пресконференция с Путин, Ердоган заяви, че, след като двамата са обсъдили ситуацията в Сирия в понеделник, следващата стъпка, която ще предприемат, е да проведат втора среща в руския черноморски курорт Сочи. Освен това, турският лидер определи близките отношения между Русия и Турция като „важни за стабилността в региона“.   Турция продължава да иска свалянето на Асад, но, както по-голямата част от опозицията, вече не настоява за отстраняването му като предварително условие за мирни преговори. Същевременно, Анкара се противопоставя категорично на присъствието на сирийските кюрди на масата за преговори, както заяви Махир Юнал, говорител на управляващата в Турция „Партия на справедливостта и развитието“, по време на разговора си с чуждестранни журналисти. Сирийските кюрди имат подкрепата на Съединените американски щати, но Турция е непреклонна в убеждението си, че те са последователи на поставената извън закона в Турция „Работническа партия на Кюрдистан“(ПКК) и са все по-загрижени, че оръжията, доставяни от САЩ, ще бъдат пренесени през границата в тяхната територия.   Превод и редакция: Агенция „Фокус“    ", "date": "2017.12.13", "title": "Ню Йорк Таймс: Путин демонстрира увеличаващото се руско влияние с обиколката в Близкия Изток"}
{"url": "http://epicenter.bg/article/Prokopiev-ne-vizhda-nishto-neredno-da-izpolzva-vrazkite-si-premiera--za-da-spre-proverka-na-KONPI/142841/11/0", "text": "Това заяви изненадващо днес в студиото на БТВ Иво Прокопиев, след като КОНПИ запорира сметките му.     (КОНПИ), чиято цел е да бори коруцията и да конфискува имущество на незаконно забогатели, какъвто в случая очевидно е той.     с искане от личен характер - да се спасят неговите фирми, имоти, пари.     , защото няколко пъти повтори, че Пламен Георгиев е назначен от премиера, съответно той му е началник и може да му нареди да спре проверката на КОНПИ.     и искаха неговата оставка заради срещата му с Георги Гергов и Сашо Дончев, на която Цацаров категорично е отказал каквото и да е протекция и е декларирал, че държавното обвинение работи по закон, но днес не вижда проблем, че е тропал на вратата на Борисов с искания да получи \"политически чадър\".    Всъщност днешното интервю на Прокопиев в БТВ беше много полезно, защото окончателно паднаха маските. Просълзяваща беше историята на неговото забогатяване - от талантлив разградски репортер, който на 21 години направил собствен вестник, до 12-годишен опит на фондовите борси в неговата младост, някъде до 30-ата му годишнина, когато вече става едър предприемач. Комична беше и легендата за \"Каолин\". Както и тази за свободните МУ медии, известни като \"добрите бухалки\", от които премиерът се плашел. Разкази за милиони с неясен произход, за които не иска да дава отчет, защото е над другите. Умен и красив, честно забогатял български предприемач.     Спрете да търсите политически протекции, да хленчите по медиите, да заливате с доноси и клевети европейските институции. Спрете и съпругата си! Нека не плаши Канал 3 и другите медиите, които тя не командва. Повярвайте във върховенството на закона, нали това са европейските ценности, в които се кълнете. ", "date": "2017.12.13", "title": "Прокопиев не вижда нищо нередно да използва връзките си с премиера, за да спре проверка на КОНПИ"}
{"url": "http://epicenter.bg/article/Svetlana-Sharenkova--Dimkata--Tehnoimpeks-/142861/11/0", "text": "                        „            ", "date": "2017.12.13", "title": "Светлана Шаренкова: Димката „Техноимпекс”"}
{"url": "http://epicenter.bg/article/Valentin-Zlatev--Nastoyavame-za-pravila-na-pazara-na-goriva--koito-sa-ednakvi-za-vsichki-/142839/4/0", "text": "\"Не водя лични войни с никого и не изпитвам никакви лични емоции спрямо Веселин Марешки. Ние, компаниите - членове на Българската петролна и газова асоциация, винаги сме настоявали да се спазват принципите на конкуренцията и върховенството на закона\"  \"Настояваме правилата да са валидни за всички, включително и за г-н Марешки и свързвания с него бизнес, ако въобще е ясно какъв е този бизнес и кой всъщност го притежава\", казва Златев.  Според председателя на БПГА компаниите от асоциацията са сезирали Комисията за защита на конкуренцията, защото имат сериозни съмнения, че пазарното поведение на Марешки нарушава правилата.  \"Нас постоянно ни проверяват всички контролни органи в страната - 17 на брой. Нито една наша ревизия не е била отлагана чрез намеса на съда и всички са завършвали със съответните ревизионни актове. Нека по същия начин бъдат проверявани всички фирми в сектора, в това число и тези, свързани със зам.-председателя на парламента. Затова вече повече от година задаваме простичък въпрос - има ли поне един акт за приключила ревизия на негова фирма?\", казва още Валентин Златев.  \"Ние например разпространихме публично справка с платените от компаниите в групата на “ЛУКОЙЛ” данъци и призовахме Марешки също да оповести какъв принос към хазната имат неговите фирми в сектор “Горива”. Да обясни как така хем твърди, че продава на печалба, хем финансовите отчети на компаниите му показват загуба. Марешки обаче заобикаля подобни въпроси от страна на ваши колеги, като в същото време използва парламентарната трибуна за нападки срещу конкурентите си\", пояснява председателят на БПГА.  \"Всички виждаме по магистралите и пътищата табели за евтин дизел, както и цистерни, които със сигурност продават контрабандни горива. Многократно сме сигнализирали компетентните органи за това, те казват, че са наясно с проблема, но той остава. Самата нормативна уредба създава предпоставки за влизане на контрабандно гориво в страната.\"  1 милиард лева годишно и дори повече са загубите на държавата от контрабандните горива, твърди той. Според анализа на БПГА нормативната база е твърде разпокъсана. Секторът на горивата се регулира от 14 закона и още десетки наредби, от множество контролни институции, като всяка оперира в своя сектор. Липсва координация, което води до пропуски в контрола. От БПГА смятат, че нивото на сивия сектор у нас е вероятно най-високото в ЕС - около една трета, по данни на финансовото министерство. А това говори за огромен размер на непостъпили в хазната данъчни приходи.  По данни на БПГА най-големите нарушения са в т.нар. ведомствени бензиностанции, изоставени ТКЗС-та, монтирани стари цистерни в стопански дворове, а напоследък се забелязват и съвсем нови обекти, които представляват една колонка и съд, от който се точи гориво. Има ги и т.нар. мобилни бензиностанции - стари цистерни, микробуси с пластмасови съдове, снабдени с елементарни пистолети. На някои уж редовни търговски обекти се манипулират уредите за измерване и онлайн връзката с НАП.  \"Имаме големи съмнения, че контрабандно гориво може да се продава и на бензиностанции, в които няма ПОС терминали и не се приемат банкови разплащания\", разказва още Валентин Златев.  ", "date": "2017.12.13", "title": "Валентин Златев: Настояваме за правила на пазара на горива, които са еднакви за всички "}
{"url": "http://epicenter.bg/article/Ivo-Prokopiev--Nyama-nikakvo-znachenie-s-kakvi-sredsva-e-platen--quot-Kaolin-quot-/142804/3/0", "text": "Бизнесменът олигарх Иво Прокопиев се срещнал лично с Бойко Борисов и поискал от него да спре проверката на КОНПИ. Премиерът отказал с мотива, че КОНПИ е независим орган. Този скандален факт разкри бизнесменът в ефира на БТВ.   \"Тези запорирани 200 млн. не са пари в сметки, а са дялови акции и имоти, не са пари\", заяви пред бТВ бизнесменът Иво Прокопиев, който коментира вчерашния запор на негово имущество и сметки от КОНПИ.   \"Вчера чухме поне 10 груби лъжи. КОНПИ се поставя над закона. Относно \"Каолин\" те преповтарят доклада на прокуратурата по времето, когато главен прокурор беше Никола Филчев, но игнорират всички решения на съда след това, които ясно доказват, че при приватизацията на \"Каолин\" няма нередности. Няма никакви нередности при тази сделка. Така е отсъдил българският съд.   Пламен Георгиев и КОНПИ се поставят над съдебно решением което е грубо погазване на закона. Тази комисия няма право да разследва не само приватизационни сделки, а и никакви. За сделката с \"Каолин\" има съдебно решение, че няма нарушение. В това решение ясно се казва, че инвестиционния план е спазен. Платена е цялата цена, запазени и развити са работни места\", коментира той.   \"Няма никакво значение с какви платежни средства е платена цената за \"Каолин\". С каквото е било възможно тогава, с това е било платено\", обясни Прокопиев факта, че е платил с компенсаторки.   \"Атаката е груба политическа поръчка. Редно е премиерът Бойко Борисов да излезе и да каже дали подкрепя тази брутална атака. Премиерът е работодател на председателя на КОНПИ. Аз се срещнах лично с Бойко Борисов и му казах, че тази проверка е незаконна. Той ми отговори, че и на него не му харесва, но няма какво да направи, защото КОНПИ е независим орган. Бойко Борисов не винаги казва истината обаче\", разкри бизнесменът.   \"Разбрах от интервю на Пламен Георгиев, че ме проверяват. То е публикувано на сайта на КОНПИ. Не знам как могат да се оплакват от натиск, когато те провеждат брутална атака срещу свободните медии. Ние не сме оказвали никакъв натиск. Просто давахме публична информация. От нея ясно се виждаше, че доходите ми многократно надвишават разходите. Няма никакви разминавания между разходи и приходи\", завърши Прокопиев. ", "date": "2017.12.13", "title": "Иво Прокопиев: Няма никакво значение с какви средства е платена цената на \"Каолин\""}
{"url": "http://epicenter.bg/article/Deloto-KTB-startira-na-otkrito-zasedanie-v-Spetsializiraniya-sad/142812/3/0", "text": "Обемът на събрания доказателствен материал, заедно с веществените доказателства и приложенията, надхвърля 1360 тома. Делото бе разпределено на съдия Виржиния Петрова. Делото КТБ стартира днес на открито съдебно заседание в Специализирания съд. Обвинителният акт, който във всичките му копия, е над 210 000 страници, беше внесен от Специализираната прокуратура на 20 юли. Тогава от прокуратурата съобщиха, че са разпитани повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома. Делото бе разпределено на съдия Виржиния Петрова. На съд прокуратурата предаде банкерът Цветан Василев и още 17 души. Това са Александър Панталеев, Илиан Зафиров, Георги Христов, Георги Зяпков, Елка Стойкова, Елена Инджева, Рангел Стойчев, Светлана Георгиева, Снежанка Велева-Стефанова, Маргарита Голева, Красимир Хаджидинев, Маргарита Петрова, Мария Димова, Борислава Тренева-Кючукова, Цветан Гунев, Румен Симеонов, Славияна Данаилова-Велева.", "date": "2017.12.13", "title": "Делото КТБ стартира на открито заседание в Специализирания съд"}
{"url": "http://epicenter.bg/article/-Spetssadat-ne-dade-hod-na-megadeloto-za-KTB-/142826/3/0", "text": "  Основната причина е нередовното призоваване на мажоритарния собственик на банката Цветан Василев и отсъствието му от залата.       „Тук съм, защото това е сценарият, затова – каза пред bTV Гунев. – Сценарият на когото го е съчинил. Много хора могат да ви отговорят на този въпрос, само вижте тези, които в последните три години коментират непрекъснато по темата (...) Разликата между този фалит и старите фалити е, че старите фалити станаха по съвсем логични икономически и финансови причини, а този стана по... атака. В процеса ще се разбере от кого“.   Константин Симеонов, адвокатът на Василев, посочи, „инициаторът на този процес не е разпитан“. „Има едно лице с три имена и адрес, което е пуснало сигнал на 27 март 2014 г. и същия ден е образувано досъдебното производство (...) Този човек нито е потърсен, нито е разпитан“.", "date": "2017.12.13", "title": "Специализираният съд не даде ход на мегаделото за КТБ "}
{"url": "http://epicenter.bg/article/GDBOP-arestuva-obshtinski-savetnik-ot-GERB-i-sina-mu-zaradi-trafik-na-hora/142832/3/0", "text": "  Акцията е проведена вчера, но за нея стана ясно днес. Към момента групата е задържана за 24 часа. Днес специализираната прокуратура ще решава дали да повдигне обвинения и дали да поиска удължаване на мярката за неотклонение.   Задържаният общински съветник е д-р Христо Минков. Той е бивш кмет на Свиленград, а в момента е съветник от гражданската квота на групата на ГЕРБ. Kaндидaтypaтa мy бe издигнaтa oт CДC пo вpeмeтo, ĸoгaтo cилният чoвeĸ в cинитe peдици бe Гeopги Шишĸoв.   Заедно с него в ареста е и синът му.", "date": "2017.12.13", "title": "ГДБОП арестува общински съветник от ГЕРБ и сина му заради трафик на хора"}
{"url": "http://epicenter.bg/article/Shofyorat--osaden-za-tragediyata-v-reka-Lim--pochina-zad-volana-/142850/3/0", "text": "Шофьорът, който беше осъден за трагедията в река Лим, почина зад волана в Смолян, съобщи  64-годишният Илия Измирлиев шофирал, когато му прилошало. Той загубил контрол над микробуса, който се блъснал на няколко места и се спрял в мантинела.  Инцидентът станал в сряда сутринта по пътя за Пампорово.  При произшествието няма други пострадали или жертви.  Илия Измирлиев беше зад волана на фаталния автобус на транспортната фирма \"Пампорово\", който падна във водите на река Лим. Трагедията, разиграла се на 4 април 2004 г., отне живота на 12 деца. Шофьорът беше осъден на 4 години затвор, които излежа.   ", "date": "2017.12.13", "title": "Шофьорът, осъден за трагедията в река Лим, почина зад волана "}
{"url": "http://epicenter.bg/article/BSP-pita-Karakachanov--Predopredelen-li-e-izborat-na-Mutafchiyski-za-nachalnik-na-VMA-/142857/2/0", "text": "Изборът на временния шеф на ВМА проф. Венцислав Мутафчийски за титуляр е предопределен, а избраната от Министерство на отбраната процедура за предварителна оценка и номиниране на кандидати е опорочена. Това твърди депутатът от БСП Николай Цонков в парламентарен въпрос, отправен към министъра на отбраната Красимир Каракачанов, показа проверка на Епицентър. бг.   Със заповед на Каракачанов е назначена комисия за предварителна оценка и номиниране на кандидати за длъжността „началник на ВМА и главен лекар на въоръжените сили на България“. Комисията е съставена от висши държавни служетели от Министерство на отбраната, които не притежават необходимите компетенции да оценяват концепции в област, много различна от сферата на техната работа.   Според Николай Цонков друг проблем поражда участието на директора на правната дирекция на Военна болница. Тя е била юрисконсулт на ВМА по времето, когато началник на ВМА е бил проф. Николай Петров, а негов заместник - сегашният временен шеф Венцислав Мутафчийски. В такива отношения с последния е и техническият секретар на комисията Валери Георгиев.   Всички тези факти за обезпокоителни и пораждат редица съмнения за провеждането на принципен избор на началник на ВМА. Освен това кандидатите не са поставени при равни условия, защото временния началник е в много по-изгодна позиция от конкурентите си, тъй като разполага с цялата информация и администрация на болницата, за да подготви концепцията, пише Николай Цонков. Депутатът от БСП пита защо времето за подготвянето на концепциите е едва 10 дни и защо те трябва да се представят с рапорти, подписани от проф. Мутафчийски, който също е кандидат за поста.   „Заповедта е в противоречие със Закона за въоръжените сили и Правилника за неговото прилагане, в който е разписан редът за кадровото развитие на военнослужещите“, се казва във въпроса към военния министър. Николай Цонков припомня, че процедурата изисква предварително съгласуване с президентството, Министерски съвет и началника на отбраната. „Какво налага провеждането на такава спорна и съмнителна процедура за избор на началник на ВМА, която е съчетана и с много грешки и нарушения. Защо не се прилагат и разпоредбите на правилника за прилагане на Закона за въоръжените сили“, пита още народният представител от БСП.", "date": "2017.12.13", "title": "БСП пита Каракачанов: Предопределен ли е изборът на проф. Мутафчийски за началник на ВМА?"}
{"url": "http://epicenter.bg/article/Pravitelstvoto-razpredeli-nad-700-mln--leva-na-dneshnoto-si-zasedanie-/142858/2/0", "text": "Правителството разпредели над 700 млн. лева на днешното си заседание. Това става ясно от решенията на министрите, разпространени от правителствената информационна служба. Най-много пари отиват за пътища - над 513 млн. лева  Правителството одобри увеличаване на утвърдения със Закона за държавния бюджет на Република България за 2017 г. максимален размер на ангажиментите за разходи, които могат да бъдат поети от Министерството на регионалното развитие и благоустройството, със сумата 513 843 560 лв. Промяната е свързана с необходимостта от поемането на ангажименти за изграждане на значими пътни проекти, изпълнението на които ще стартира в началото на 2018 г.  Със 120 млн. лева се увеличават средствата за превенция на екологични опасности. Капиталът на „Еко Антрацит“ ЕАД ще бъде увеличен със 120 млн. лева чрез емитирането на 12 милиона нови акции на тази стойност. Акциите ще бъдат придобити от държавата чрез бюджета на Министерството на икономиката, реши правителството на днешното си заседание.  Министерството на отбраната получи 19.970 млн. лв. за ремонта на изтребителите МиГ-29.  Правителството одобри и допълнителни разходи по бюджетите на министерства и трансфери към общини в размер на 39,518 млн. лева.  Допълнителни 9 милиона лева ще получат общините за 2017 г. за компенсиране на безплатния транспорт на деца и ученици.  Министерският съвет предостави 14,5 млн. лв. по бюджета на Националния компенсационен жилищен фонд, като за целта одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на финансите. Така общият размер на средствата по бюджета на НКЖФ за 2017 г. става 35,6 млн. лева.  Правителството одобри допълнителни разходи по бюджетите на министерства и трансфери към общини в размер на 39,518 млн. лева.  С две постановления правителството одобри трансфери по бюджетите на общини в размер на 6 203 604 лв. Средствата са за изпълнение на дейности по националните програми „Осигуряване на съвременна образователна среда“, „Без свободен час“, „Обучение за IT кариера“, „Оптимизация на училищната мрежа“' и „Информационни и комуникационни технологии в системата на предучилищното и училищното образование“.  Правителството одобри допълнителни трансфери по бюджета на МОСВ в размер до 2 млн. лв. в полза на Предприятието за управление на дейностите по опазване на околната среда. Средствата са от преизпълнение на утвърдените приходи по Закона за водите.  Правителството одобри допълнителни разходи по бюджета на Министерството на правосъдието в размер на 60 100 лв. Средствата са предвидени в централния бюджет. Те са за изплащане на обезщетения по сключени споразумения за нарушени права на разглеждане и решаване в разумен срок на дела по приключили граждански, административни и наказателни производства.  По бюджета на Министерството на правосъдието бяха одобрени и допълнителни разходи за персонал в размер на 662 000 лв. Средствата са необходими за изплащане на обезщетения, свързани с прекратяване на трудовите и на служебните правоотношения на служители в главните дирекции „Охрана“ и „Изпълнение на наказанията“ поради придобито право на пенсия за осигурителен стаж и възраст. Те ще бъдат осигурени чрез преструктуриране на разходите по централния бюджет.  Други 12,1 млн. лв. се предоставят като трансфер по бюджета на съдебната власт за покриване на неизпълнението на приходната му част. Със средствата ще се обезпечи покриването на вече одобрените разходи по бюджета на съдебната власт.  България ще финансира 55 проекта на стойност 3 541 706 лв. в страните от Западните Балкани и от Източното партньорство, решиха още министрите.  Правителството одобри допълнителни разходи по бюджета на МВР в размер на 8042 лв. за социални дейности.  Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 нови акции на тази стойност. Акциите ще бъдат придобити от държавата чрез бюджета на Министерството на енергетиката, реши Министерският съвет на днешното си заседание.   ", "date": "2017.12.13", "title": "Правителството разпредели над 700 млн. лева на днешното си заседание "}
{"url": "http://epicenter.bg/article/Maya-Manolova-slozhi-kray-na--modernoto-robstvo---video-/142859/2/0", "text": "„Всички, които през последните 3 години не са си получили заплатите от своите некоректни работодатели, вече ще могат да го направят през Фонда за гарантиране на вземания на работници от фалирали предприятия“. Това заяви омбудсманът Мая Манолова на брифинг в Народното събрание днес, след като депутатите окончателно приеха на второ четене промените в Кодекса на труда, които слагат край на практиката на некоректни работодатели да не изплащат заплати, осигуровки, извънреден труд, както и да не изпълняват договорени социални ангажименти към служителите си.   „Вече ще бъде забранено и няма да е възможно да се продават и фирми на клошари, с цел некоректни работодатели да избягат от отговорност към своите работници и да не им платят дължимото“, обясни Манолова.   Тя уточни, че работници с неизплатени заплати няма да могат да си получат парите веднага, но процесът ще се случи в рамките на следващата година. „Нито един лев, който се дължи на работник, няма да бъде изгубен“, категорична е омбудсманът. Тя благодари на депутатите от всички парламентарно представени групи, че са показали, че могат да работят заедно в интерес на гражданите, които са най-онеправдани.", "date": "2017.12.13", "title": "Омбудсманът Мая Манолова сложи край на „модерното робство“ (видео)"}
{"url": "http://epicenter.bg/article/Radev-se-sreshtna-s-prepodavateli-i-slushateli-ot-Voenna-akademiya--Georgi-Stoykov-Rakovski--/142860/2/0", "text": "Гарантирането на националната сигурност и сигурността на нашия регион са сред общите ни задачи и цели. Това заяви държавният глава и върховен главнокомандващ на Въоръжените сили Румен Радев, който разговаря днес на „Дондуков“ 2 с представители на Военна академия „Георги Стойков Раковски“, съобщиха от прессекретариата на държавния глава.  Делегацията, която включваше офицери – преподаватели и слушатели от магистърска специалност „Стратегическо ръководство на отбраната и въоръжените сили“, беше водена от началника на академията генерал-майор Груди Ангелов.  По време на срещата президентът изрази очакванията си, че военната експертиза ще бъде фактор при вземането на важни за държавата ни решения. Румен Радев отбеляза, че едно от най-важните предизвикателства пред офицерите в следващите години ще бъде умението им да изграждат способности в ограничени финансови рамки.  По време на дискусията генерал-майор Груди Ангелов запозна държавния глава с най-новите дисциплини и програми за обучение, въведени за изучаване във Военната академия.  По-рано гостите разгледаха сградата на президентската институция и участваха в дискусия по актуални въпроси на сигурността и отбраната, водена от секретаря по сигурност и отбрана генерал Стефан Янев и съветника по военна сигурност генерал-майор Данчо Дяков.  ", "date": "2017.12.13", "title": "Радев се срещна с преподаватели и слушатели от Военна академия „Георги Стойков Раковски“ "}
{"url": "http://epicenter.bg/article/Borisov-zaminava-za-Bryuksel-za-redovnoto-zasedanie-na-Evropeyskiya-savet-/142862/2/0", "text": "Министър-председателят Бойко Борисов ще участва в редовното заседание на Европейския съвет, което се провежда на 14 и 15 декември в Брюксел. Това съобщиха от правителствената информационна служба.  Основните теми, които ще обсъдят лидерите на държавите от Европейския съюз, са „Сигурност и отбрана“ и „Социално измерение, образование и култура“.  Европейският съвет ще заседава и във формата по чл. 50, за да направи преглед на актуалното състояние на преговорите за оттегляне на Обединеното кралство от ЕС.  ", "date": "2017.12.13", "title": "Борисов заминава за Брюксел за редовното заседание на Европейския съвет "}
{"url": "http://epicenter.bg/article/Korneliya-Ninova--Trudat-na-zhenite-ne-mozhe-da-e-po-nisko-platen-/142864/2/0", "text": "Председателят на БСП Корнелия Нинова се срещна с представители на сдружение „Младежки и граждански инициативи в розовата долина“ и „Български фонд на жените“, които работят по темата за равнопоставеност на половете предимно сред младите хора. Това съобщиха от пресцентъра на партията.  „Все още има разбиране сред част от обществото, че в политиката трябва да влязат повече мъже. Някои все още си позволят да се отнасят към жените снизходително, понякога подигравателно, особено когато нямат аргументи. Това се прави, за да обезсмислят сериозната тема и да те уязвят като жена“, каза Нинова.  По думите й трудът на жените не може да бъде по-ниско платен. Тя запозна присъстващите с кампанията на Обединението на жените социалистки “Жени срещу насилието”.  “Постигнахме добри резултати с няколко законодателни инициативи, които да подобрят законодателната база по темата - насилие срещу жени и деца”, каза още председателят на БСП.  Гостите подариха на Нинова книга с проучване за жените във властта, което включва и сравнение с други европейски страни.  ", "date": "2017.12.13", "title": "Корнелия Нинова: Трудът на жените не може да е по-ниско платен "}
{"url": "http://epicenter.bg/article/Ministar-Neno-Dimov-poe-predsedatelstvoto-na-Saveta-na-ES-po-okolna-sreda-/142865/2/0", "text": "В качеството си на следващ ротационен председател на Съвета на ЕС по околна среда министър Нено Димов пое символично „щафетата“ от естонския си колега Сиим Киислер. Традиционната церемония по предаване на Председателството се състоя днес в Брюксел. Това съобщиха от пресцентъра на министерството на околната среда и водите.  Първото Българско председателство на Съвета на ЕС започва от 1 януари 2018 г. и ще продължи до 30 юни 2018 г. Като ротационен председател на Съвета на ЕС по околна среда страната ни ще работи за запазване на високите стандарти за опазване на околната среда и качеството на живот на населението посредством устойчив растеж и „зелена икономика“.  Основните приоритети на Българското председателство на Съвета на ЕС в областта на политиката по околна среда ще бъдат кръговата икономика и екологичните иновационни инициативи, насочени към ефективното използване на ресурсите, намаляване на вредното въздействие върху околната среда и здравето на хората, включително посредством нови технологии.  Акцент по време на Председателството ще бъдат подобряването на качеството на атмосферния въздух и по-доброто регулиране. В рамките на Председателството страната ще постави фокус и върху подобряването на качеството на атмосферния въздух и по-доброто регулиране.  Темите за екоиновациите и прехода към кръгова икономика бяха обект на обсъжданията и на провелата се в рамките на деня традиционна среща с представители на международните екологични организации (Green 10) в Брюксел.  ", "date": "2017.12.13", "title": "Министър Нено Димов пое председателството на Съвета на ЕС по околна среда "}
{"url": "http://epicenter.bg/article/NSO-obuchava-shofyori-za-evropredsedatelstvoto/142866/2/0", "text": "НСО обучава нови шофьори за предстоящото европредседателство. За да стигнат до полигона на службата в Доброславци, кандидат-шофьорите минават през проучване и подбор. Те трябва да отговорят на две основни изисквания – бърза мисъл и плавни реакции.   Дисциплината при изпълнението на поставените задачи се подразбира. Инструкторите непрекъснато променят трасето, на което се отиграват ситуации, които трудно ще срещнеш във всекидневието – от типа на това едната кола да пази другата.   „Създаваме им опасни ситуации, в които самите шофьори да видят какво значи опасност и сами да преценят докъде могат да стигнат техните възможности”, коментира  зам.-началникът на НСО Емил Тонев. 40 нови шофьори от службите за сигурност вече са взели изпитите си и ще возят част от гостите за европредседателството.", "date": "2017.12.13", "title": "НСО обучава шофьори за европредседателството"}
{"url": "http://epicenter.bg/article/Ekaterina-Zaharieva--Statutat-na-Yerusalim-tryabva-da-se-reshava-v-pregovori-mezhdu-Izrael-i-Palestina-/142868/2/0", "text": "Статутът на Йерусалим трябва да се решава в преговори между Израел и Палестина. Едностранното решаване на въпроса няма да помогне. Това каза пред журналисти външният министър Екатерина Захариева по повод решението на американския президент Доналд Тръмп да признае Йерусалим за столица на Израел след изслушването й в Комисията по външна политика, предаде „Агенция Фокус“.  „Позицията ни е ясна от самото начало - това трябва да става в мирен диалог между Израел и Палестина“, заяви тя.  „Българската позиция беше изразена веднага след изказването на американския президент Доланд Тръмп, беше потвърдена и на Съвета на външните министри на ЕС“, обясни Екатерина Захариева.  „Това решение на американския президент може пък да даде тласък на диалога и на решението. Надаваме се да няма насилие“, коментира тя.  ", "date": "2017.12.13", "title": "Екатерина Захариева: Статутът на Йерусалим трябва да се решава в преговори между Израел и Палестина "}
{"url": "http://epicenter.bg/article/EP-pochti-edinodushno-podkrepya-prisaedinyavaneto-na-Balgariya-i-Rumaniya-kam-Shengen-/142873/2/0", "text": "Единствено групите на Европейските реформатори и консерватори (ЕКР) и \"Европа на свободата и пряката демокрация\" не подкрепиха днес настояването на Европейския парламент България и Румъния да се присъединят към Шенген, предаде БТА.  Всички останали групи заявиха, че България и Румъния са изпълнили изискванията и Съветът на ЕС трябва да разреши те да се присъединят към пространството без гранични проверки. По тяхно мнение Хърватия също трябва да се присъедини, щом бъде готова. Дебатът в ЕП днес бе по инициатива на групата на социалистите и демократите.  Председателят на парламентарната група на социалистите Джовани Питела отправи молба Съветът на ЕС да приеме България и Румъния, защото това е в интерес на Европа и нейната сигурност. Ако искаме да укрепим защитата на външните граници, трябва без колебание да разширим Шенген с България, Румъния и Хърватия (когато бъде готова).   ПЕС и председателят Сергей Станишев поискаха този дебат, защото е нечестно трите държави да бъдат извън Шенген. Не може да има първа и втора класа държави в ЕС. Българското председателство на Съвета на ЕС ще има пълната ни подкрепа за разширяването на Шенген, добави Питела.  Евродепутатът Сергей Станишев отбеляза, че вече шест години България и Румъния изпълняват изискванията, но заради двоен стандарт и дискриминация остават извън Шенген. Това не засяга само двете страни, а и доверието в ЕС. Несправедливостта трябва да бъде прекратена, призова той.  Филиз Хюсменова (ДПС, АЛДЕ) коментира, че недопускането на двете страни в Шенген е нарушение на европейското право. Колегата й Асим Адемов добави, че България е показала най-добри резултати в справянето с миграционната криза и се е представила като надеждна външна граница на ЕС. България не застрашава сигурността на Европа. Бъдещето на ЕС зависи от солидарността, която изисква двете страни да бъдат приети незабавно, каза той.  Ангел Джамбазки (ВМРО, ЕКР) заяви, че пречките пред България и Румъния са само политически и три държави в ЕС правят отстъпки пред евроскептични партии и заради вътрешните си проблеми. Сред тези държави той посочи Белгия и Холандия.  Евродепутатът Емил Радев (ГЕРБ/ЕНП) посочи, че България не е пълноправен член на Шенген, въпреки че прилага изцяло шенгенските актове, използва активно Шенгенската информационна система, получи пасивен достъп до визовата информационна система и е в обхвата на новосъздадената система \"Вход/Изход\". Изпълнила всички технически критерии за влизане в Шенген - единствените критерии за присъединяване, България се е доказала като надежден партньор в охраната на външната европейска граница. Време е многократно получаваното признание на думи да бъде подкрепено с ясни и категорични политически действия от страна на европейските ни партньори. В момент на нарастващ политически популизъм традиционните партии, особено когато са управляващи, следва да проявят разум и да не се поддават на популистически похвати. Не следва да се потъпкват европейските правила и закони в името на печеленето на гласове. Не е проява на солидарност, правно не е издържано, правилата за едни да бъдат променяни за други, коментира Радев.  В последвалите изказвания на политическите групи ЕНП посочи, че Шенген няма да бъде завършен, докато всички желаещи страни не са се присъединили. Всяка страна, изпълнила изискванията, трябва да се присъедини. Истината е, че България и Румъния отговарят на показателите. Не може докладите по механизма за сътрудничество и проверка да се смесват тук. Забавяне на приемането по политически причини е неприемливо. Няма първокласни и второкласни държави в ЕС, това е въпрос на солидарност и когато спрем да я прилагаме, преставаме да бъдем европейци, добави парламентарната група.  Според ЕКР корупцията в България и Румъния остава, въпреки докладите на Европейската комисия. В България и Румъния обстановката е сериозна и ако двете страни влязат в Шенген, трябва да имаме предвид докладите. Трябва на всяка цена да избегнем внасянето на престъпност в Шенген. Необходими са още усилия, преди да дадем зелена светлина за разширяването на Шенген, заяви групата ЕКР.  АЛДЕ определи развитието на темата като дискриминация към България и Румъния, която трябва незабавно да бъде преустановена. Причината са някои държави, които пречат по политически причини - това е неприемливо и трябва да престане. Не може да критикуваме държави, че не спазват правото и сами да не го спазваме, заявиха либералите.  Групата на Северната левица коментира, че и трите държави трябва да влязат в Шенген. Според тази парламентарна група отношението досега към България и Румъния е като към отпадък.  Групата на Зелените посочи, че присъединяването към Шенген не е само право, но и задължение по договор на държавите в ЕС. Не може една държава да пречи, не може да подкрепим установяването на втора класа страни. Надяваме се на положително решение съвсем скоро, казаха зелените.  Според групата \"Европа на свободата и пряката демокрация\" Шенген помага на трансграничната престъпност, затова трябва да бъде преосмислен.  Групата \"Европа на народите и свободата\" отбеляза, че мигрантите не са пристигнали в ЕС през България и Румъния. Западните страни от ЕС искат Европа на различни скорости - това е лицемерие и престорено приятелство, коментираха от тази политическа сила.  Еврокомисарят по вътрешните работи Димитрис Аврамопулос изрази надеждата скоро България, Румъния и Хърватия да бъдат приветствани в Шенген. Убедени сме, че трите държави трябва да се присъединят изцяло към пространството без проверки. Отдавна ЕК заяви, че България и Румъния са изпълнили изискванията. Крайно време е Съветът на ЕС да постигне единодушие. Има нагласа този въпрос сериозно да бъде преразгледан. Това би било не само политически честно, но е необходимо от гледна точка на сигурността. Намираме се на последните метри по този път, обобщи Аврамопулос.  ", "date": "2017.12.13", "title": "Европарламентът почти единодушно подкрепя присъединяването на България и Румъния към Шенген "}
