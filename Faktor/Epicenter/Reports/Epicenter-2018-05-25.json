{"url": "http://epicenter.bg/article/Ninova-v-Galiche--Dayte-primer-na-Balgariya---izgonete-mutrite-ot-vlastta--Otvoyuvayte-si-svobodata-/155239/2/0", "text": "\"Вие можете да дадете пример на цяла България. Вие можете да сложите началото на края. Вие можете да изгоните мутрите от властта. Показахте го на първия тур\". Това заяви председателят на БСП Корнелия Нинова в Галиче. Тя поздрави хората, че са имали смелостта да се опълчат на местните дерибеи, съобщиха от пресцентъра на БСП.  \"Показахте силата и характера на българина и на врачанския край. Възхищавам се на смелостта ви\", заяви Нинова. Според нея Галиче е умален модел на управлението в страната.   \"В България, който не слуша, му се взима бизнесът. Обществени поръчки печелят само близките до ГЕРБ. Тук, който не слуша, му се взимат нивите. Който е с кмета, заграбва земята за 30 години. В България, ако критикуваш властта, ти измислят компромати, очернят те, пращат те в Сибир, а може и случайно да те ударят две таксита. Тук ти палят колата и те плашат, че ще ти спрат социалния патронаж\", каза още Нинова.  Според нея в България ГЕРБ разделят народа на наши и чужди.  \"Премиерът Борисов полага усилия да обедини Балканите, а постоянно разделя собствения си народ. Чу се, че вчера дори забранил на ГЕРБ да почетат най-светлия празник 24 май, защото приемът се дава от президента. Така и тук ви разделят - на близки до кмета и на врагове, които се тъпчат и малтретират. Ето защо, в неделя, вие можете да дадете най-ярък знак на цяла България. Да сложим край на този модел на управление в Галиче. Да си отвоювате свободата\", допълни тя.   Председателят на БСП призова жителите на Галиче да си изберат кмет, които ще бъде стопанин за всички, без разделение, без страх, без натиск и заплахи.  \"Всички да бъдат спокойни. Селото да живее мирно. Никой да не ви взима земята, да не ви бие децата, да не ви пали домовете. В неделя можете да покажете, че не ви е страх. Ние сме тук да ви дадем кураж и сигурност. Ако искате промяна на модела Ценко Чоков, ако искате да сте свободни, уважавани и да живеете спокойно, имате възможност да го направите в неделя\", каза още Корнелия Нинова.  \"Хората показаха, че Галиче не се продава\". Това заяви кандидатът за кмет на с. Галиче от БСП Веселин Тушинов. Той подчерта, че поминъкът на селото е бил ликвидиран.   \"Битката е за нашето бъдеще - младите хора в Галиче. Няма да станем роби на герберите. Да смачкаме тиранията и да затворим най-тъмната страница в селото ни\", призова Тушинов.   Той е категоричен, че няма да позволи земите и имотите им да бъдат ограбени. Тушинов пожела спокойствие и сигурност за жителите на Галиче и благодари за подкрепата им.  ", "date": "2018.05.25", "title": "Нинова в Галиче: Дайте пример на България - изгонете мутрите от властта! Отвоювайте си свободата!"}
{"url": "http://epicenter.bg/article/Ekaterina-Zaharieva--Vizitata-na-premiera-v-Moskva-se-koordinira-otdavna/155185/2/0", "text": "„Историческо” – така външният министър Екатерина Захариева определи факта, че за първи път България и Македония честват заедно 24 май в Рим и премиерите на двете страни са заедно на гроба на Свети Кирил.  „Историческо е. Спомням си, когато се изчаквахме. Радвам се, че това вече е в историята”, каза Захариева в студиото на „Денят започва” на БНТ.  Дипломат №1 коментира отхвърленото вече предложение за новото име на Македония – Илинденска Македония, както и идеята България и Македония да делят дипломатическите си мисии в някои страни.   „Илинденска Македония беше изненада за нас. На мен ми се иска да го приема като желание и признание от македонска страна, че имаме обща история и общо минало. Но можеше да се тълкува и по друг начин. Радвам се, че преговорите продължават и се надявам да се постигне съгласие”, каза Захариева.   За общите посолства тя заяви, че практиката е позната. „Много държави делят разходите си по сграда, по административно обслужване. Но дипломатите, разбира се, са различни хора. Това се прави от скандинавските държави. Трябва да сме прагматични и това ще бъде още един знак за сближаването на България и Македония.” Посещението на премиера Борисов в Русия на 30 май не е по спешност, увери Захариева.„Премиерът Борисов и президентът Путин са провели телефонен разговор преди около 2 месеца. Отдавна се координират президентството в Русия и Министерският съвет. Трябваше да се намери дата. Това посещение се координира отдавна. Не е по спешност. Датата се случи малко по-скоро”, каза тя.  Теми на предстоящата визита ще бъдат двустранните отношения, икономически и енергийни проекти, коментира Захариева. \"Знаете, че има идея за газов хъб „Балкан”. За България е важно директно да получава доставките, а не да плаща за транзит през друга държава. Друга икономическа тема е туризмът. Няма как да се засегнат и глобалните теми, които вълнуват всички нас”, каза външният ни министър. ", "date": "2018.05.25", "title": "Екатерина Захариева: Визитата на премиера в Москва се координира отдавна"}
{"url": "http://epicenter.bg/article/-Akad--Anton-Donchev--Nie-sme-rodeni-ot-slovoto/155186/2/0", "text": "24 май е рожден ден на българския народ, ние сме родени от словото, то ни прави народ. Това каза в студиото на  bTV  големият български писател акад. Антон Дончев.   „Преди да се появят Кирил и Методий ние сме държава, доста солидна държава, преди словото са Аспарух, Тервел, Крум, обаче върху нашата територия живеят първо траки, славяни, прабългари, всеки си има език. Едва когато идва словото на Кирил и Методий, 100 г. след това, когато България влиза в смъртна борба с Византия, Византия се бори срещу българи – за 100 г.  тези  племена се претопяват в един нов народ, който успява да запази своя език 1200 г.”, коментира той.   И допълни: „Когато загива държавата, тя намира сили да изпрати няколко хиляди души свещеници при своите братя на Изток, които да им предадат словото Божие и буквите – виждате: 250 млн. души пишат на тези букви”.   Според акад. Дончев днес цялото човечество играе „партия блиц” с историята и трябва веднага да отговаря на поставените й въпроси и е много важно да говорим истината, защото всичко се проверява. А словото днес е единственият аргумент: „Вече не могат да се оправят с тояги, не могат да се оправят с танкове, не могат да се оправят с ракети, защото това означава да зачеркнат цялото човечество. Остава да говорим”.   Какво е посланието му към българите? „Най-напред трябва да кажем на хората, че са дъщери и синове на една наистина велика нация, наистина са направили нещо свръх човешките сили и са успели да го постигнат. Един народ, който е доказал, че духът е всичко, защото ние сме нямали тяло – държава, през половината време, през което сме живели. Имали сме дух”.   Според него гордостта може да е смъртен грях, но все пак имаме с какво да се гордеем като народ.", "date": "2018.05.25", "title": "Акад. Антон Дончев: Ние сме родени от словото"}
{"url": "http://epicenter.bg/article/Patriarh-Kiril-nagradi-poslanik-Boyko-Kotsev-s-ordena-na-prepodobniya-Serafim-Sarovski-/155190/2/0", "text": "Патриархът на Москва и цяла Русия Кирил връчи на извънредния и пълномощен посланик на Република България в Руската Федерация Бойко Коцев ордеан на преподобния Серафим Саровски III степен. Отличието се връчва за приноса на дипломата за развитие на отношенията между Руската и Българската православни църкви, предава Rus.bg.  Наградата бе връчена по време на празничния прием на Негово Светейшество по повод 24 май в катедралния храм \"Христос Спасител\" в Москва.  Предстоятелят на Руската православна църква със съжаление отбеляза, че посланикът, който по думите на Негово Светейшество, е дал \"голям принос за развитието на отношенията между България и Русия\", скоро напуска Москва във връзка с изтичането на мандата му като ръководител на дипломатическата мисия в Русия.   ", "date": "2018.05.25", "title": "Патриарх Кирил награди посланик Бойко Коцев с ордена на преподобния Серафим Саровски "}
{"url": "http://epicenter.bg/article/Lovchanskiyat-mitropolit--Vazpitavaneto-na-detsata-v-pravoslavie-mozhe-da-namali-agresiyata/155193/2/0", "text": "От години български духовници призовават Министерството на образованието религията да бъде въведена като задължителен учебен предмет в училищата. От известно време в социалните мрежи дори се организира и подписка за това, по възванието на Ловчанския митрополит  Гавриил,  съобщи БНР .   Според него възпитаването на децата в православие може да доведе до намаляване на агресията, която се превръща във все по-сериозен проблем.   „Ние говорим най-вече за изучаване на християнство, православие, но днес е такова време, че не може да искаш да изучават мохамеданите православие. Те ще си изучават мюсюлманство – такова, което не е агресивно. Няма по-голяма нравствена сила, отколкото християнството с неговото Евангелие и тайнствата, с които човек може духовно да се прероди. Това е най-полезното за децата. Ако те се възпитават в православие, те могат да имат добродетели, любов един към друг, трудолюбие, няма да я има тази агресия, да се подават на тези страшни пороци. По някои от тях сме първи в Европа\", споделя митрополит Гавраил и казва че, християнството присъства много слабо в училищата.   В момента православието се изучава само като СИП Религия.   \"Много от директорите на училища не го разбират и не желаят да го правят. Миналата година само 1 процент от децата са изучавали православие\".   Ловчанският митрополит поясни, че идеята на Светия синод е религията да се изучава като задължителен предмет от първи до 12 клас, дори в детските градини.   Директорът на ловешкото основно училище \"Христо Никифоров\" Милка Аладжова каза, че в момента там над 100 деца от първи до четвърти клас изучават СИП Религия и православие.   Все по-често ширещата се агресия и негативни прояви от страна на децата, както и фактът, че възрастова граница все по-често спада, според директорката, един от начините това да се преодолее е именно чрез религията като форма децата да усвояват нравствени норми за поведение и „за себеуважение, за уважение към ближния“.   „Задължително изучаване на религия или етика, както и да се казва предметът, важно е да научим децата ни на нравствени ценности“.  ", "date": "2018.05.25", "title": "Ловчанският митрополит: Възпитаването на децата в православие може да намали агресията"}
{"url": "http://epicenter.bg/article/Borisov-vleze-pri-papata--Vizhte-parvite-kadri-ot-Vatikana-/155198/2/0", "text": "Премиерът Бойко Борисов разговаря с главата на Римо-католическата църква папа Франциск повече от 30 минути, съобщи специалният пратеник на Епицентър.бг Валерия Велева. Това се смята за изключение от обичайната практика на Светия отец.   Борисов е в Апостолическия дворец на аудиенция при папата. Срещата започна в 10.30 часа италианско време. В момента министър-председателят представя на папа Франциск българската делегация. В нея са включени представители на духовенството, академичната общност и културни дейци.   Швейцарски гвардейци посрещнаха българския министър-председател във Ватикана с военни почести. Премиерът бе въведен в Апостолическия дворец със свита от папски благородници и от Георг Гейнсвайн, личен секретар на папата и префект на папския дом.  След българската делегация се очаква на аудиенция при папата да влезе и македонската делегация.   Министър-председателят е начело на българската делегация за традиционната 24-майска визита. Начело на македонската е премиерът Зоран Заев. Вчера двете делегация се движиха в пълен синхрон в Рим и заедно поднесоха цветя пред паметника на Светите братя Кирил и Методий.  ", "date": "2018.05.25", "title": "Борисов разговаря повече от 30 минути с папа Франциск! (ВИДЕО)"}
{"url": "http://epicenter.bg/article/90-na-sto-ot-bolnichnite-se-podavat-po-elektronen-pat/155199/2/0", "text": "Работодателите вече подават информацията за болничните почти изцяло по електронен път. Близо 90% от приетите през 2017 г. в териториалните поделения на Националния осигурителен институт (ТП на НОИ) основни документи за изплащане на паричните обезщетения и помощи от държавното обществено осигуряване (ДОО) от осигурителите и самоосигуряващите се лица, са подадени по електронен път. Това показва справка от Интегрираната система за електронен обмен на документи и данни, която се администрира от осигурителната институция, съобщи БГНЕС.   Тази система съдържа работодателската част от документацията, която се подава към НОИ след издаването на болничните листове или след подаване на заявления за майчинство, и на базата на която се преценява правото на парично обезщетение, съобщиха от НАП.   Справката показва, че в ТП на НОИ през миналата година от осигурители и самоосигуряващи се лица са приети общо 3 297 692 основни документи за изплащане на парични обезщетения.   Най-голям е делът на постъпилите данни по електронен път – 2 292 452 или 89,5% от всички подадени документи. На електронен носител в териториалните поделения е приета 8,9% от информацията, а на хартиен носител – 1,6%.   Спрямо 2016 г. се наблюдава увеличение с 3,3% на приетите през интернет данни, което е за сметка на другите способи за подаване.   През 2017 г. най-голям е броят на представените данни в ТП на НОИ София-град - над 32% от всички документи са насочени именно към тази структура на института. Процесът в това териториално поделение е почти изцяло електронизиран – 92,2% от данните към него са подадени по електронен път. Сходен е този показател в други три ТП на НОИ: Ловеч (92,4%); Пловдив (91,7%) и Варна (91,1%).   Електронизацията на подаването на работодателската част на документацията е вторият етап от дигитализацията на процеса по изплащане на паричните обезщетения и помощи от ДОО. Тя е внедрена в средата на 2015 г. и функционира от началото на 2016 г., като чрез нея се постигна значително съкращаване на реалните срокове за плащане.", "date": "2018.05.25", "title": "90 на сто от болничните се подават по електронен път"}
{"url": "http://epicenter.bg/article/Pesimistichna-e-prognozata-za-ediniya-postradal-pri-snoshtnata-katastrofa-s-folkpevitsata-Emiliya/155201/2/0", "text": "19-годишният Феди Башур, син на Жорж Башур - приятел на фолкпевицата Емилия, който вчера самокатастрофира на 37-ия км на АМ „Тракия“ в посока Пловдив е с опасност за живота. „В крайно тежко състояние е младият мъж, който е настанен в реанимация с тежка черепно-мозъчна травма. Много тежка е черепно-мозъчната травма със сериозна увреда на черепа и мозъка и състоянието е тежко. Той е на апаратно дишане в реанимация. Прогнозата за него е по-скоро песимистична“, заяви изпълнителният директор на УМБАЛ „Св. Анна“ д-р Славчо Близнаков, предаде БГНЕС   Той добави, че участвалата в инцидента фолкпевица Емилия и нейният приятел Жорж Башур са извън опасност и до няколко дни ще бъдат изписани. „Жената е настанена в хирургия с гръдно-коремна травма, без опасност за живота и е под наблюдение. Другият мъж е настанен в лицево-челюстна хирургия с обработени травми, без опасност за живота. Няма да има никакви последици за здравето на певицата и нейният приятел”, каза още той.   Дневно в спешното отделение на УМБАЛ \"Св. Анна\" -София АД водят пациенти в 30 линейки, което на месец прави по 1000, а на година по 12 000. 30% от транспортираните в тях са пострадали в катастрофи, каза още шефът на УМБАЛ „Св. Анна“ д-р Славчо Близнаков.   Д-р Близнаков добави, че 6-ма от пострадалите при автобусната катастрофа на АМ „Тракия“, където ТИР избута от пътното платно рейс на градския транспорт са в болницата. „Има един, който е в по-тежко състояние. Вчера е опериран. Направена му е мозъчна операция. В момента е в медикаментозна кома. Също е на апарат. Той остава с опасност за живота“, уточни изпълнителният директор на лечебното заведение. Той уточни, че останалите пострадали са извън опасност за живота и се възстановяват в различните отделения на болницата.", "date": "2018.05.25", "title": "Песимистична е прогнозата за единия пострадал при снощната катастрофа с фолкпевицата Емилия"}
{"url": "http://epicenter.bg/article/Borisov-pokani-papa-Frantsisk-da-poseti-Balgariya-do-kraya-na-godinata/155203/2/0", "text": "Премиерът Бойко Борисов, който е в Рим за традиционната 24-майска делегация, покани папа Франциск да посети България до края на годината, съобщи специалният пратеник на Епицентър.бг Валерия Велева.  Министър-председателят разговаря на четири очи със Светия отец в Апостолическия палат във Ватикана повече от 30 минути.  Молете се за България и за мира на Балканите, казал няколко пъти премиерът на папата. Сращата на премиера с папата преминала под знака благослов за България и мир на Балканите. Папа Франциск изглеждал много спокоен, усмихвал се непресъкнато. Между него и премиера Борисов се създал контакт като хора, които отдавна се познават и между които има духовна близост. Министър -председателят припомнил на папа Франциск, че Светият отец му е обещал да посети България предишния път, когато са се видели. Борисов извадил папка и му поднесъл писмената покана да посети София. Казал - веднъж вече съм ви отправял такава покана и да ви цитирам - тя вече ви е в джоба.   При тези негови думи папа Франциск се усмихнал и казал: \"Вие много сте се подготвил!\" Борисов отново заявил: \"Каня ви, настоятелно ви каня да посетите България!\", а папа Бенедикт отвърнал: „Много сте твърдоглав!“ Така Светия отец отбелязал упоритостта на Борисов в преследването на целта.   \"Вашата визита ще бъде повод за кураж и вдъхновение сред младите хора, сред вярващите, за бъдещето и мира в общия ни европейски дом\", пише в поканата на премиера Борисов до папа Франциск.   Целта на посещението на папа Франциск е темата за Западните Балкани да не пада от дневния ред на Европа, подчерта по-късно пред медиите Борисов. Той поясни, че много внимателно всички са следили за случващото се в София, българското председателство, темите за Западните Балкани.   В началото на разговора с папата Борисов припомнил, че вече от 50 години на 24 май в Рим идва българска делегация.   \"Нашият принос е толкова голям в сферата на писмеността, историята дори премълчава, можем много повече да се гордеем с това, което Кирил и Методий са направили. Те и техните ученици. Питам това защо сега не го говорим. Българите, ние всички, сме призвани да разкажат на децата така, че ние това нещо да го помним\", продължи пред медиите Борисов.   След като Борисов поканил папата, той му разказал за своята програма. Борисов съобщи, че след като се прибере, ще има разговор със Светия Синод, говорил за това с дядо Антоний. Най-малко пет месеца са необходими, за да се подготви посещение на папата.   „В България от векове традиционно съжителстват различни култури, цивилизации и вероизповедания. Като държава от Балканите и в същото време член на Европейското семейство, ние работим неуморно – по време на председателството на Съвета на Европейския съюз и след него – за интеграцията на държавите и народите от Западните Балкани в Европейската общност, за мирен диалог и разбирателство между всички религии и етноси в тази част на Европа“, се посочва в поканата до папа Франциск.    Екипът на папа Франциск ще прецени дали освен България и Румъния, да не посети и някоя от страните в Западните Балкани.   Целта на посещението на папа Франциск е темата за Западните Балкани да не пада от дневния ред на Европа, да успеем да задържим тази тема в световното внимание, подчерта още веднъж медиите Борисов.   Ние нищо повече не искаме, освен това да има мир на Балканите и те да се превърнат в строителна площадка, заяви Бойко Борисов. Давайки на папа Франциск специалните подаръци, които приготвил за него, премиерът Борисов му обяснил за Четвероевангелието и колко ценно е това копие. Представяйки му картината, която изобразява пещерата на св. Йоан Рилски, му припомнил, че при последната им среща през 2015 г. му подарил камъче от тази пещера. Аудиенцията на Борисов бе в Апостолическия дворец. Срещата започна в 10.30 часа италианско време.   В края на разговора с папа Франциск министър-председателят му представил българската делегация. В нея са включени представители на духовенството, академичната общност и културни дейци.     Швейцарски гвардейци посрещнаха българския министър-председател във Ватикана с военни почести. Премиерът бе въведен в Апостолическия дворец със свита от папски благородници и от Георг Гейнсвайн, личен секретар на папата и префект на папския дом.    След българската делегация се очаква на аудиенция при папата да влезе и македонската делегация.     Министър-председателят е начело на българската делегация за традиционната 24-майска визита. Начело на македонската е премиерът Зоран Заев.   Вчера двете делегация се движиха в пълен синхрон в Рим и заедно поднесоха цветя пред паметника на Светите братя Кирил и Методий.  След аудиенцията министър-председателят Бойко Борисов се срещна с държавния секретар на Ватикана Негово Високопреосвещенство кардинал Пиетро Паролини. Двамата изразиха задоволство от отличния двустранен политически диалог и изразиха желанието за задълбочаването му. ", "date": "2018.05.25", "title": "Борисов покани папа Франциск да посети България в най-скоро време! Той прие! (СНИМКИ, ВИДЕО)"}
{"url": "http://epicenter.bg/article/Pevitsata-Emiliya-e-ranena-sled-tezhka-katastrofa/155180/3/0", "text": "Поп-фолк певицата Емилия катастрофира, пътувайки с годеника си Жорж Башур. Автомобила е шофирал синът на Башур, съобщава Нова телевизия. Тримата са настанени в столична болница. Шофьорът на автомобила е в реанимацията в изключително тежко състояние с черепно-мозъчна и гръдно-коремна травма. Той е с опасност за живота. Емилия е настанена в клиника по хирургия с гръдна травма. Жорж Башур е с лицева травма.    ", "date": "2018.05.25", "title": "Емилия е ранена след тежка катастрофа"}
{"url": "http://epicenter.bg/article/Kakvo-oznachavat-novite-pravila-za-zashtita-na-lichnite-danni--VIDEO--/155191/4/0", "text": "От днес в Европейския съюз, включително и у нас, влизат в сила нови, по-строги правила за защита на личните данни. Новият регламент засяга администрацията, бизнеса и всички организации и сдружения, които събират, съхраняват, обработват или използват личните ни данни, предава Дарик.  Общият европейски регламент, който влиза в действие, е най-строгият законодателен акт, създаван някога, за контрол върху личните данни. Той засяга всяка информация, споделена от нас като име, адрес, единен граждански номер, телефон, имейл, IP-адрес на компютъра ни, данни за здравословното ни състояние или религиозната ни принадлежност.  Всеки сайт, фирма или организация трябва да може да гарантира, че личните ни данни, които събира и съхранява, са надеждно защитени и няма да бъдат използвани за други цели. А ние имаме право на постоянен достъп до тях, можем да ги коригираме, пренасяме или дори изтриваме - т.нар. право да бъдем забравени.  В България органът, който ще контролира спазването на регламента и към който можем да се обръщаме с жалби, е Комисията за защита на личните данни. Пред Дарик председателят й Венцислав Караджов разясни някои от правилата на новия регламент.  За да извършите банкови операции, ще трябва да предоставите лични данни, но за да четете електронни издания, които не са с платен абонамент, не може да ви се изискват лични данни като условие за достъп до информацията.  Ако все пак ви поискат лични данни, трябва да ви обяснят защо се събират и за какво ще бъдат използвани.  Фирми и организации, които не спазват новите правила, рискуват глоби до 20 млн. евро или до 4% от глобалния им годишен оборот.  Очаква се регламентът да засегне най-много тези, които събират големи количества данни за клиентите, включително технологични компании, търговци на дребно, доставчици на здравни услуги, застрахователи и банки.  ", "date": "2018.05.25", "title": "Какво означават новите правила за защита на личните данни (ВИДЕО) "}
{"url": "http://epicenter.bg/article/-quot-Nezavisimaya-gazeta-quot--Zavoyat-v-energetikata---razocharova-li-se-Balgariya-ot-ES-i-NATO--/155192/11/0", "text": "\"Какво стои зад българския завой в енергетиката\" и ще може ли София да поправи поразваленото сътрудничество с Москва, пише в днешния си брой в. \"Независимая газета\", цитирана от БТА.  Според вестника московските анализатори не проявили особен ентусиазъм по повод посещението на българския президент Румен Радев в Русия тази седмица, защото са \"донякъде разочаровани\" от действията на българските власти, \"погребали през 2009 г. руския проект \"Южен поток\", на който Москва възлагаше специални надежди\".  Дошъл на власт през 2009 г., премиерът на България Бойко Борисов \"взе да се отказва от съвместните проекти с Русия с мотива, че те застрашават българската екология, суверенитет и цивилизационен избор. При все че всъщност, посочват експерти на Московския център \"Карнеги\", България прояви европейска солидарност, разчитайки, че в отговор ЕС ще й помогне да си уреди газовите проблеми\", пише изданието.  Според \"Независимая газета\" Борисов обаче е променил представата си за енергийното бъдеще на България, след като няколко години е обсъждал с европейските лидери своя проект за Балкански газов хъб, събиращ \"газ от най-различни доставчици\", но не е получил подкрепа за осъществяването му.  \"Очертава се България \"да смени своя курс, що се отнася до енергийните, а и не само до енергийните проблеми\", смята всекидневникът. Той напомня, че София \"не подкрепи инициативата на Румъния да се формира в Черно море постоянна флотилия на НАТО и не експулсира нито един руски дипломат след опита за отравяне на Скрипал във Великобритания\". Освен това България \"отложи покупката на нови изтребители от някой свой съюзник в НАТО, затова пък поднови преговорите с Москва за ремонт на МиГ-овете си на стойност 40 милиона евро\".  Изданието вижда тук \"известно разочарование на българските политици от сътрудничеството с ЕС и НАТО\". Според Московския център \"Карнеги\" българското общество и политическият елит са \"много разочаровани от това, че честно и старателно са следвали изискванията на евроатлантическата солидарност, ограничавайки връзките с Русия, но не са получили от Запада никакво обезщетение за тъй отговорното си поведение\".  \"Независимая газета\" дава за пример проекта за изграждане на АЕЦ \"Белене\", след който Западът оставил България \"сама със скъсани договори, международни арбитражни процеси и изплащане на обезщетение\".  Но българското \"разочарование най-вероятно е само част от отговора. Основното е, че постепенно се променя силовият баланс, ярък пример за което са промените в политиката на САЩ в света. Русия повече или по-малко успешно се противи срещу наложените санкции. Между Европа и САЩ се очертава съществено разцепление по повод външната търговия и двата световни икономически центъра фактически са на ръба на търговска война. С други думи, светът става многополюсен и в тези условия европейските политици започват вече повече да мислят за интересите на собствените си държави. Това едва ли ще предизвика разпадане на ЕС или на НАТО. Но както сочи визитата на Румен Радев, центробежни тенденции съществуват\", добавя руският вестник.  ", "date": "2018.05.25", "title": "\"Независимая газета\": Завоят в енергетиката - разочарова ли се България от ЕС и НАТО? "}
{"url": "http://epicenter.bg/article/Zahari-Baharov-grabna--Askeer--2018-za-vodeshta-mazhka-rolya/155189/6/0", "text": "За 28-ми път театралната гилдия връчи своите награди \"Аскеер\" 2018 на официална церемония в Театър \"Българска армия\", които по традиция се провеждат на 24 май - Ден на българската просвета и култура и на славянската писменост, съобщи  Dir.bg .   Селектирани бяха 118 представления, имали премиера между 1 април 2017 и 31 март 2018 г. - 58 от тях от столичния театрален афиш и 48 от страната. За първи път, сред промяна на регламента, за наградите са били разглеждани и постановки на Театър \"Българска армия\".   Журито, определило 10-те категории за 2018 г. беше в състав: Ангелина Славова, Асен Шопов, проф. д-р Атанас Атанасов, проф. д.н. Виолета Дечева, Жорета Николова, Илка Зафирова, Милен Миланов, Невена Калудова, Розалия Радичкова, Свежен Младенов и Станка Калчева.   Официалната церемония в Театър \"Българска армия\" откри председателят на Фондация \"Аскеер\" Милен Миланов. Събитието под почетния патронаж на министъра културата Боил Банов и министъра отбраната Красимир Каракачанов, уважи вицепрезидентът на Република България Илияна Йотова.   Гала спектакълът \"Аскеер - 2018\" беше с участието на студенти от НАТФИЗ \"Кръстьо Сарафов\" от класа на проф. д-р Атанас Атанасов, чийто сценарист и режисьор Петринел Гочев, а сценограф Нина Пашова.   \"Аскеер\" за изгряваща звезда получи  за ролите на Труфалгино и Панталоне в \"Кралят Елен\" по Карло Гоци, постановка Анастасия Събева, Театър \"Азарян\".   За водеща женска роля наградата взе актрисата   за ролята си на А в \"Три високи жени\" от Едуард Олби, постановка Стефан Спасов, Народен театър \"Иван Вазов\".   За водеща мъжка роля бе отличен   за ролята на Бае Славе в \"Чамкория\" от Милен Русков, постановка Явор Гърдев, Театър 199 \"Васил Стойчев\".   Наградата \"Аскеер\" за съвременна българска драматургия получи   за \"Цветът на дълбоките води\", Народен театър \"Иван Вазов\", постановка Бойка Велкова.   Награда за поддържаща женска роля взе   за ролята на Бърди, в \"Лисичета\" от Лилиан Хелмън , постановка Бина Харалампиева, Народен театър \"Иван Вазов\".   За поддържаща мъжка роля беше отличен актьорът   за ролята на Дани Тейлър в \"Зимата на нашето недоволство\" от Юрий Дачев по мотиви от романа на Джон Стайнбек, постановка Бина Харалампиева, Малък градски театър \"Зад канала\".   За театрална музика бе отличен   за \"Франкенщайн\" от Ник Диър, постановка Стайко Мурджев, Театър \"София\".   За костюмография наградата отиде при   за \"Калигула\" от Албер Камю, постановка Диана Добрева и \"Три високи жени\" от Едуард Олби, постановка Стефан Спасов, Народен театър \"Иван Вазов\".    получи наградата за сценография за \"Франкенщайн\" от Ник Диър, постановка Динко Мурджев, Театър \"София\".   Като най-добро представление на тазгодишните Аскеери беше отличен спектакълът   по \"Дачници\" от Максим Горки, постановка Иван Пантелеев, в Народен театър \"Иван Вазов\".    беше отличен и с наградата за режисура за постановката \"NeoДачници\" по \"Дачници\" от Максим Горки, Народен театър \"Иван Вазов\".   Наградата за цялостен принос беше присъдена на големия български актьор  .   При получаването на престижното отличие Васил Михайлов пожела на младите си колеги и на тях да се падне честта да играят войводи, но преди това трябва дълго време да бъдат четници.   Залата почете с едноминутни аплаузи актьорите, които ни напуснаха през последната година -  .", "date": "2018.05.25", "title": "Захари Бахаров грабна „Аскеер“ 2018 за водеща мъжка роля"}
{"url": "http://epicenter.bg/article/Maskirani-ultrasi-biha-fenove-na-Livarpul-v-Kiev-/155206/8/0", "text": "Група фенове на Ливърпул пострадаха сериозно часове преди финала на Шампионска лига между любимия им тим и Реал Мадрид. Привържениците са били нападнати и пребити в ресторант, близко до Олимпийския стадион в Киев, предава Агенция \"Фокус\".  Те отишли да вечерят във въпросното заведение, но към 20:30 часа били атакувани от 20 маскирани. Англичаните нямали никакъв шанс за реакция и били тежко пребити.  Според английските медии, засадата е била предварително организирана, повечето от пострадалите са получили рани в областта на главата и шията.  Полицията е успяла да задържи двама от нападателите, а в Киев твърдят, че групата маскирани са фенове на Динамо (Киев).   ", "date": "2018.05.25", "title": "Маскирани ултраси биха фенове на Ливърпул в Киев (ВИДЕО)"}
{"url": "http://epicenter.bg/article/Prezidentskoto-semeystvo-v-palen-moden-sinhron-v-ogneno-cherveno--SNIMKI--/155208/10/0", "text": "Президентът Румен Радев и съпругата му бяха домакини на традиционния прием по случай Деня на славянската просвета и култура и на славянската писменост.  Семейство Радеви, които често съчетават тоалетите си, този път демонстрираха пълен моден синхрон. Президентската съпруга привлече погледите с елегантна червена рокля с „падащо“ деколте, отбелязва Дарик.  Десислава Радева отново избра естествена визия за косата и грима си и заложи на нежно и изискано колие.  Президентът се появи в строг костюм, а акцент бе вратовръзката, подбрана в същия цвят като роклята на съпругата му. Семейство Радеви пристигнаха на традиционния прием хванати за ръка, а след официалната част с готовност позираха за снимки с присъстващите.  ", "date": "2018.05.25", "title": "Президентското семейство в пълен моден синхрон в огнено червено (СНИМКИ) "}
{"url": "http://epicenter.bg/article/Ot-dnes-v-ES-vliza-v-sila-noviyat-reglament-za-zashtita-na-lichnite-danni/155183/7/0", "text": "От днес в ЕС влиза в сила новият регламент за защита на личните данни - General Data Protection Regulation (GDPR), съобщава \"Фокус\". GDPR е най-важната промяна в регулирането на неприкосновеността на личните данни от 20 години насам. Досегашната европейска директива бе от 1995 г. Промяната в регламента бе продиктувана от това, че през последните години интернет стана масово достъпен и навлезе в живота на обикновения човек. Новият регламент предоставя на гражданите на ЕС по-голям контрол върху личните им данни и уверения, че тяхната информация е защитена в цяла Европа, независимо дали обработката на данни се извършва в ЕС или не. Регламентът ще стане задължителен за всеки бизнес, опериращ с лични данни. Той ще наложи съществена промяна в работата на фирми и организации, които оперират с личните данни на европейски граждани – от спазването на редица разпоредби до определянето на значителни санкции за нарушителите. Снакциите при най-тежките провинения могат да достигнат до 20 млн. евро или 4% от глобалния оборот (в зависимост кое число е по-голямо).  ", "date": "2018.05.25", "title": "От днес в ЕС влиза в сила новият регламент за защита на личните данни"}
{"url": "http://epicenter.bg/article/Eksploziya-v-restorant-v-shtata-Ontario--Kanada--rani-15-dushi/155187/7/0", "text": "Според доклади на местни медии, експлозия е настъпила в индийски ресторант в канадския град Мисисага, щата Онтарио, в четвъртък вечер, предава Sputnik, цитиран от агенция „Фокус“.   Поне 15 души са предполагаемите ранени, като някои имат и проникващи травми.   Улиците в района са блокирани и местните власти са започнали разследване на инцидента.   Местните медии докладват, цитирайки парамедици, че поне трима души са пострадали от сериозни наранявания и са заведени в спешното отделение в Торонто в критично състояние.   „Парамедиците са транспортирали 15 пациента от ресторант „The Bombay Bhel“ в Мисисага. 3 пациента са закарани в спешно отделение с критични наранявания от експлозията“, съобщиха в пост в социалната мрежа „Туитър“ от Регионалната парамедицинска служба.", "date": "2018.05.25", "title": "Експлозия в ресторант в щата Онтарио, ранени са 15 души"}
{"url": "http://epicenter.bg/article/Izrael-obvini-Bryuksel--che-finansira-teroristichni-organizatsii-/155194/7/0", "text": "Израел отправи обвинения към Европейския съюз във финансиране на неправителствени организации, които са противници на управляващите и поддържат връзки с терористични организации. По този начин Брюксел сам нарушава собствените си правила, подчертаха от Министерството на стратегическите въпроси на Израел, отбелязва водещото германско издание Der Spiegel, цитирано от Агенция \"Фокус\".  В Израел е налице „загриженост, че парите на европейските данъкоплатци се използват за подпомагане на връзките с терористични организации\", се казва в доклад на израелското министерство. В документа се подчертава, че през 2016 г. ЕС е платил на норвежката организация Volkshilfe 1,76 млн. евро, но след това е установено, че тя поддържа връзки с „Хамас“ и Народния фронт за освобождение на Палестина (НФОП). И двете организации са класифицирани от ЕС като терористични, подчертават от редакцията.  През 2016 г. ЕС е отпуснал повече от пет милиона евро на организации, които открито се противопоставят и бойкотират властта в Израел. Сред тях са ирландската организация Trócaire, която е получила 520 хил. евро. „Тя инициира и подкрепя петициите, призоваващи ЕС да наложи икономически санкции на Израел\", се казва в доклада.  „Очаквам ЕС да поддържа обявнената политика на противопоставяне на бойкота на Израел и да не подкрепя организации, които имат с връзки с тероризма\", подчерта министър Гилад Ердан.  ", "date": "2018.05.25", "title": "Израел обвини Брюксел, че финансира терористични организации "}
{"url": "http://epicenter.bg/article/Oleg-Deripaska-napusna-Borda-na-direktorite-na--Rusal--/155195/7/0", "text": "Руският милиардер Олег Дерипаска напусна Борда на директорите на „Русал“, предава РИА Новости, като се позовава на съобщение от компанията. В разпространения текст се уточнява, че Дерипаска е подал оставка с цел защита на интересите на акционерите, след като САЩ наложиха санкции, засягащи комапнията, пояснява Агенция \"Фокус\".  Генералният директор на корпорацията „Русал“ Александра Бурико подаде оставка ден по-рано. За изпълняващ длъжността й бе назначен Евгений Никитин.  Компанията напуснаха и седем члена на Борда на директорите. Това са Максим Соков, Дмитрий Афанасев, Гулжан Молдажанова, Олга Машковская, Екатерина Никитина и изпълнителният директор Зигфрид Волф и Владислав Соловьов, президент на „Русала\".  Оставките са част от „усилията, положени от ръководството за защита на интересите на компанията и нейните акционери след налагане на санкциите на OFAC\" от правителството на САЩ срещу руския бизнесмен, основен собственик на „Русал“ - Олег Дерипаска.  ", "date": "2018.05.25", "title": "Олег Дерипаска напусна Борда на директорите на „Русал“ "}
{"url": "http://epicenter.bg/article/Sled-sreshtata-na-Putin-s-Makron--Rusiya-i-Frantsiya-podpisaha-seriya-ot-sporazumeniya-/155202/7/0", "text": "Редица споразумения, включително и участието на френската компания „Total“ в проекта за арктически завод за втечнен природен газ, бяха подписани след разговорите между президентите на Русия и Франция Владимир Путин и Еманюел Макрон. Те се проведоха в рамките на международния икономически форум в Санкт Петербург, предава ТАСС, цитирана от Агенция \"Фокус\".  „Arctic LNG 2“ е проект за втори завод за втечнен природен газ на руската газова компания „Новатек“, който ще бъде започнат през 2023 година. Капацитетът му ще надвишава 18 милиона тона втечнен природен газ на година.  Коментирайки споразумението, главният изпълнителен директор на „Новатек“ Леонид Микелсон заяви пред репортери, че сделката изпраща позитивен сигнал към останалите участници на пазара.  Сред руско-френските споразумения е такова между руската държавна корпорация за атомна енергия „РОСАТОМ“ и френската държавна институция за ядрена безопасност, отнасящо се за руско-френско партньорство в мирното използване на атомна енергия.  Руското министерство на икономическото развитие и френското министерство на икономиката и финансите подписаха споразумение за руско-френско партньорство в икономиката на бъдещето.  Културните министерства на двете страни също подписаха декларация за намеренията си да си сътрудничат в опазването на културното наследство.  След срещата Владимир Путин обяви, че е дискутирал със своя френски колега Еманюел Макрон ситуацията след излизането на САЩ от ядреното споразумение с Иран, предава ТАСС.  „Разменихме мнения относно ситуацията, която се разви в резултат на едностранните действия на САЩ за излизане от ядреното споразумение с Иран“, заяви Путин на съвместна пресконференция с Еманюел Макрон.  Той допълни, че е обсъдил с Макрон ситуацията в югоизточна Украйна.  „Наблегнахме върху важността от стриктно изпълнение на минските споразумения, за да осигурим стабилното и обширно разрешение на кризата в Украйна“, заяви руският президент след края на разговорите.  Русия и Франция могат да водят диалог и да намерят решение по такива международни въпроси, като ситуацията в Украйна, Близкия Изток, Иран и Сирия, заяви на свой ред президентът на Франция Еманюел Макрон.  „Мисля, че дойде такъв момент, в който ние – две страни, които имат особен статут – които са постоянни членове на Съвета за сигурност на ООН и имат дълбоки исторически връзки, както и здрави връзки в сферата на международната политика. Мисля, че благодарение на всичко това, ние можем да намерим решение да работим заедно по всички направления, независимо дали Украйна, Близкия Изток, Иран или Сирия“, заяви Макрон.  Президентът на Русия Владимир Путин заяви, че съжалява, че президентът на САЩ Доналд Тръмп е отменил планираната среща с лидера на Северна Корея Ким Чен-ун, но се надява че диалогът може да бъде продължен и евентуална среща между двамата да бъде проведена.  „Разчитахме на това, че сериозна стъпка към деескалацията на напрежението на Корейския полуостров ще бъде предприета и ще бъде дадено началото на ядрено разоръжаване. Надяваме се, че диалогът може да бъде продължен и срещата да се проведе“, заяви Путин.  ", "date": "2018.05.25", "title": "След срещата на Путин с Макрон, Русия и Франция подписаха серия от споразумения (СНИМКИ)"}
{"url": "http://epicenter.bg/article/Posledni-anketi-v-Turtsiya--Erdogan-otiva-na-balotazh-s-kandidata-na-osnovnata-opozitsionna-partiya-/155205/7/0", "text": "Според последната анкета на агенцията за социологически проучвания „Mediar”, на изборите на 24 юни президентът Реджеп Тайп Ердоган ще получи 43.50% от гласовете, пише вестник „Джумхуриет”, цитиран от Агенция \"Фокус\".  По този начин сегашният държавен глава няма да има 50%+1 и задължително отива на втори тур с кандидата на основната опозиционна Народнорепубликанска партия (НРП) Мухарем Индже, който получава 22.20%. Проучването е извършено в периода 22-23 май в 26 турски провинции, чието общо население е приблизително 54 милиона души.  Анкетирани са близо 4,3 хиляди респонденти по метода „лице в лице”. Прави впечатление и високият резултат на друг опозиционен кандидат – Мерал Акшенер, с подкрепа от 19.31%. В края на миналата година тя създаде нова политическа формация – „Добрата партия” (ДП) и е известна като „турската желязна лейди”.  Според проучването за парламентарните избори, предпочитанията за управляващата Партия на справедливостта и развитието (ПСР) на Ердоган са 39.1%, за НРП – 22.61%, за ДП – 17.60%, за легалната кюрдска Демократическа партия на народите (ДПН) – 11.39%, за Партията на националистическото движение (ПНД), която е в един предизборен блок с ПСР – едва 5.31% (не може да прескочи избирателния праг за влизане в Меджлиса от 10%), Партията на щастието (ПЩ, създадена от бившия премиер Неджметтин Ербакан) – 2.29% (също под баража).  При тези резултати сега управляващата ПСР губи обикновеното си мнозинство в Меджлиса, посочва още „Джумхуриет”.   ", "date": "2018.05.25", "title": "Последни анкети в Турция: Ердоган отива на балотаж с кандидата на основната опозиционна партия "}
{"url": "http://epicenter.bg/article/Panika-v-SASht--Rusiya-tayno-izpita-uspeshno-ZRK-S-500--koyato-mozhe-da-svali-vsichko-vav-vazduha-/155204/7/0", "text": "Американски медии разпространиха спешно съобщение, че Русия е изпитала успешно най-новата си зенитно-ракетна система С-500 \"Прометей\". Те се позовават на източници от американското разузнаване.  Изстреляната ракета е поразила цел на рекордна дистанция — над 480 км, което е с 80 км повече от предишното най-добро постижение. Източниците не поясняват мястото и датата на бойния тест на ракетата.  CNBC отбелязва, че С-500 е зенитно-ракетна система със земно базиране, която е способна да прехваща и поразява не само \"невидими\" самолети като F-22 и F-35, но и безпилотни летателни апарати (БПЛА), хиперзвукови ракети и други летателни апарати.  Русия от своя страна официално не потвърждава, че С-500 е готова и вървят тестове: от Министерството на отбраната заявиха, че \"Прометей\" ще постъпи на въоръжение във Въздушно-космическите сили едва след приключване на изпитанията, тоест - ориентировъчно около 2020 г.  Военно-политическият експерт от фондация \"Народна дипломация\" Сергей Простаков отбелязва, че предшестващите С-500 зенитно-ракетни системи са осигурили на Русия славата на производител на най-добрите в света средства за борба с авиация и ракети.  Той добави, че всяка информация, свързана с комплексите С-300 и С-400 автоматично се превръща в \"стратегически фактор, влияещ на международните отношения и баланса на силите в регионите\". Затова, отбелязва Простаков, изключителното внимание на Вашингтон към С-500 е напълно разбираемо, тъй като по данни на Пентагона Русия ще се въоръжи с най-мощния в света зенитно-ракетен комплекс.  \"Тревогата на САЩ от появата в Русия на такова оръжие е следствие от страха им да не загубят престижа си най-мощната въ в военно отношение държава, която няма достоен противник. Създаденият най-вече благодарение на пропагандата в медиите и масовата култура образ рискува просто да се разпадне при стълкновението с новото руско оръжие\", отбеляза експертът.  Простаков добавя, че за Русия е достатъчно да отделя повече внимание и средства за работата на военно-промишления комплекс, за да може подобни на С-500 \"Прометей\" оръжия да бъдат създавани и подернизирани регулярно, надеждно защитавайки страната от външна агресия.  Досие  С-500 \"Прометей\" е зенитно-ракетен комплекc, разработен от концерна \"Алмаз-Антей\" като ново поколение системи за ПВО, в който е вложен принципа на разделното решаване на задачите по унищожаване на балистически и аеродинамични цели.  Основната задача на комплекса е борба с балистични ракети със среден обсег: С-500 може самостоятелно да прехваща подобни ракети, а при необходимост - и междуконтинентални балистични ракети в \"крайния участък на траекторията\" им и в полет.  Освен това, смята се, че в перспектива С-500 ще бъдат в състояние да унищожават орбитални платформи на противника.   ", "date": "2018.05.25", "title": "Паника в САЩ! Русия тайно изпита успешно ЗРК С-500, която може да свали всичко във въздуха (ВИДЕО)"}
{"url": "http://epicenter.bg/article/ES-i-NATO-prizovaha-Rusiya-da--poeme-otgovornostta--za-svalyaneto-na-malayziyskiya-MN17-nad-Ukrayna-/155213/7/0", "text": "Европейският съюз и НАТО призоваха Русия да поеме отговорността за свалянето на полет МН17 на „Малайзийските авиолинии“ в Източна Украйна – инцидент от 2014 г., при който загинаха 298 души. AFP припомня, че в четвъртък международните следователи стигнаха до извода, че ракетата, която унищожи самолета, идва от руска военна бригада в Курск, предава Агенция \"Фокус\".  „ЕС призовава Руската федерация да поеме своята отговорност и да сътрудничи в пълна степен с всички усилия за установяване на отговорността\", се казва в изявление на Върховния представител на Европейския съюз по въпросите на външните работи и политиката на сигурност Федерика Могерини.  Генералният секретар на НАТО Йенс Столтенберг подчерта в отделно изявление, че след като Нидерландия и Австралия съобщиха в петък, че Москва е виновна за трагедията, „призовавам Русия да поеме отговорност\".  Външният министър на Русия Сергей Лавров заяви, че разследването на катастрофата на самолета „Боинг“ в Донбас напомня на случая „Скрипал“ по това, че и в двата случая няма никакви доказателства.  „Много ми напомня на случая със Скрипал, когато казаха, че много вероятно руснаците да стоят зад него, но веднага съобщиха, че разследването ще продължи и че то ще отнеме време“, заяви Лавров. „Налага се усещане за дежа вю, при което нашите партньори са решили в случай, в който са загинали стотици хора, да спекулират за това заради постигането на своите политически цели“, допълни той.  Министърът отбеляза, че неговият холандски колега Стеф Блок не е успял да даде никакви доказателства, че Русия има роля в падането на самолета.  „Днес ми звъня холандският министър на външните работи, разказа, което е известно. Заяви, че няма съмнения, че „Бук“-ът е прелетял от територията на Русия. Поинтересувах се от фактите, доказващи твърдението. Той не ми даде такива“, обърна внимание Лавров.  Следствието по катастрофата на MH17 премълчава информацията за датата и мястото на намиране на двигателя на ракетата „Бук“ и за тези, които са предали агрегата на комисията, заявиха от руското Министерство на отбраната, предава РИА Новости.  Един от „аргументите“ на следователите за възможната роля на Русия в трагедията е оцеляла обшивка на двигател на ракета „Бук“.  „Но датата и мястото на намирането на този двигател или лицата, предали този агрегат на следствената комисия, изказващите се предпочетоха да премълчат“, се казва в съобщението на военното министерство.    По-рано Международната следствена група (МСГ) представи междинни резултати от разследването: „Боинг“-ът е бил свален със система за ПВО „Бук“, принадлежаща на 53-а зенитно-ракетна бригада на руските Въоръжени сили, дислоцирана в Курск. Следователите се затрудниха да отговорят кога и в кой съд ще бъдат предадени резултатите от експертизата.  Също така се разбра, че кръгът на заподозрените е свит до няколко десетки души.  Делото за свалянето на малайзийския самолет ще се води Нидерландия. Повечето жертви на трагедията са граждани на европейската страна.  От руското МВнР заявиха, че обвиненията на МСГ са голословни и предизвикват съжаление, а разследването се води преднамерено и едностранно. По-късно президентът Владимир Путин отбеляза, че не допускат Русия до разследването, а Москва може да признае резултати от следствие, единствено ако участва пълноценно в него.  Малайзийският „Боинг 777“, летящ от Амстердам към Куала Лумпур, падна край Донецк в Източна Украйна на 17 юли 2014 година. На борда пътуваха 298 души и всички те загинаха.  Киев обвини за катастрофата сепаратистите. Те заявиха, че не разполагат със средства, които биха им позволили да свалят самолет на такава височина.  В доклада на международната следствена група се твърди, че поразилата „Боинг“-а система „Бук“ е доставена от Русия, а после е върната обратно.  Москва заяви, че следствието е преднамерено, а изводите му са основани само на данни, получени от Украйна.  Експериментите на концерна „Алмаз-Антей“, водещо предприятие за производство на системи за ПВО, включително на комплекси „Бук“, също потвърждава, че MH17 е свален от територията, контролирана от украинската армия.  ", "date": "2018.05.25", "title": "ЕС и НАТО призоваха Русия да „поеме отговорността“ за свалянето на малайзийския МН17 над Украйна "}
{"url": "http://epicenter.bg/article/Sayuznitsite-na-Rahoy-poiskaha-predsrochni-izbori-v-Ispaniya/155214/7/0", "text": "Либералната партия „Сиудаданос“, която е съюзник на премиера Мариано Рахой, поиска днес предсрочни парламентарни избори и обяви, че ще попречи на социалистическата опозиция да дойде на власт след вот на недоверие срещу правителството, предава БТА, цитирана от Инвестор.бг.  След като вчера Специализираният наказателен съд в Мадрид осъди на общо 351 години затвор членове на управляващата Народна партия по обвинения в корупция, „Сиудаданос“ поискаха от министър-председателя Рахой да насрочи до няколко седмици нов вот.  От партията обявиха още, че по този начин тя се противопоставя на опита на Испанската социалистическа работническа партия и нейния лидер Педро Санчес да вземат властта чрез вот на недоверие срещу правителството.  Социалистическата партия внесе в петък предложение в долната камара на парламента за вот на недоверие срещу правителството на Мариано Рахой след обявената вчера присъда.  За да бъде успешен, вотът на недоверие трябва да бъде подкрепен от 176 депутати от общо 350 членове на камарата, които да подкрепят евентуален нов премиер на страната.  Генералният секретар на социалистическата партия Педро Санчес свика тази сутрин изпълнителния комитет на партията на федерално ниво, за да бъде обсъдено гласуването.  Според вчерашната присъда представители на Народната партия са взимали подкупи срещу предоставяне на обществени поръчки в няколко испански общини. Съдът също така обяви, че съществува партийна „черна каса“ - твърдение, което партията продължава да отрича, посочва още БТА.  Социалистите вече се сдобиха с подкрепата на радикалната лява партия „Подемос“ за сваляне на правителството, но за да получат мнозинство, им трябват още гласовете на „Сиудаданос“ или на малките националистически партии в парламента, сред които са и каталунските сепаратисти, срещу които Санчес се противопостави заедно с премиера Рахой.  ", "date": "2018.05.25", "title": "След грандиозен корупционен скандал! Съюзниците на Рахой искат предсрочни избори в Испания"}
{"url": "http://epicenter.bg/article/Putin-se-sheguva-s-izkazvane-na-Makron-/155215/7/0", "text": "Руския президент Владимир Путин и шефът на Руския съюз на промишлениците и предприемачите Александър Шохин отвърнаха с шега на забележката на френския лидер Еманюел Макрон за границите на Европа, съобщават руските медии.  Ситуацията възникна по време на срещата \"Бизнес диалог Русия — Франция\" (част от програмата на международния икономически форум в Санкт Петербург), когато Макрон, говорейки за това, което обединява двете държави, припомни историческата фраза на генерал Дьо Гол за Европа \"от Атлантика до Урал\".  \"Моята визия е, че наистина Европа се простира от Атлантика до Урал\", заяви Макрон, като изрази надежда за динамично развитие на отношенията с Русия.  Модераторът на дискусията Александър Шохин си позволи да коригира френския президент.  \"Не знам, може би стана недоразумение при превода, г-н президент, но за нас Европа е от Лисабон до Владивосток\", каза той, предизвиквайки взрив от смях в залата.  \"Разбойник, не остави на мен да го кажа\", пошегува се Путин, отговаряйки на Шохин.  \"Тъкмо се канех да започна с това и той ми го открадна. Е, добре\", отбеляза руският държавен глава в началото на словото си пред форума.  Всъщност фразата \"Европа от Лисабон до Владивосток\" принадлежи именно на Путин, който за пръв път я употреби през 2010 г. Тогава той предложи програма за съвместно развитие от пет точки, чиято крайна цел беше да се създаде единно икономическо пространство.  Идеята си руският лидер повтори през 2014 г., а след това тя бе подета и от германския канцлер Ангела Меркел.    ", "date": "2018.05.25", "title": "Путин се шегува с изказване на Макрон "}
{"url": "http://epicenter.bg/article/Zoran-Zaev-priznal-pred-gratskiya-premier--che-makedonskiyat-narod-ima-slavyanski-i-albanski-koreni-/155218/7/51", "text": "„Премиерът Зоран Заев продължава с външната политика, срещу която яростно се противопоставя опозицията, както и големия брой граждани на Република Македония“, пише скопското електронно издание „Курир“, близко до кръговете на ВМРО-ДПМНЕ, предава Агенция \"Фокус\".  След среща с кмета на Солун Янис Бутарис, министър-председателят на Гърция Алексис Ципрас заяви, че Заев му признал, че македонският народ има славянски и албански корени, а като премиер се е отказал от това, че Македония е имала някаква връзка с Александър Македонски, отбелязват от редакцията.  „Това е оксиморонът, има държавна единица, която е на 70 години, наречена Македония, а няма нищо общо с Александър Велики и с този исторически период. Те имат славянски и албански корени и признават това. Което означава, че ако получим определение пред името Македония е голяма победа и още по-голяма да се договорим, че едно е нашата Македония, което идва от дългата традиция на древния гръцки свят, а друго е тяхната традиция и техния културен знак“, заявил Ципрас.  Лидерът на ВМРО-ДПМНЕ, Християн Мицкоски, на дебат преди два дни обвини Заев, че с неговата външна политика е отслабил позициите на Македония в преговорите за името с южната й съседка Гърция.  ", "date": "2018.05.25", "title": "Зоран Заев признал пред гръцкия премиер, че македонският народ има славянски и албански корени "}
{"url": "http://epicenter.bg/article/Harvi-Uaynstiyn-beshe-zadarzhan-po-obvinenie-v-iznasilvane/155219/7/0", "text": "  Скандалният холивудски продуцент Харви Уайнстийн беше задържан в Ню Йорк по обвинение в изнасилване, съобщи Си Ен Ен, цитира  bTV .   Уайнстийн сам се яви в полицейския участък. Срещу него са повдигнати обвинения по две дела. Прокуратурата го обвинява в изнасилване на една от жените, и в насилствени действия от сексуално естество спрямо другата.   През месец октомври 2017 година в. \"Ню Йорк таймс\" публикува журналистическо разследване с изобличение, че за 30 години Уайнстийн е подлагал на сексуални посегателства сътрудничките на компанията, в която той е бил ръководител.   С обвинения срещу него излязоха над 80 жени, сред които актрисите Анджелина Джоли, Ума Търман, Гуинет Полтроу и Салма Хайек.  ", "date": "2018.05.25", "title": "Харви Уайнстийн беше задържан по обвинение в изнасилване"}
{"url": "http://epicenter.bg/article/Viktor-Orban--Liberalnata-demokratsiya-e-vinovna-za-demografskite-krizi-/155220/7/0", "text": "Унгарският министър-председател Виктор Орбан заяви, че ще стартира „сериозен план за действие в семейната сфера“, за да успее да спре до 2030 г. спада на населението на страната си, предава изданието Politico, цитирано от Агенция \"Фокус\".  Орбан същевременно обвини либералната демокрация за демографския срив. Според него тя е подкопала традиционните семейни ценности.  „Имало много видове семейства, различни начини на живот и либералната демокрация смята, че не трябва да правим разлика между тях. Иска да ги третираме равни пред закона и именно заради това днес ние имаме демографски спад“, заяви Орбан.  Той каза, че си е поставил за задача да „запази Унгария сигурна и християнска“ и допълни, че и страната му, и Европа трябва да приемат модернизирана версия на „Християнската демокрация“.  „Християнската демокрация ще ни защити от миграцията, ще защити границите, ще подкрепи традиционното семейство от един мъж и една жена и ще приеме защитата на християнската култура като нещо естествено“, допълни той.  ", "date": "2018.05.25", "title": "Виктор Орбан: Либералната демокрация е виновна за демографските кризи "}
{"url": "http://epicenter.bg/article/Arestuvaha-boklukchii-vav-Frantsiya--iskali-da-izsipyat-otpadatsi-pred-partiyata-na-Makron/155221/7/0", "text": "Парижката полиция съобщи, че са арестувани двама боклукчии, които откраднали кола за събиране на смет, за да изсипят боклука пред централата на партията на президента Еманюел Макрон \"Република, напред!\", предаде Асошиейтед прес, цитирана от Новини.бг.  При полицейска операция тази сутрин в центъра на Париж е било осуетено намерението на задържаните, каза полицейски служител, пожелал анонимност.  На видеозаписи в социалните мрежи са заснети полицаи с бронирани жилетки, насочили оръжия срещу двамата мъже на авеню \"Опера\".  Френски медии съобщиха, че двамата са профсъюзни активисти. Те откраднали боклукчийската кола от колеги, които били на работа с нея в северен район на Париж.  Боклукчийските коли във френската столица имат джипиеси, отбелязва АП.    ", "date": "2018.05.25", "title": "Арестуваха боклукчии във Франция, искали да изсипят отпадъци пред партията на Макрон"}
{"url": "http://epicenter.bg/article/Obviniha-i-Morgan-Friyman-v-seksualen-tormoz/155182/7/0", "text": "Холивудската звезда и носител на „Оскар” Морган Фрийман стана поредната знаменитост, обвинена в сексуален тормоз, съобщи БТВ. Актьорът се извини публично. 8 жени обвиняват Фрийман, че е прекрачил границите на доброто поведение. Млада асистентка твърди, че през 2015 г. актьорът я погалил ниско по гърба и се опитал да вдигне полата ѝ, като я питал дали носи бельо.   Носителят на „Оскар” се изясни в писмено изявление, че не е искал да обиди или постави в неудобно положение никого и се извини за постъпките си, в които по думите му не е имало умисъл.  ", "date": "2018.05.25", "title": "Обвиниха и Морган Фрийман в сексуален тормоз"}
{"url": "http://epicenter.bg/article/Vaorazhen-mazh-e-vzel-zalozhnitsi-v-restorant-v-London/155230/7/0", "text": "  Въоръжен мъж е взел заложници в ресторант на „Макдоналдс“ в Източен Лондон, съобщава „Дейли Експрес“, цитира БНР. Ресторантът е в близост до мола Bluewater. Хора, които живеят наоколо, са съобщили за изданието, че полицията ги е помолила да не излизат от домовете си. Засега не се чуват крясъци или изстрели.  Полицията е призовала родителите на децата, които посещават близко училище, да ги приберат по-рано.  Сигналът за ситуацията е подаден в 11:41 часа местно време. Повече подробности не се съобщават.  ", "date": "2018.05.25", "title": "Въоръжен мъж е взел заложници в ресторант в Лондон"}
{"url": "http://epicenter.bg/article/Novo-20--Tramp-obyavi--che-sreshta-Kim-na-12-yuni-vse-pak-mozhe-da-ima-/155231/7/0", "text": "Президентът на САЩ Доналд Тръмп изненадващо заяви, че е все още възможно да проведе среща на 12 юни в Сингапур с лидера на Северна Корея Ким Чен-ун, както бе планирано първоначално, предава Reuters, цитирана от Агенция \"Фокус\".  „Ще видим какво ще се случи. В момента говорим с тях“, заяви Тръмп пред репортери, ден след като отмени очакваната среща. „Възможно е тя да се проведе дори на 12 юни. Бихме желали така и да стане“, допълни той.  Междувременно вчера Северна Корея демонтира ядрено съоръжение в планиран ход, който цели да покаже добрата воля на Пхенян в навечерието на планираната среща на върха със САЩ, предава AFP, като се позовава на медийни доклади.  Пхенян обяви плана си за „пълно\" разрушаване на съоръжение, разположено в североизточната част на страната, като отправи покана към чуждестранни журналисти да отразят събитието. На място са представители на британския телевизионен канал Sky News, които са станали свидетели на унищожаването на обекта.  Според американския сенатор Бен Кардин (Демократическа партия, щат Мериленд) военните действия на страната му срещу Северна Корея ще бъдат съпътствани от „огромен риск“. Според него напрежението на Корейския полуостров трябва да се реши чрез дипломация, пише The Hill.  „Мисля, че всички разбират, че единственият начин да решим това, е чрез дипломация“, заяви Кардин, който е член на сенатската комисия по външни отношения. „Няма военна алтернатива без огромен риск. Затова е и странно, че президентът Доналд Тръмп захвърли дипломацията. Винаги има риск от погрешна преценка. А погрешната преценка може да има страшно опасни последствия“, допълни той.  ", "date": "2018.05.25", "title": "Ново 20! Тръмп обяви, че среща с Ким на 12 юни все пак може да има "}
{"url": "http://epicenter.bg/article/Stotitsi-amerikanski-internet-stranitsi-blokiraha-dostapa-si-do-Evropa--VIDEO-/155241/7/0", "text": "Заради новия регламент за обработка и защита на личните данни стотици американски интернет-страници вече блокираха достъпа на европейски потребители. Нов борд ще следи за спазването на еврорегламента. Българин ще е заместник-председател, предава бТВ.  Всеки ден повече от 250 милиона европейци споделят в интернет свои лични данни, което ги прави уязвими.  Четири от 10 българи имат усещането, че нямат пълен контрол върху своите лични данни. У нас още не е приет Законът за прилагане на европейския документ.  Юристи смятат, че защитата на личните данни не трябва да е за сметка на обществения интерес при разследвания на злоупотреби и журналистите трябва да имат достъп до търговския и имотния регистър.  „Противното би означавало, че журналистиката не може да си свърши работата. Не случайно журналистиката се нарича обществен страж, ако няма журналистически разследвания, няма да има контрол върху управляващите и спиране на измамите и организираната престъпност”, заяви Александър Кашъмов.  Сред най-чувствителните лични данни са тези за здравословното ни състояние. В Александровска болница например се обработват данните поне на 1000 души седмично.  „Информацията е достъпна само до тези, които имат отношение към лечението на конкретния пациент, има изисквания как да се случи. Ние стриктно ги спазваме и не излизаме от тази рамка\", каза Диана Пенкова.  В тази болница информацията е ограничена по нива на достъп дори между различните клиники, а пациентите са осведомявани защо се събират и колко време ще се пазят техните лични данни.  ", "date": "2018.05.25", "title": "Стотици американски интернет страници блокираха достъпа си до Европа (ВИДЕО)"}
{"url": "http://epicenter.bg/article/Nova-drama-otvad-okeana--Poredna-strelba-v-amerikansko-uchilishte--trima-sa-raneni--VIDEO-/155243/7/0", "text": "Трима са бяха ранени при стрелба в основно училище в град Ноубълсвил, близо до Индианаполис, щата Индиана, заявиха от полицията. За инцидента е арестуван ученик, предаде бТВ.  Две от жертвите са откарани в болницата, малко след като беше съобщено за стрелбата в 09 ч. сутринта местно време.  Семействата на пострадалите са уведомени. Заподозреният ученик вече е в ареста, съобщават местните власти.  Според шерифа на града Кевин Джоуит е имало и втора заплаха, но за щастие е останала само заплаха.  „В момента подсигуряваме сградата, за да сме сигурни, че ще остане безопасна и няма заплахата да се превърне в реалност\", допълни шерифът.   ", "date": "2018.05.25", "title": "Нова драма отвъд океана! Поредна стрелба в американско училище, трима са ранени (ВИДЕО)"}
{"url": "http://epicenter.bg/article/Goran-Bregovich-s-nay-dobroto-ot-muzikata-si-v-Antichniya-teatar-v-Plovdiv/155197/6/0", "text": "Горан Брегович и неговият легендарен „Оркестър за сватби и погребения“ идва у нас с уникален концерт в Античния театър в Пловдив, съобщи Нова телевизия.   Бандата, чиято музика попадна в класацията “50 неща, които трябва да чуеш преди да умреш”, ще зарадва родните почитатели с впечатляващо BEST OF шоу на 28 септември от 20.00 часа.   Под открито небе рок звездата на бивша Югославия ще излезе на сцената освен с най-добрите балкански музиканти, така и с българските певици Людмила и Даниела Радкови.   Специално за публиката в Пловдив Брегович ще изпълни най-големите си хитове от началото на кариерата си до днес - „Аризонска мечта“, „Месечина“, „Калашников“, „Буба Мара“ и много други.   Билетите за концерта са вече в продажба и могат да бъдат закупени на цени от 40 до 60 лева. ", "date": "2018.05.25", "title": "Горан Брегович с най-доброто от музиката си в Античния театър в Пловдив"}
{"url": "http://epicenter.bg/article/Mihaela-Fileva---spetsialen-gost-na-Vasil-Petrov-v--SINATRA-VEGAS--2/155242/6/0", "text": "След огромния успех на бляскавия спектакъл „СИНАТРА:ВЕГАС“ в края на 2017 г.  легендата на джаза в България Васил Петров вече подготвя ново грандиозно шоу за почитателите на изящната музика. На 12 ноември 2018 г. от 20 ч. зала 1 на НДК отново се преобразува в елитен джаз клуб за второто издание на „СИНАТРА:ВЕГАС“.   На 4 декември 2017 г. Васил Петров представи ексклузивен спектакъл с авторски аранжименти на вечните хитове на Франк Синатра, в компанията на Биг Бенда на Българското Национално Радио и съпроводен от сценични ефекти, кристален звук и картина, оригинална сценографияи хореография, както и впечатляващи изпълнения на специалните гости.   Представлението предизвика фурор сред зрителите и това го нареди до най-запомнящите се събития през изминалата година.   Този ноември предстои още едно изключително шоу в стила на Лас Вегас от началото на 60-те години – микс от суинг, джаз и боса нова, допълнен от кордебалет в модерни сценични костюми в стила на прочутите „The Rockettes” и типичния за Вегас „Las Vegas Show Girls”.   В „СИНАТРА:ВЕГАС“ 2 специален гост отново ще бъде актьорът и звезда на блус и соул музиката Брус Джонсън (САЩ). Този път сценична партньорка на Джонсън и Петров ще е поп изпълнителката Михаела Филева, а публиката я очаква среща с още изненадващи звезди, които освен като певци, ще блеснат на сцената и като танцьори, комедианти и актьори.   Музиката в „СИНАТРА:ВЕГАС“ 2 отново ще е под съпровода на All Stars Биг Бенда с диригент Антони Дончев, в който влизат едни от най-добрите джаз музиканти на България. Режисьори са Румен Григоров и Алекс Борназ. Идеята  за спектакъла е на Маргарита Тошева, която е и негов продуцент.   Билетите са в продажба на цени от 30, 40, 50, 60 и ВИП – 80 лева, в мрежата на   и Билетен център НДК.      ", "date": "2018.05.25", "title": "Михаела Филева -  специален гост на Васил Петров в „СИНАТРА:ВЕГАС“ 2"}
{"url": "http://epicenter.bg/article/Prof--Iskra-Baeva-za-BG-predsedatelstvoto--Na-vsichki-kato-ugodish--na-sebe-si-shte-navredish-/155200/11/33", "text": "През първата половина на тази година на България за пръв път ѝ дойде редът да председателства Съвета на Европейския съюз. Тази нова роля предизвика раздвижване и дори ентусиазъм в българското общество. Колко хубаво е България да играе важна роля в ЕС и дори в бурните, за съжалние, в момента световни дела. Но като всичко останало у нас ентусиазмът продължи от дъжд до пладне – сиреч до първите срещи, проведени в София, но далеч от обществото, зад широкия ограден периметър на НДК. А медийното им отразяване подхождаше повече за клюкарските рубрики, отколкото за политическите.  Възможността за по-дейна българска роля във външната политика съвпадна с желанието на вездесъщия ни водач – главен секретар на МВР, кмет на София, трикратен премиер, шампион в печеленето на избори ген. Бойко Борисов, да изпробва забележителния си политически талант и във външната политика. Няма да коментирам дали това се дължи на поомръзналата му дребнава вътрешна политика или на нерешимите проблеми в социалните и други сфери. Така или иначе, фактът си е факт: Бойко Борисов застана в центъра на европейската политика.  И какви са резултатите от звездния миг на българската външна политика?  По думите на Бойко Борисов: „България като държава води балансирана политика, поддържа добри и приятелски отношения с всички страни”. И сам изброява успехите: на срещата на върха в София „ЕС – Западни Балкани” той накарал лидерите на Косово и Сърбия Хашим Тачи и Александър Вучич да си стиснат ръцете, докато в Скопие отказали да се поздравят; премиерите на Гърция и Република Македония провели съвместна пресконференция и се споразумели за приемливо име на Македония.  И още от списъка с успехите: премиерът Бойко Борисов на 22 май имал среща с министъра на правосъдието на САЩ с цел отпадането на американските визи; „и руснаците, и американците, и турците, като основни геостратегически играчи освен в Европа са добре дошли и на Балканите, за да бъдат използвани като „мост на дружбата””; в събота (26 май) ще бъде в Киев, за да гледа финала на шампионската лига заедно с украинския президент Петро Порошенко, в сряда (30 май) ще се срещне с руския президент Владимир Путин, за да разговарят за възстановяване на важни съвсемстни проекти.  Всичко това е чудесно, както и констатацията: „Нека да приемем, че всички институции – и президентството, и ние, правим неща, които са в полза на държавата”. При едно условие: ако беше истина.  Каква е реалността? По основната тема – интеграцията на Западните Балкани, срещата в София се оказа крачка назад дори от стратегията на ЕК от февруари т.г.; споразумението между Гърция и Македония за името на последната, освен че едва ли ще се реализира, май се оказа и в ущърб на България; турският президент Реджеп Тайип Ердоган не проявява желание да се възползва от посредническата роля на България; разговорите с Путин ще бъдат всичко друго, но не и лесни след зигзагообразните действия на България през последните години.  С други думи, погледната през призмата не на розовите очила, а на резултатите, българската външна политика изглежда хаотична, подчинена на моментни пропагандни цели и описвана под влияние на еуфорични емоции.  А резултатите май отговарят на известната българска поговорка „На всички като угодиш, на себе си ще навредиш”.  ", "date": "2018.05.25", "title": "Проф. Искра Баева за БГ председателството: На всички като угодиш, на себе си ще навредиш "}
{"url": "http://epicenter.bg/article/-quot-Blumbarg-quot--Tramp-tika-sveta-pravo-v-ratsete-na-Putin-/155209/11/0", "text": "Колкото по-голямо напрежение създава президентът на САЩ Доналд Тръмп в алиансите, които поддържат световния ред, установен след студената война, толкова по-необходим става президентът на Русия Владимир Путин.  Това се казва в анализ на агенция „Блумбърг“, цитиран от Иносми.ру.  В четвъртък, към края на демонстрационното мероприятие, което Путин всяка година организира за инвеститорите в своя роден Санкт Петербург, в Русия пристигнат лидерите на четири от десетте най-големи икономики в света – на Япония, Германия, Франция и Индия, и в продължение на седмица ще водят отделно преговори с ръководителя на Кремъл, пише в изданието. И посочва, че Путин също така ще приеме новия специалист по външна политика на Китай, вицепрезидента КНР Ван Цишън, както и директора на МВФ Кристин Лагард.  Главното сред тези мероприятия по думите на руските официални лица, ще бъде срещата на Путин с президента на Франция Еманюел Макрон, който, както и японският премиер Шиндзо Абе, е почетен гост на форума. След продължаващите не една година санкции, въведени заради събитията в Украйна и поддържани от Макрон, а също така след ожесточаването на американските санкции заради предполагаема намеса в изборите, като излезе от ядрената сделка с Иран и предизвика възмущението на другите световни държави, този месец Тръмп предостави на Путин възможност за сближаване с Европа.  „Русия е сред страните, за които решението на Тръмп по Иран се оказа много изгодно, - твърди Клиф Къпчан, ръководител на нюйоркската аналитична компания Евразия Груп. - Путин усеща възможността да предизвика разкол сред западните държави и да излезе от изолацията.“  „Блумбърг“ припомня, че след като през март Путин е победил на изборите и е бил преизбран отново, сега може да се похвали с макар и скромен икономически ръст. Агенцията изтъква, че на фона на санкциите, въведени след анексията на Крим през 2014 г. и след падането на цените на нефта, в страната е настъпила най-продължителната рецесия за 18-годишното му управление. Доста трудно е обаче геополитическото влияние да бъде превърнато в така необходимите чуждестранни инвестиции, след като САЩ наложиха безпрецедентни глоби на компанията „Русал“, един от най-големите работодатели в Русия, като по този начин отрязаха алуминиевия гигант на милиардера Олег Дерипаска от глобалните пазари и сринаха пазара на руските акции, пише в анализа на „Блумбърг“. Отминаха времената, когато перспективите за ръст на най-големия доставчик в света на енергоресурси привличаха на Петербурския икономически форум такива гиганти от света на бизнеса като Рекс Тилърсън, Джейми Даймън и Лойд Бланкфейн, се посочва в анализа. Тази година в дневния ред на форума фигурират само неколцина ръководители на американски публични компании, акциите на които се котират на фондовите борси, независимо, че пристигналият неотдавна посланик на Тръмп Джон Хандсмън постъпи не като своя предшественик и призова да се участва във форума. В Кремъл бяха доволни от това, че бившият инвестиционен банкер Макрон, който се е родил тогава, когато 65-годишният Путин е започвал своята кариера в КГБ, не се е поддал на натиска от страна на съюзниците си да отмени визитата си в Русия.   Мненията за Русия на Макрон и канцлера на Германия Ангела Меркел, която посети лятната резиденция на Путин на Черно море, изглежда са близки. В интервю за френски вестник Макрон подчертава, че иска да започне с Путин „стратегически и исторически диалог“, за да свърже Русия с Европа. Лидерът на Германия пък заявява, че главната политическа задача на деня е разведряването на отношенията с Русия. Като изключим данъчни убежища като Кипър, тези две държави са най-големите източници на преки инвестиции в Русия, се подчертава в анализа на „Блумбърг“. В него се казва, че независимо от това, че отношенията на европейските лидери и Путин са обтегнати заради разногласията по украинския, сирийския и други въпроси, иранската криза ги сближава. При това отношенията между Меркел и Тръмп се развалят и сега САЩ заплашват с наказания германските компании, участващи в строителството на „Северен поток 2“. На форума в Санкт Петербург до Путин ще седят премиерът на Япония Шиндзо Абе, Макрон, представителят на Китай Ван и шефът на МВФ Лагард, подчертава „Блумбърг“.  Визитата в Санкт-Петербург е първата за китайския гост. Путин и началникът на Ван – президентът Си Дзинпин ще се срещнат в началото на следващия месец в Китай за годишната среща на върха на Шанхайската организация за сътрудничество (ШОС). Тя бе създадена през 2001 г., след като Русия и Китай и четири бивши съветски републики (Казахстан, Узбекистан, Таджикистан и Киргизия) подписаха споразумение за сигурност. Миналата година към ШОС се присъединиха вечните съперници Индия и Пакистан, напомня в анализа си агенцията. Тази седмица Европа е в центъра на вниманието на Путин, особено Макрон. Смекчаване на санкциите не се очаква като се има предвид, че Русия не съкращава действията си в Украйна и продължава да подкрепя режима на Башар Асад. Едностранното излизане на Тръмп от иранската сделка обаче предоставя на Путин неочаквана благоприятна дипломатическа възможност. А като се има предвид, че новото популистко правителство на Италия без съмнение ще блокира всякакви нови санкции от страна на Евросъюза и дори може да инициира отслабването на действащите, в Европа за Русия внезапно възниква „конструктивна атмосфера“, цитира „Блумбърг“ Кристофър Гранвил от лондонската консултантска компания TS Lombard.   По думите на Андрей Кортунов, ръководител на Руския съвет за международни въпроси – мозъчен център, основан по разпореждане на Кремъл, Путин, като резултат от всичко това, може да отчете тазгодишния форум като успех. Достатъчно е просто да се появи на сцената заедно с най-видните участници в него от времето, когато преди пет години най-важният гост бе Меркел. „Това е важен символ, който срива опитите Русия да бъде изолирана“, казва Кортунов.  ", "date": "2018.05.25", "title": "\"Блумбърг\": Тръмп тика света право в ръцете на Путин "}
{"url": "http://epicenter.bg/article/-quot-Konrad-Adenauer-quot--Ruskata-propaganda-e-po-opasna-ot--quot-Kalashnikov-quot-/155217/11/0", "text": "Европейският съюз трябва да се изправи срещу руското вмешателство в страните от Западните Балкани, като предприеме активни мерки, сред които и инвестиции в медийната сфера, използвана от Москва за разпространение на пропаганда срещу Запада, предупреждават Софи Айзентро и Стефани де Леон от германския институт \"Конрад Аденауер\" в техния най-нов доклад за руската пропаганда на Балканите, която - съгласно думите им, е \"по-опасна от \"Калашников\", предава Радио \"Свободна Европа\" в македонската си редакция, съобщава \"Фокус\".  Според \"Конрад Аденауер\" финансовата инжекция за медийния сектор трябва да се реализира в четири ключови области:  1. Подкрепа за проверка на фактите  ЕС трябва да помогне на мишените на руската пропаганда да осъзнаят информационната война, която е в ход. Това означава изобличаване на фалшивите новини и информиране за темите и областите, които Москва използва в своя полза. През последните години Съветът на Европа създаде няколко работни групи и уебсайтове за медийно образование в региона, чиито задачи са да откриват и посочват фалшиви новини и руски кампании за дезинформация на гражданите на Балканите.  Въпреки това според германския институт някои от тях са само на английски, руски и немски език и поради това не са достъпни за голяма част от балканското население. В тази връзка ЕС трябва да се стреми към постоянно финансиране на тези групи и техните инструменти, за да ги направят достъпни за хората, както и да спонсорира проекти за мониторинг на руската пропаганда в социалните мрежи в реално време. Като конкретен инструмент авторите на доклада предлагат използван от Германия и САЩ за проследяване на дейността на проруските профили в социалната мрежа \"Туитър\".  \"Като част от подкрепата за разследващата журналистика в Западните Балкани, Европейската комисия трябва да предложи и специални средства за журналисти, които са посветили работата си на проверка на фактите, както и за тези, които изследват за действието на т.нар руски \"ботове\", т.е. роботи за компютърни програми в социалните медии\", се казва в доклада на \"Конрад Аденауер \".  2. Разпознаване и откриване на фалшиви новини  През ноември 2017 г. ЕК обеща да похарчи повече средства за подобряване на медийната грамотност в региона. Проектът трябва да включва всички страни от Западните Балкани и да изисква участието на училищата. Ако знаят как да анализират и оценят съдържанието и източниците на информацията, тогава младите хора ще могат да разберат ролята на медиите в едно общество, да се отнасят критично към медийните съобщения и да различават фактите от измислицата. Това най-добре ще подготви младите хора за свят, в който те се сблъскват с информационни операции, които стават по-сложни и по-коварни.  Един от най-активните политици на Балканите, когато става въпрос за руската пропаганда, е Ненад Чанак. Според сърбина Европа полага малко усилия в тази сфера, за разлика от Русия, която през миналата година за пропаганда в Европа, насочена най-вече към Балканите, е похарчила 1 800 000 евро. \"ЕС отпусна само 400 000 евро като контрамерка за руската пропаганда. Така че сега този въпрос се актуализира, защото се разбира, че това е неравнопоставена борба, а руската пропаганда е по-агресивна\", обяснява Чанак.  3. Подкрепа на свободата на медиите  Състоянието на независимите медии и висококачествената журналистика в региона зависи до голяма степен от злокачественото влияние на Русия в Западните Балкани, уверени са в германския институт. През миналата година Европейската комисия предостави допълнителни 7.5 млн. евро в подкрепа на свободата на медиите и професионалната журналистика в Западните Балкани чрез различни местни инициативи. Това е ключова стъпка в правилната посока, а е наложително ЕС и занапред да критикува остро националните лидери, които се опитват да подкопаят свобода на печата или да контролират медиите. Освен това ЕС трябва безкомпромисно да настоява за свободата на медиите като условие за членство в Общността.  4. По-голяма достъпност на прозападните медии  \"Руската информационна агенция \"Спутник\" позволява свободно изтегляне и репликация на съдържанието й, което прави материалите й лесни за разпространяване. Това трябва да направят и прозападните медии или Европейската комисия да субсидира медиите от Западните Балкани, за да могат те да си позволят да публикуват прозападно съдържание от медии, които търсят регулиране на авторското право на съдържание\", съветват в доклада. Друга причина за популярността на руските медийни източници в Западните Балкани е тяхната способност да взимат отношение към местните проблеми и нагласи в текстовете си, и да приспособяват своите послания към местните нужди. За да има по-голяма аудитория, \"Конрад Аденауер\" призовава прозападните новинарски източници просто трябва да се учат от... Москва.  ", "date": "2018.05.25", "title": "\"Конрад Аденауер\": Руската пропаганда е по-опасна от \"Калашников\""}
{"url": "http://epicenter.bg/article/Valeriya-Veleva--Da-poglednesh-v-ochite-na-papata--/155240/11/0", "text": " Тишина. 13 тежки резбовани врати, след всяка от които салоните стават все по-пищни, но по-малки.  Дузина дълги коридори и бляскави зали с изографисани стени и тавани, едни след други остават зад гърба.  Швейцарски гвардейци в синьо-оранжеви униформи на всеки ъгъл отдават почит. Шапки с червени пера... Доказателство за времето, което тук е спряло.    Официалната резиденция на папата.  1400 стаи с обща площ от 55 000 кв. м.  Величието е грабващо.   Стъпките отекват по мраморния под... Малка приемна и изведнъж се изправяш пред врата, тапицирана с бледозелена копринена дамаска. Странно невзрачна на общия пищен фон. Библиотеката за аудиенции – мястото, където главата на Римо-католическата църква приема държавници, политици, известни личности от цял свят. Една велика мощ, събрана в тази зала, постлана с пъстър червен килим, с бели столове, наредени в две редици, с библиотека в дъното, а срещу нея – огромното бюро на папата.   Всичко под погледа на Исус Христос от стената.  Долу са останали ежедневието и суетата.   Искаш да хванеш всеки жест, всяка мимика на лицето, всеки звук. Тук се говори тихо, движенията са бавни, всеки поглед е знак.  - година преди да напусне този свят папа Йоан Павел Втори. Вече много болен и прегърбен папата излъчваше добротата и смирението пред Съдбата. Когато се наведох да докосна ръката му, вдигнах поглед и потънах в дълбоки сини очи, в които бяха събрани Мъката, Страданието и Примирението. Франциск е висок, изправен, енергичен с ведро лице и усмихващи се очи. Излъчва спокойствие и увереност. И благост.   Разговарят на четири очи близо 30 минути. Отвън служителите казват: „Това е необичайно, папата рядко говори с някого повече от 20 минути“. Но Борисов успява да му задържи интереса. Учудващо - със Западните Балкани.  “, скептично го попитал ребром папата. „ , не отстъпвал от позицията си премиерът.  И какво мислите че е? Киселото мляко! „ “, разказал историята си Франциск. А, сега кажете, че Съдбата няма пръст в тази среща! И Борисов бавно следва своята цел - кани папата да дойде в България. И за да е сигурен, че това ще стане, в неподражаемия си стил премиерът го моли да поеме обещание и пред журналисте.  после добавил Румъния, защото вече е обещал на румънския премиер Виорика Дънчила да посети страната в началото на 2019-а. Борисов му предложил да избере и още една, трета балканска страна. Франциск старателно сложил листчето в джоба си. Това не успокоило Борисов. Минути по-късно пред медиите той не само повтори, но и потрети поканата си, на което  Но му даде и още една оценка:  , след като Борисов му разказа за ситуацията в региона, за живота тук, за уникалността на Лондонското четвероевангелие, копие от което му подари, за Свети Йоан Рилски, за Светите братя и тяхната азбука.   Като ученик пред дъската Борисов искаше да си каже всичко бързо и достатъчно убедително, подчертано уважително - смирението и настойчивостта се редуваха в изказа му. Гонеше целта си – да ангажира папата по темата за Западните Балкани, за да се „поддържа световното внимание“. „Искаме просто да има мир на Балканите“, заяви Борисов и три пъти настоя пред Франциск“: „ Взирах се в очите на папата. Грееха.  Цялата гама на положителната емоция мина през очите на Франциск за отредените минути на тази аудиенция... От спомена за българското кисело мляко, през делата на Ватикана и световните събития, до Западните Балкани. Странна смесица, която забъркаха двамата с премиера, основата на което може да бъде само едно – доверието. , които бяха постигнати. В първия ден - след 20 години на вражди общ поклон пред гроба на Свети Кирил в „Сан Клементе“. И прагматичната мотивация на Борисов за общо бъдеще –   и не си пречат, значи и двата народа могат да живеят заедно, без да си пречат.  Във втория ден дойде изненадващата покана папата да дойде у нас, добре подбраните подаръци, които включваха и разсат за 33 маслодайни рози от Казанлък.    Разцъфнат ли казанлъшките рози в папската градина, дори и след нас, ще носят уханието на българската земя. ", "date": "2018.05.25", "title": "Валерия Велева: Да погледнеш в очите на папата... "}
{"url": "http://epicenter.bg/article/Polovinata-plazhove-po-moreto---bez-spasiteli-/155211/4/0", "text": "Половината от плажните ивици по морето остават без стопани този туристически сезон. Причината е, че са отдалечени, труднодостъпни или не достатъчно атрактивни за потенциалните наематели,  От общо 109 плажни ивици по Южното Черноморие, до момента на концесия са отдадени 56, а на практика без спасители там остават 44 плажа. По Северното неохраняеми са 23 пясъчни ивици край Варна и 13 по Добруджанското Черноморие. Седем от тях са край Шабла, 4 – на територията на община Каварна и 2 – край Балчик.  Очаква се броят им да намалее с 5, ако Министерството на туризма осигури спасителни постове на плаж „Дуранкулак\", в т.ч. къмпинг „Космос\", два поста на плаж „Шабленска тузла - къмпинг „Добруджа\", един пост на „Русалка - голям плаж\" и два - на плаж „Фиш-фиш - нов\" в община Балчик. Един пост да бъде разположен и на плаж „Болата\".  Най-голямата плажна ивица в областта, която остава без стопанин, е на морски плаж „Дуранкулак – север 1“, която е с дължина 4216 м и чиста активна пясъчна площ 64,475 дка.  Без стопани на юг са и трите екоплажа - \"Иракли\", „Корал\" и \"Бяла Карадере\". Разчетите по общини сочат, че най-много ивици без спасители това лято ще има в община Царево, където неохраняеми остават 19 плажа.  ", "date": "2018.05.25", "title": "Половината плажове по морето - без спасители "}
{"url": "http://epicenter.bg/article/Shryoder--SASht-sa-sreshtu--Severen-potok--2--za-da-prodavat-vtechnen-gaz-v-Evropeyskiya-sayuz-/155216/4/0", "text": "Съпротивата срещу газопровода „Северен поток“ 2 е свързана с икономически интереси на конкуренти, включително на САЩ. Това заяви на работна закуска в рамките на Международния икономически форум в Санкт Петербург бившият германски канцлер и председател на съвета на директорите на компанията оператор Nord Stream 2 Герхард Шрьодер, цитиран от БТА.  „САЩ се стремят да поставят прът в колелата на този проект, изобщо не проявяват солидарност с ЕС, а действат в името на собствените си икономически интереси, опитвайки се да попречат на изпълнението на проекта „Северен поток“ 2“, каза той. По думите му необходимо е само да се погледне начинът, по който американският президент Доналд Тръмп се стреми да налага санкции, за да стане ясно, че „въпросът е да се продава американски втечнен природен газ на европейския пазар, независимо дали характеристиките му отговарят на газопреработващите мощности на Европа или не\".  Бившият канцлер също така изрази надежда, че Европейският съюз ще успее да се противопостави на САЩ и да защити „Северен поток“ 2.  „САЩ ни дават нови примери на ловкост и маневриране, но действията им няма да останат без отговор. Надявам се, че ЕС ще намери сили в себе си да запази привързаността си към този проект и няма да следва линията на Америка“, заяви Шрьодер.  Той подчерта, че този проект е необходим на Европа не само от гледна точка на енергийната сигурност, но и за създаване на нови работни места. Шрьодер припомни, че миналата седмица са приключили подготвителните дейности за полагане на газопровода и скоро ще започнат строителните работи, посочва още БТА.  Проектът „Северен поток“ 2 предвижда изграждането на две линии на газопровода с обща мощност 55 милиарда кубични метра годишно от крайбрежието на Русия през Балтийско море до Германия. Общата стойност на тръбопровода се оценява на 9,5 милиарда евро. Единствен акционер в оператора по проекта е руският газов холдинг „Газпром“. Европейски партньори по проекта са германските компании Uniper и Wintershall, австрийската OMV, френската Engie и англо-холандската Shell.   ", "date": "2018.05.25", "title": "Шрьодер: САЩ са срещу „Северен поток“ 2, за да продават втечнен газ в Европейския съюз!"}
{"url": "http://epicenter.bg/article/Ot-1-yuli-smetkite-za-toploto-na-sofiyantsi-s-okolo-10--nagore/155222/4/0", "text": "Oт 1 юли абонатите на топлофикацията в София ще плащат с около една десета по-скъпо за топлата вода и парното, сочат предварителните  изчисления,  съобщи Канал 3 .  Така от 1 юли столичните абонати може да плащат близо 106 лв. за мегават час с ДДС вместо досегашните 95,98 лв с ДДС.   Причината на вдигането на цената на топлинната енергия е скокът на природния газ. Главният доставчик на синьото гориво „Булгаргаз“ е поискал от средата на годината цената да се вдигне от 352,65 лв. за 1000 куб. м на 418,59 лв. или с около една пета, което е обусловено от по-скъпите доставки, идващи от руския „Газпром“. Те пък се оправдават с поскъпването на петрола на международните пазари, чиито цени влияят, макар и с известно закъснение, на стойността на природния газ, внасян в България.   Според енергийния експерт проф. Атанас Тасев от по-чувствително поскъпване на парното и топлата вода в София и другите по-големи градове ни спасява единствено субсидирането на производството на електроенергия от топлофикациите, която се изкупува на преференциални цени, а те от своя страна се субсидират от всички абонати на ерепетата.   Малко над 100 лв. за мегаватчас с ДДС може да достигне и цената на парното и топлата вода и във заради по-скъпия природен газ. Около трицифрената сума за единица консумирана енергия може да достигне и стойността на централното отопление във  . Във   обаче луксът да имат парно и топла вода от местния ТЕЦ ще им струва по около 114 лева на мегаватчас. Около 105 лева най-вероятно ще е цената на мегаватчас в  , а за абонатите на топлофикацията в   ще е почти 99 лв. за единица консумирана топлинна енергия.   Най-ниска цена от около 82 лв. за МВтч се очаква да бъде цената за абонатите в   след прогнозираното поскъпване на топлото с десетина на сто. Когато няма авария, парното и топлата вода в   също ще са под сто лева за единица консумирана енергия. След 1 юли абонатите в миньорския град ще плащат по 91,90 лв. за МВтч с ДДС, съобщава \"Монитор\".   В Пловдив от средата на годината вероятно стойността ще бъде около 105 лв. На мегаватчас. Въпросната цена обаче е доста по-ниска, отколкото очакваната в Разград от почти 130 лв. с ДДС за МВтч.   Първоначалните прогнози за поскъпването на тока са за стойности около 2%, сочат предварителни разчети на КЕВР. Според тях увеличението за клиентите на ЧЕЗ ще е с 1,7%, за тези на ЕВН - 1,81%, а за клиентите на Енерго Про - с 2,6 на сто. Окончателното решение с колко ще поскъпне токът ще бъде взето след обществено обсъждане след около месец.", "date": "2018.05.25", "title": "От 1 юли сметките за топлото на софиянци с около 10% нагоре"}
{"url": "http://epicenter.bg/article/DDS-shte-se-plashta-vinagi-v-darzhavata-na-dostavka--reshi-Evrokomisiyata-/155223/4/0", "text": "Европейската комисия е предложила днес да отпадне 25-годишния „преходен“ режим на ДДС в ЕС. Целта е да се намалят измамите с този тип косвен данък, като годишно загубите за бюджета на ЕС от тях се оценяват на 50 млрд. евро,    Данъкът върху добавената стойност е най-дълго просъществувалият в Европа данък върху потреблението. През 1967 г. бе поет ангажимент за установяване на окончателна система на ДДС, която да функционира в рамките на Европейската общност по същия начин, както би функционирала на територията на една-единствена държава. Поради нуждата от премахване на фискалните граници между държавите членки, в края на 1992 г. стана необходимо да се преосмисли начинът, по който се облага търговията със стоки в Европейската общност. Целта бе стоките да се облагат в държавата на произход, така че към вътреобщностната търговия да се прилагат същите условия, както към вътрешната търговия, което отразява напълно идеята за един истински вътрешен пазар.  Тъй като политическите и техническите условия все още не бяха достатъчно подходящи за такава система, бе приет преходен режим на ДДС. Съгласно този режим, и по-специално в частта му за сделките със стоки между предприятия, презграничното движение на стоки се разделя на две отделни сделки: освободена доставка в отправната държава членка на стоките и вътреобщностно придобиване, облагано в държавата членка на местоназначение. Тези правила бяха възприети като временни и имат своите недостатъци, тъй като позволението да се купуват стоки без ДДС увеличава възможностите за измама, като същевременно присъщата сложност на системата не благоприятства презграничната търговия.  С днешното предложение се слага край на това разделение на всяка отделна търговска сделка. Предвижда се трансграничната търговия със стоки да бъде определена като „една данъчно облагаема доставка“, за да може стоките да се облагат в държавата, където се извършва доставката.  Предстои да бъдат въведени необходимите разпоредби за създаване на онлайн портал или обслужване на едно гише за всички дружества в ЕС за обявяване на техния ДДС. Системата ще бъде достъпна за предприятия извън ЕС, които желаят да продават на фирми в ЕС и които в противен случай трябваше да се регистрират за целите на ДДС във всяка държава от Общността. След въвеждането на новата система дружествата ще трябва да определят един посредник в ЕС, който да се занимава от тяхно име с формалностите по ДДС.  С промените се укрепва саморегулацията на ДДС и се очаква да намалят административните стъпки, които трябва да изминат дружествата при продажба на други дружества в останалите държави в ЕС. Специалните задължения за докладване във връзка с преходния режим на ДДС няма да бъдат необходими повече за търговията със стоки. Допълнителното фактуриране по отношение на търговията в ЕС ще се урежда с правилата на държавата на продавача, пишат от ЕК.  С днешните промени се изяснява, че продавачът следва да начислява дължимия ДДС при продажба на стоките на своя клиент в друга държава от ЕС, като се прилага ставката на държавата по местоназначение. Придобиващият стоките ще бъде отговорен за плащането на ДДС, само когато е надежден данъкоплатец, признат от данъчната администрация.  Общата система на ДДС замени данъците върху оборота, които изкривяваха конкуренцията и подкопаваха свободното движение на стоки. ДДС е основен и все по-значителен източник на приходи за държавите от ЕС, като през 2015 г. са събрани над един трилион евро, което представлява седем процента от БВП на Общността. Един от собствените ресурси на ЕС също се основава на ДДС. Като данък върху потреблението той е един от видовете облагане в подкрепа на растежа на икономиката.   ", "date": "2018.05.25", "title": "ДДС ще се плаща винаги в държавата на доставка, реши Еврокомисията "}
{"url": "http://epicenter.bg/article/MVR-i-Prokuraturata-se-samoseziraha-sled-signal-za-poiskan-i-vzet-podkup-ot-paten-politsay/155188/3/0", "text": "МВР и Прокуратурата се самосезираха след сигнал за поискан и взет подкуп от пътен полицай. Това стана ясно от думите на говорителя на главния прокурор Румяна Арнаудова в ефира на предаването \"Денят започва\" по бТВ във връзка с разространено в социалните мрежи видео, на което е заснето даването на подкупа. \"Веднага, след като е бил разпространен в социалните мрежи този клип, дирекция \"Вътрешна сигурност\" и СДВР са се самосезирали и са извършили спешни действия. За извършеното от тях е уведомен и главният поркурор, съобщава агенция „Фокус“.   Потвърждава се информацията, която първоначално е разпространена - че е поискан и взет подкуп от пътен полицай, за да не изпълни задължения по служба. Установено е лицето, което е дало подкупа и което е било мотивирано от пътния полицай да даде тези 50 лв., за които става въпрос във видеоклипа, за да не му бъде съставен акт за установяване на законарушение\", обясни Арнаудова.   \"Този автомобил не е имал талон за преминат годишен технически преглед, а му е съставен фиш за друго нарушение - за неправилно паркиране. Категоричните данни, които са събрани в рамките на няколко часа от органте на МВР, се докладват тази сутрин на главния прокурор, който ще ги изпрати на Софийска градска прокуратура\", добави тя.   Арнаудова уточни, че заснетия във видеото полицай е служител на \"Пътна полиция\". По думите ѝ събраните данни сочат за извършено престъпление \"подкуп\", а данните, които са събрани, са достатъчни за образуване на наказателно производство.   Предприето е дисциплинарно производство срещу пътния полицай, вземал подкупи на софийския булевард \"Васил Левски\", съобщи по-късно главният секретар на МВР Младен Маринов, предаде БНР. Фактите по случая са изяснени чрез видеокамери, разположени в района, тъй като в патрулния автомобил не имало видеонаблюдение.   Пътният полицай е отстранен временно от длъжност.  ", "date": "2018.05.25", "title": "МВР и Прокуратурата се самосезираха след сигнал за поискан и взет подкуп от пътен полицай"}
{"url": "http://epicenter.bg/article/Zaloviha-200-kg-heroin-na--quot-Kapitan-Andreevo-quot-/155196/3/0", "text": "С помощта на обучено куче са заловени 191, 200 кг хероин на ГКПП \"Капитан Андреево\". Наркотикът е открит в камион, превозващ теракол. Шофьорът е 61-годишен турски гражданин. Задържаното количество е в 95 пакета, а стойността е 12 415 000 лева, съобщи Нова телевизия. Наркотикът е надушен от митническото куче Ричи.   Главният секретар на Министерство на вътрешните работи Младен Маринов, директорът на Агенция \"Митници\" Георги Костов и Дарина Славова, заместник-окръжен прокурор на Хасково изнесоха подробности на съвместен брифинг.   Костов коментира, че случаят е от сутринта на 23 май. Задържаният ТИР е с турска регистрация и с документи за превоз на керамично лепило теракол от Турция за Белгия, а товарът е окомплектован с апарати за механотерапия за Холандия.   При проверката с рентгенов апарат не е установено нищо съмнително, но при физическа инспекция, митническото куче се спира до една от фабрично запечатаните торбите. Намерен е пакет с два килограма вещество, след което започва отваряне на всички торби, допълва Костов. Очаква се химична експертиза за чистотата на хероиновото вещество. Заслугата е на Ричи, който е мелез между кокер-шпаньол и бретон и е обучавана за търсене на трюфели, коментира директорът на Агенция \"Митници\".   Костов обяснява и сериозната предварителна подготовка на контрабандистите свързана с фабричното затваряне на всички торби и изборът на теракол, който наподобява хероина.   Маринов коментира, че операцията продължава, а разкриването е вследствие на добрата работата с партньорски служби, с които е изграден профилът.   Зам.-окръжният прокурор Славова допълва, че са повдигнати обвинения и 61-годишният турски шофьор е задържан за 48 часа.      ", "date": "2018.05.25", "title": "Кучето Ричи надуши 200 кг хероин на \"Капитан Андреево\" (Обновена)"}
{"url": "http://epicenter.bg/article/Ustanoviha-koy-e-patniyat-politsay--zasnet-da-iska-podkup--VIDEO--/155207/3/0", "text": "Установен е пътният полицай, който предизвика възмущение, след като в социалните мрежи се появи клип, в който той иска подкуп. Това стана ясно от думите на главния секретар на МВР старши комисар Младен Маринов пред Дарик.  Авторът на видеото, което се появи в социалните мрежи, твърди, че в четвъртък е спрял за две минути на булевард \"Васил Левски\" в София и това му е коствало 50 лева фиш и 50 лева подкуп, съобщава NOVA.  Главният секретар на МВР старши комисар Младен Маринов каза пред Дарик, че е разбрал за клипа вчера следобед и незабавно се свързал с ръководството на дирекция \"Вътрешна сигурност\" във вътрешното министерство.  Вчера е било установено времето и мястото, където е направен клипът, служителят на МВР от кадрите, както и всички детайли, каза Маринов.  Говорителят на главния прокурор Румяна Арнаудова каза пред NOVA, че според установеното по случая до момента водачът на автомобила от клипа не е имал талон за преминат годишен технически преглед и е трябвало да се състави акт за това. Полицаят е поискал 50 лева подкуп, за да състави акт за друго по-леко нарушение - неправилно паркиране.  Разследването на случая продължава, като прокуратурата е уведомена и е образувано досъдебно производство.  В Столичната дирекция на вътрешните работи пък е образувано производство, което ще търси дисциплинарна отговорност на служителя, каза Маринов.   ", "date": "2018.05.25", "title": "Установиха кой е пътният полицай, заснет да иска подкуп (ВИДЕО) "}
{"url": "http://epicenter.bg/article/77-godishna-velosipedistka-zagina--sled-kato-ya-blasna-mlada-shofyorka/155210/3/0", "text": "77-годишна велосипедистка е загинала, след като е блъсната от лек автомобил на пътя между село Раданово и Полски Тръмбеш, съобщиха от Областна дирекция на МВР – Велико Търново, предаде  Novini.bg .   Произшествието е станало в сряда сутринта. По първоначална информация лек автомобил „БМВ“, управляван от 21-годишната А. С. от Велико Търново, движещ се от село Раданово в посока Полски Тръмбеш е блъснал движещия се в насрещното платно велосипедистка.   В резултат на това е пострадала 77-годишна жена от село Раданово. Тя е била настанена във великотърновската болница за лечение, където по-късно е починала. Водачът на автомобила е изпробван за употреба на алкохол, пробата е отрицателна. Взета й е кръвна проба.   Причините за произшествието са в процес на изясняване. По случая е започнато досъдебно производство.", "date": "2018.05.25", "title": "77-годишна велосипедистка загина, след като я блъсна млада шофьорка"}
{"url": "http://epicenter.bg/article/Blizo-2000-narusheniya-sa-ustanoveni-za-sedmitsa-pri-proverki-na-kamioni-i-reysove/155224/3/0", "text": "  1976 нарушения са констатирани по време на операцията за контрол на товарния и автобусен трафик в страната по линия на ТИСПОЛ – Европейската мрежа на службите на Пътна полиция. Тя е проведена между 14 и 20 май т.г. с участието на Пътна, Икономическа и Криминална полиция и ДАИ, съобщи  bTV .   Проверени са общо 5311 товарни автомобила и 1679 автобуса. При товарните автомобили са констатирани общо 1666 нарушения, на 44-ма водачи е наложена забрана да продължат пътуването си. При автобусите нарушенията са 310. Няма нито един случай на констатирана употреба на наркотици, а с алкохол има 7 случая.   В сравнение с последната такава акция от февруари броят на установените нарушения се повишава чувствително. В началото на годината са констатирани само 834 нарушения при товарните автомобили и 194 при автобусите.   Най-многото нарушения са свързани със скоростта. Специално при автобусите случаите на нарушени скоростни режими са 426. В други 327 случая не е бил сложен обезопасителен колан, това също е много голям проблем. В 180 случая има констатирана техническа неизправност”, посочи говорителят на Главна дирекция „Национална полиция” Станислав Савов.   По думите му при автобусите има най-много нарушения по линия на непоставяне на колани (83). В някои случаи в нарушение е бил водачът, а в други – пътниците. 43 случая на превишена скорост и 19 на техническа неизправност също са регистрирани по време на проверките. Име и хванат пиян водач.   „Като генерален извод може да се каже, че се наблюдава повишение на почти всички показатели, което е силно обезпокоително”, посочи Савов.  ", "date": "2018.05.25", "title": "Близо 2000 нарушения са установени за седмица при проверки на камиони и рейсове"}
{"url": "http://epicenter.bg/article/Varnenskata-prokuratura-razsledva-trafik-na-6-tona-amfetamini-/155229/3/0", "text": "Варненската окръжна прокуратура разследва трафик на шест тона амфетамини, съобщиха от пресцентъра на апелативната прокуратура в града, предаде бТВ.  В пристанището в морския град е бил засечен контейнер, разтоварен от кораб. За получател на стоката бил посочен гражданин от страна от Европейския съюз.  Стоката в контейнера е била обявена като лимонена киселина.  При полеви тест на място било установено, че в 300 чувала се съдържат шест тона амфетаминопроизводни.  ", "date": "2018.05.25", "title": "Варненската прокуратура разследва трафик на 6 тона амфетамини "}
{"url": "http://epicenter.bg/article/Kray-na-zeleniya-reket--VAS-pusna-obhoda-na-AM--quot-Struma-quot--prez-Kresnenskoto-defile-/155234/3/0", "text": "Върховният административен съд (ВАС) отхвърли жалбите срещу екооценката за изграждането на източния обход на магистрала \"Струма\" през Кресненското дефиле. Според информация на пресцентъра на съда, тричленен състав е отхвърлил с окончателно решение жалбите на две физически лица и на сдружение \"За земята – достъп до правосъдие\" срещу решение на министъра на околната среда и водите от 19 октомври 2017 г. по оценка за въздействие на околната среда (ОВОС).  Източният вариант предвижда сега съществуващият път да се използва за преминаването на автомобилите от София към гръцката граница, а обходът на изток от Кресна да се ползва от колите, пътуващи от ГКПП Кулата към София. Трасето на магистралата няма да е с габаритни размери, а на скоростен път – няма да има аварийна лента. Предвижда се още платното от Кулата за София да започва на 100 м след пресичането с жп линията за мина “Ораново”. Оттам ще минава вляво от сегашното шосе, след което ще тръгва на югоизток успоредно на река Градевска и между кварталите на Симитли, информира \"Монитор\".  \"С решението е одобрено осъществяването на инвестиционно предложение \"Подобряване на трасето на Лот 3.2 на Автомагистрала \"Струма\" по Източен вариант Г 10.50.\", посочват от съда.  Решението по дело 13132/2017 г. е окончателно и не подлежи на обжалване. Решението все още не е публикувано на сайта на институцията, защото се заличават личните данни.  ", "date": "2018.05.25", "title": "Край на зеления рекет! ВАС пусна обхода на АМ \"Струма\" през Кресненското дефиле "}
{"url": "http://epicenter.bg/article/Sadat-ostavi-v-aresta-turskiya-tiradzhiya--prichinil-tezhkata-katastrofa-s-avtobus-na-magistrala--Trakiya-/155236/3/0", "text": "Софийският районен съд наложи мярка за неотклонение „задържане под страна“ на шофьора на товарния автомобил, който причини катастрофата с автобус на градския транспорт на автомагистрала „Тракия“ на 23 май. Това съобщиха за Агенция „Фокус“ от пресслужбата на Софийски районен съд.  От там уточниха, че най-вероятно ще има обжалване на решението, което ще бъде на 31 май в 10.00 часа в Софийски градски съд.  Прокуратурата предложи мярка за неотклонение „задържане под стража“, защото има опасност подсъдимият турски гражданин Гьокхан Кахриман да се укрие.  В хода на производството бе установено, че виновен за катастрофата е водачът на товарния автомобил – Гьокхан Кахриман, турски гражданин, който е нарушил правилата за движение по пътищата, като по този начин по непредпазливост е причинил телесни повреди на 12 лица, 7 от които за момента за установени като средни.  ", "date": "2018.05.25", "title": "Съдът остави в ареста турския тираджия, причинил тежката катастрофа с автобус на магистрала „Тракия“"}
{"url": "http://epicenter.bg/article/Drama--Desetki-bivshi-sobstvenitsi-na-koli-mozhe-da-se-okazhat-v-gratski-zatvori--VIDEO--/155238/3/0", "text": "Ден след като още един българин беше задържан в Гърция заради използвано от каналджии продадено ремарке, три министерства у нас предприеха конкретни мерки по казуса. За проблема bTV ви разказа в поредица репортажи. Изпълнителната власт създава спешна работна група, за да се запълнят законовите дупки у нас.  На 9 май миналата година Кръстьо Калев е продал ремаркето си на Юлиян Анев от Нови Искър.  Година по-късно той е задържан и обвинен в Гърция за трафик на мигранти, защото новият собственик на ремаркето Юлиян Анев не го вписва в КАТ. Оказва се, че от миналата година Анев също е в гръцки затвор.  Реално, в момента въпросното ремарке може вече да има нов собственик, който още не е попаднал в ръцете на закона. Така, доста български собственици на автомобили са застрашени от ефективни присъди и глоби в Гърция заради пропуски в нашето законодателство.  „Гръцката страна не приема доказателствената сила на български официални документи, каквито са нотариалните договори за покупко-продажбата на този автомобил”, заяви омбудсманът Мая Манолова.  От министерствата на външните и вътрешните работи, и на правосъдието поясниха, че се създава работна група за законови изменения. Започват и консулски консултации между двете държави.  „Говорим за казусите, в които става въпрос за прехвърляне на автомобил, на който не му е сменен талонът и документите. В никакъв случай не може да направим заключение, че всички, които имат образувани дела за трафик, дали на хора, дали за други забранени вещества, няма извършване на престъпление”, поясни министър Екатерина Захариева.  И от трите министерства призоваха хората да проверят в КАТ документите за личните си автомобили и да подадат информация.  ", "date": "2018.05.25", "title": "Драма! Десетки бивши собственици на коли може да се окажат в гръцки затвори (ВИДЕО) "}
{"url": "http://epicenter.bg/article/Vizhte-vizitata-na-premiera-Borisov-pri-papa-Frantsisk-v-snimki-/155212/2/0", "text": "Премиерът Бойко Борисов отчете във фейсбук визитата си в Рим и аудиенсията при папа Франциск.   \"По време на аудиенцията при Негово Светейшество папа Франциск му подарихме картина на българския художник Pavel Mitkov, изобразяваща Св. Иван Рилски и пещерата, в която е живял, копие на Четвероевангелие на цар Иван Александър и 33 маслодайни рози от Казанлък. От своя страна той ни подари плакет с клон и листа – символ на мир. Вярвам, че това една добра оценка за работата на България по темата Западни Балкани\", написа в социалната мрежа Бойко Борисов. Премиерът качи във фейсбук и много снимки от визитата си.  ", "date": "2018.05.25", "title": "Вижте визитата на премиера Борисов при папа Франциск в снимки! (ВИДЕО)"}
{"url": "http://epicenter.bg/article/Rumen-Petkov--/155225/2/0", "text": "Националният конгрес на АБВ избра един много силен национален състав на партията. Това отчете на пресконференция във Варна новият председател на ПП „АБВ“ Румен Петков, предаде репортер на Радио „Фокус“ – Варна. Той заяви, че в момента политическата формация има енергия заради многото си млади членове и ръководен орган, който е в силните си години. Петков отчете, че 15 процента от членовете на партията са на възраст до 35 години, 59 на сто от хората в Националния съвет са между 35 и 55 години, 21 % влизат във възрастовата група между 55 и 65 години и едва 5 % надхвърлят 65 години.  „Това ни дава самочувствие и кураж да предложим политика, която отговаря на обществения интерес“, каза още Петков. Във Варна той каза, че партията ще се бори на първо място за истината като ще продължи да се противопоставя на пошли политически лъжи и спекулации и налагането на омраза. „Омразата, агресията, войнстващият дух в най-просташките му измерения тръгват именно от Народното събрание, а това пъди младите хора от България да търсят не само образование, а житейска реализация другаде“, заяви още той. Петков изрази недоумение защо правителството е изолирало президента Румен Радев от срещата на върха в София преди дни и странното мълчание на БСП и патриотите в парламента по темата. „На всички трябва да е ясно, че с това олекваме пред нашите партньори“, посочи Петков.  Той увери, че партията му ще продължи битката за българското културно-историческо наследство, която минава през възпитанието на децата. По време на пресконференцията градският координатор на партията във Варна Любомир Господинов припомни, че на областната отчетно-изборна конференция на 12 май е избран за координатор Доц. Георги Кючуков. Последният е станал част от Изпълнителното бюро на партията след конгреса на 19 май в столицата. За да бъде по-ярка и остра в изказа си структурата във Варна ще започне да повдига на дневен ред някои от проблемите в града, каза още Любомир Господинов. За пример той даде закритите паркинги за велосипеди, които са стрували много пари на града, но в момента не се ползват от никого.  ", "date": "2018.05.25", "title": "Румен Петков: Агресията в най-просташките й измерения тръгва от Народното събрание"}
{"url": "http://epicenter.bg/article/Startira-elektronniyat-priem-za-parvoklasnitsi-vav-Varna-/155227/2/98", "text": "Електронният прием за първи клас стартира днес в 10ч. за всички общински училища във Варна. За първа година малчуганите ще влизат по нови правила. За учебната 2018-2019 година са осигурени 3 467 места в 37 общински училища, съобщиха от дирекция „Образование и младежки дейности“.  Водещ критерий за прием в първи клас ще бъде близостта до училището по постоянен или настоящ адрес на детето. При регистрация на заявлението се прави автоматична проверка в локалната база данни \"Население\" на Община Варна. При спазване на водещия критерий децата се разпределят в следните групи: първа група - деца с постоянен/настоящ адрес в прилежащия район на училището, непроменян в последните 3 години; втора група - деца с постоянен/настоящ адрес в прилежащия район на училището, непроменен в периода през последните от 1 до 3 години; трета група - деца с адрес, непроменен в рамките на 1 година, и четвърта група - деца с постоянен/настоящ адрес, извън прилежащия район на училището.  Заявителят регистрира заявление за участие в централизирано класиране и получава входящ номер или по електронен път (онлайн на сайта за прием), или на хартиен носител в училището, посочено като първо желание за прием в заявлението. Ако заявлението е регистрирано на място в училището, данните се въвеждат в електронната система от служител на училището. Той предоставя на заявителя генерирания входящ номер. Деца, които по някаква причина не фигурират в локалната база данни \"Население\" на Община Варна, могат да получат входящ номер само на място в училище, след представяне на необходимите документи, доказващи регистрацията им.  Заявителят има право да посочи до 10 училища, подредени по ред на желанието. Всяко дете може да бъде класирано само в едно училище. Близнаците участват в класиране с един входящ номер и едно заявление, където се вписват данните на децата-близнаци. При разпределяне в групите се взема предвид посочения в заявлението адрес, който е по-благоприятен за класиране на детето.  Приемът се осъществява последователно по реда на групите, като първо се приемат децата от първа група. В случай, че броят на децата в определена група надхвърля броя на местата, определени с училищния план-прием, децата в тази група се подреждат според следните допълнителни критерии със съответния брой точки: дете с трайни увреждания над 50 % - 30 точки; дете на двама починали родители - 30 точки; други деца от семейството, обучаващи се в училището - 100 точки; деца, завършили подготвителна група в училището - 100 точки; поредност на желанието на родител за прием на детето в съответните училища - от 50 до 41 точки. (Първо желание - 50, т. , второ желание - 49 т. така до 10-то желание - 41 точки). При равен брой точки малчуганите се класират на случаен принцип.  Първото класиране приключва на 31-ви май в 23:59 часа, като резултатите ще бъдат обявени на 5-ти юни. Записването е в периода 6-ти - 8-ми юни. Второто класиране започва от 12-ти юни до 14-ти юни, а третото класиране е 21-ви юни от 10:00 часа до 23:59 часа, резултатите ще бъдат обявени на 25-ти юни. Резултатите от всяко класиране ще се публикуват в електронната система в профила на заявителя, както и на информационните табла в училищата.  Повече информация на адрес:   ", "date": "2018.05.25", "title": "Стартира електронният прием за първокласници във Варна "}
{"url": "http://epicenter.bg/article/Otkriha-izlozhbata--Bash-Maystora-zavinagi--vav-Varna-/155228/2/98", "text": "Изложбата „Баш Майстора завинаги“, посветена на големия актьор Кирил Господинов, бе открита днес на входа на Морската градина. Събитието се реализира с подкрепата на Община Варна, съобщиха оттам.  \"Тя е израз на нашето разбиране, че връзката между паметта за големите хора на изкуството винаги трябва да бъде топла, жива и съхранена през времето\", заяви Антония Йовчева, директор на дирекция \"Култура и духовно развитие\" към Община Варна.  \"Благодаря за подкрепата - на общината и лично на кмета Иван Портних, че направиха възможно да се случи тази моя мечта, да направя този подарък на варненци и гости на града\", каза Веселина Господинова, дъщеря на актьора.  Изложбата включва непоказвани досега снимки от кариерата на актьора и от личния му живот.  ", "date": "2018.05.25", "title": "Откриха изложбата „Баш Майстора завинаги“ във Варна "}
{"url": "http://epicenter.bg/article/Boyko-Borisov---na-poseshtenie-v-Harvatiya-i-Ukrayna-na-26-i-27-may/155232/2/0", "text": "Министър-председателят Бойко Борисов ще бъде на посещение в Хърватия и Украйна на 26 и 27 май, съобщиха от правителствената пресслужба.  В Загреб утре премиерът Борисов ще разговаря с хърватския си колега Андрей Пленкович. Двамата ще обсъдят напредъка по стартиралите по време на Българското председателство проекти, които ще доведат до сближаване на страните от Западните Балкани с останалите държави в Европа и помежду им. По време на срещата на върха ЕС-Западни Балкани на 17 май в София Хърватия обяви, че ще инициира разговори в същия формат през 2020 г., се припомня в съобщението.  В хърватската столица премиерът Борисов ще открие паметник на Иван Вазов в парка Бундек. Монументът е символ на историческите връзки между България и Хърватия.  В Киев министър-председателят Бойко Борисов ще се срещне с президента на Украйна Петро Порошенко и с премиера Володимир Гройсман. По време на разговорите ще бъде дискутирано задълбочаването на контактите между двете страни, както и актуални външнополитически въпроси.  В неделя премиерът Борисов ще участва в церемония по откриване на мемориална плоча на Димитър Пешев.  ", "date": "2018.05.25", "title": "Бойко Борисов - на посещение в Хърватия и Украйна на 26 и 27 май"}
{"url": "http://epicenter.bg/article/Strashna-burya-v-Plovdiv--Izliva-se-poroy--VIDEO--/155233/2/98", "text": "Страшна буря изненада пловдивчани преди минути, предава Марица.бг.  Внезапно небето притъмня, задуха силен вятър, а малко по-късно заваля пороен дъжд.  Ехтят гръмотевици. Затваряйте прозорците, съветват от изданието.   Прогнозата предвижда до края на деня времето да се задържи все така дъждовно, като на места се очакват и градушки.  Дъжд се очаква и утре, валежите ще започнат късния следобед.   ", "date": "2018.05.25", "title": "Страшна буря в Пловдив! Излива се порой (ВИДЕО) "}
{"url": "http://epicenter.bg/article/Karakachanov-se-pokloni-na-lobnoto-myasto-na-Georgi-Benkovski-/155235/2/0", "text": "Министърът на отбраната Красимир Каракачанов участва днес, 25 май, във възпоменателния митинг в памет на предводителя на Априлското въстание Георги Бенковски. Тържественият ритуал се проведе в местността „Костина“ на с. Рибарица, община Тетевен. В него участваха военнослужещи от Военновъздушната учебна база „Георги Бенковски”. Това съобщиха от пресцентъра на министерството на отбраната.  С историческа възстановка на събитията от 1876 г. членовете на дружество „Традиция” пресъздадоха последните мигове от живота на Георги Бенковски. Бяха поднесени венци и цветя в памет на героите от Априлската епопея.  На 24 май министър Каракачанов участва в тържествената проверка (заря) в гр. Тетевен, посветена на 142-та годишнина от епилога на Априлското въстание и гибелта на войводата Георги Бенковски. По-рано същия ден в Художествената галерия в града той откри изложба, посветена на Кан Тервел - спасителят на Европа.  ", "date": "2018.05.25", "title": "Каракачанов се поклони на лобното място на Георги Бенковски "}
{"url": "http://epicenter.bg/article/30-signala-za-padnali-darveta-sa-postapili-v-pozharnata-sled-buryata-v-Plovdiv-/155237/2/0", "text": "30 сигнала за паднали дървета са постъпили в Пожарната след поройния дъжд, който се изля в Пловдив след 17.00 часа днес. Това съобщи за Радио \"Фокус\"- Пловдив инспектор Цвятко Дешев, говорител на Пожарната.  Увредени са и 5 автомобила от падналите върху тях дървета. Наводнено е било и кръговото кръстовище на \"Скобелева майка\", което е затруднило движението там.  Дъждът валя по-малко от половин час. Сигналите са отработени, времето се нормализира.  Една къща е наводнена в Кючук Париж в Пловдив вследствие на бурята днес, след 17.00 часа, уточни говорителят на Областната управа.  Само в града има паднали 17 дървета. Седем аварийни екипа на пожарната са отстранили 12 от тях. Работи се по отстраняването на останалите. Отводнена е и къщата.  В областта няма докладвани произшествия.  ", "date": "2018.05.25", "title": "30 сигнала за паднали дървета са постъпили в пожарната след бурята в Пловдив "}
