{"url": "http://epicenter.bg/article/S/182688/2/48", "text": "  Трябва да спечелим тези избори, защото това ще е основа да променим България и Европейския съюз (ЕС). Това заяви по време на среща с граждани и симпатизанти в Добрич кандидатът за евродепутат на „БСП за България“ Сергей Станишев, предаде кореспондент на Радио „Фокус” – Варна. По думите на Станишев България и нейните граждани имат нужда БСП „да надвие“ ГЕРБ, защото това би сложило край на безобразията, некомпетентността и погазването на хора и съдби, което се случва сега у нас. Той призова към максимална вътрешна мобилизация, защото предстоящите избори са сблъсък на твърдите ядра.   Според Станишев не е важен броят на евродепутатите от неговата партия - важно е това представителите какъв знак ще дадат пред Общността, за това дали хората харесват сегашното статукво или не. Станишев подчерта, че е необходима промяна както в страната, така и в Общността, защото и там гражданите са гневни и недоволни заради водената политика, която обслужва интересите на големия бизнес и на Европейската народна партия. Според Станишев жертва на тази политика са както страната ни, така и останалите страни-членки на ЕС. Затова на много места се иска промяна, промяна както в доходите, така и в начина на живот и се изявява желание за постигане на един по-достоен живот.   \"Необходима е Европа равноправна, единна, на солидарността\", отбеляза Сергей Станишев. Той допълни, че такава Европа създава сближаване на икономиките. \"Целите не могат да бъдат постигнати самостоятелно, а само в рамките на голямо политическо семейство, в случая на социалистите и техните съюзници и партньори, с общи ценности и приоритети. За да бъде променена България, трябва да се промени и Европа\", категоричен е Станишев. По думите социалността и увеличаването на доходите са едни от основните приоритети.  Кандидатите за евродепутати от \"БСП за България\" Сергей Станишев и Валери Жаблянов посетиха град Генерал Тошево, област Добрич. Двамата кандидати обърнаха внимание на лявата вълна, която се надига в Европа, визирайки победите на левите партии в Швеция и Испания. По мнението на кандидатите за евродепутати, в името на едно по-силна „БСП за България“, е добре тя да има повече представители в Европейския парламент.  Кандидатите получиха редица въпроси от препълнената зала – за пакета „Мобилност“, за социалните мерки, които левицата предлага. Сергей Станишев обърна внимание на манифеста на ПЕС, на въвеждането на европейска минимална пенсия и европейска минимална заплата. Той констатира още, че над 40 процента от децата в България са в риск от бедност и допълни, че ПЕС предлага стратегия за „Детска гаранция“. Станишев засегна и темата за двойните стандарти при хранителните продукти в големите търговски вериги, както и мерките на левите за младежката заетост, Еразъм плюс, културния чек и други политики, насочени към младежта. Валери Жаблянов, от своя страна, акцентира върху възможността за промяна, дължаща се на изчерпаното доверие към сегашните управляващи.  По-късно кандидатите за евродепутати посетиха и село Дъбовик, родното село на поетесата Дора Габе, където връчиха награди за конкурса за народна песен „Иван Георгиев“. ", "date": "2019.05.12", "title": "Станишев в Добрич: Трябва да спечелим изборите - това ще е основа да променим България и Европа!"}
{"url": "http://epicenter.bg/article/Radev--Dialogat-mi-s-vlastta-e-truden--Bezkontrolniyat-nachin-na-upravlenie-generira-ogromna-koruptsiya-/182654/2/0", "text": "Диалогът ми с изпълнителната власт е труден и това е поради безконтролното управление и безнаказаната корупция.  Това каза пред журналисти в Асеновград президентът Румен Радев. Той се обяви за възмездие и затвор за прегрешилите.  Президентът бе в Асеновград за празника на града и отговори на всички въпроси на медиите, свързани с отношенията му с изпълнителната власт, \"Апартаментгейт\", изказването на турския посланик вчера в Кърджали и др. Радев каза, че има и примери за диалог с премиера Борисов и посочи възстановяването на военновъздушното училище в Долна Митрополия. Но веднага отбеляза, че „това нямало да бъде цената на неговото мълчание“.  За „Апартаментгейт“ трябват разкрития, присъди, конфискация и връщане на пари, бе категоричен Румен Радев. Според него „Апартаментгейт“ е само началото и вододел на къде ще вървим.  „Не можем да градим модерна България, ако оставим нещата по старому - да се вихри безнаказаност и беззаконие. Аз напълно съзнавам, че премиерът е в много трудна ситуация и не си мислете, че искам България да затъва в корупционни скандали, да бъде синоним на корупция. На това нещо трябва да се сложи край, но този край няма да стане с мълчание, със спиране на говорене по тези теми, а с разнищване и прочистване. Виждате, че премиерът всяка седмица събира пряко подчинените му служби и компетентни органи и както се ровят в кофите за боклук за контрабандни цигари е време да се заровят и в задграничните офшорни сметки, в имотите и фирмите на политици чрез подставени лица. Иначе, ако и сега бъдат изпреварени от медиите, няма да могат да мотивират своето бездействие. И според мен проблемът на министър-председателя не е в липсата на домашни визити у негови министри и партийци. Не е дори и във факта, че назначеният от управляващите антикорпуционен орган не хваща необяснимото богатство на някои политици. Дори и да го правеше той щеше да констатира само крайната фаза на корупционния акт и малка част от откраднатото. Истинският проблем на премиера е, че безконтролният стил на управление генерира корупция в големи размери и това не може да се лекува с медийно осветяване на прегрешилите и оставки. За това трябват две важни неща - въвеждане на прозрачен и отговорен стил на управление с ясни механизми за контрол, които да пресекат корупционните потоци. Това е, което аз виждам като една необходимост, която да се извърши и разбира се затвор за прегрешилите“, каза Румен Радев.  Държавният глава посочи, че възстановяването на държавността минава през възмездието.  Радев допълни, че има важни теми, по които съгласието е наложително, и като пример посочи привличането на стратегически инвеститор в областта на автомобилостроенето.   „Специално за завода на „Фолксваген“ поканих германския президент, имах много ползотворни разговори с него и водената от него делегация. Изрично по мое настояване посетихме водещо немско предприятие и то в района на Пловдив, за да може чрез немските медии да стигне до широката немска общественост посланието, че нашият модел на икономическо сътрудничество е успешен, че България е надеждна и перспективна дестинация. Преди два дни получих много ласкаво и обнадеждаващо писмо от президента Щайнмайер и всичко това е изцяло в подкрепа на българското правителство. Ще бъда първият, който ще поздрави кабинета, когато сключи договор със стратегически инвеститор\", каза държавният глава.  Той обърна внимание, че премиерът е поел личен ангажимент към него за възстановяване на Висшето военновъздушно училище. Президентът отчете, че министър-председателят го е изпълнил в срок и му благодари. \"Такива неща трябва да стават по убеждение на самото правителство, а не в резултат на моя намеса. Но дори и безвъзвратно закъсняла тази стъпка е много важна и тя трябва да бъде подкрепяна. Така че има и диалог, има и взаимодействие по стратегически важни теми, но разкриването на Висшето военновъздушно училище не може да бъде цената на моето мълчание“, допълни президентът.    Всеки опит за намеса отвън в българската образователна система, в българското семейство, за нашата история, за нашия език, за това как да възпитаваме децата си, трябва да бъде пресичан решително и безкомпромисно, каза Румен Радев във връзка с изказването на турския посланик Хасан Улусой за изучаване на турски език в училище. На въпрос как ще коментира изказването на турския посланик и дали ще вземе отношение по него, държавният глава посочи, че вече е взел. \"Вчера докато мнозина дебатираха кой какво е казал и какво е искал да каже, с подкрепата на президентската институция сдружението на моята съпруга проведе финалната част на състезанието „Пазим езика си“ – говорим за българския език. В него взеха участие хиляди български деца от всички етноси\", каза още Румен Радев.    На празника на Асеновград Румен Радев прие строя на почетните роти на Четвърти артилерийски полк и поздрави асеновградчани с празника на града им.   \"Благодаря за поканата и възможността да споделя вашия празник. И мога да ви кажа, че винаги с огромно удоволствие посещавам асеновградския край, който се е превърнал в символ на древна история и славни традиции. На животворна природа и незабравимо вино\", каза президентът Румен Радев в приветственото си слово към жителите на Асеновград.  Държавният глава отбеляза историческите и природни дадености на града, които по думите му \"ни връщат в епохата на траките, на славата на цар Иван Асен Втори, на Съединението\".  \"И в днешния ден вашият роден край има какво да предложи на своите многобройни гости и приятели, и с какво да се гордее\", каза още Радев. По думите му Асеновград се превръща във все по-притегателен център за инвестиции и за развитие на индустрия, лека промишленост, винарство и туризъм. Почти всеки българин, който планира сватба, се сеща първо за Асеновград и това се дължи на всички вас, на вашето трудолюбие, предприемчивост и упоритост, добави президентът Радев.  Кметът на общината Емил Караиванов в словото си подчерта, че днес Асеновград празнува шанса, късмета и орисията да живеем заедно на това място. Празнуваме с емоции, с красотата на таланти, почитта към историята, с богатството на спомени и сантименти, добави кметът. Той изброи всички асеновградчани, които с таланта и уменията си са прославили града и региона.  Празникът в Асеновград започна със Света литургия в църквата \"Св. Николай Чудотворец\", след което на пл. \"Акад. Николай Хайтов\" президентът и върховен главнокомандващ Въоръжените сили прие строя на почетните роти на Четвърти артилерийски полк; с тържествен ритуал бе издигнато националното знаме. Пред паметника на цар Иван Асен Втори бяха положени цветя.     ", "date": "2019.05.12", "title": "Радев иска възмездие и \"затвор за прегрешилите\"! (ДОПЪЛНЕНО)"}
{"url": "http://epicenter.bg/article/Radev-za-Borisov-/182667/2/0", "text": "  \" , каза Радев в Асеновград, където бе на празника на града.     който сякаш е изпуснал кормилото на управлението, затова и антикорупционните органи са неефективни. Според Радев, дори и  \". Истинският проблем е в премиера и \" безконтролният стил на управление, което генерира корупция в големи размери\", посочва Радев.   Президентът е убеден, че   че \"   Радев изтъкна, че  каза той.   Президентът обаче смята, че  \"   Затова   и високопоставени лица от управлението. \" иска Радев.    Нещо повече,  \"   За първи път д . \" , каза Румен Радев.     убеден е президентът.    с което занули целта на Борисов от пъвия му калинет - да раздаде възмездие и да възстаннови доверието в държавата. Радев допълни, че има важни теми, по които съгласието с премиера  е наложително, и като пример посочи привличането на стратегически инвеститор в областта на автомобилостроенето.  каза държавният глава.     \"      ", "date": "2019.05.12", "title": "Радев с тежка критика към Борисов: Безконтролният му стил на управление генерира огромна корупция"}
{"url": "http://epicenter.bg/article/dENI/182671/2/48", "text": "  \"Къде е справедливостта в регион като Северозападния, някога един от най-проспериращите в България, а сега - превърнат в най-бедния и най-бързо обезлюдяващия? Колко реални инвестиции достигнаха до този регион - няколко големи фирми, приближени до властта, се регистрираха проформа, за да се възползват от преференциалното финансиране, без да развиват дейност на територията на Северозапада. Къде е довеждащата инфраструктура за Дунав мост 2? Мостът функционира от години, а пътят Ботевград-Видин продължава да бъде само мираж.\"   Това каза Деница Златева, кандидат за евродепутат от листата на \"БСП за България\" и заместник-председател на НС на БСП след срещите с жители на Арчар, Кула и Ново село.  Златева днес е в област Видин заедно с Емил Георгиев от листата на \"БСП за България\". Двамата посетиха неделния пазар в с. Арчар, общ. Димово, и се срещнаха с жители на Кула и Ново село.  По думите на Златева на европейско ниво предстои финализирането на бюджета за следващите 7 години. \"От вашия вот зависи как ще се разпределят средствата за България - ще продължават ли да се дават милиарди за големите градове, а за селата и малките общини да остават трохи; ще продължаваме ли да субсидираме само едрите зърнопроизводители и да пренебрегваме малките земеделски стопанства\", каза заместник-председателят на НС на БСП.  Златева беше категорична: \"Хората са гневни и искат промяна. Изборите на 26 май са първата стъпка в тази посока. Това е възможност да гласуваме за промяната на България и Европа.\"  Емил Георгиев обърна внимание на сериозните проблеми със замърсяването във Видинска област - едни от най-високите нива на фини прахови частици във въздуха. \"Като хора, занимаващи се със земеделие, не може да не ви правят впечатление и промените в климата напоследък - градушките и поройните дъждове\", каза още той.", "date": "2019.05.12", "title": "Деница Златева във Видинско: Хората в Северозапада не виждат справедливост"}
{"url": "http://epicenter.bg/article/hga/182672/2/48", "text": "  \"Честит празник на гражданите на Асеновград. За мен е огромно удоволствие да бъда на този прекрасен ден с тях, в една община, която е образец за това как, когато управлението е ориентирано към хората и към проблемите им, градът може да процъфтява. Много е важно, в контекста на предстоящите Европейски избори, да разберем, че за да бъдат успешни малките и средните градове, Европейският съюз трябва да изпълнява основната си роля, съгласно договорите - да следи за балансираното териториално развитие на регионите. Най-важната ценност на Европа е солидарността. Солидарността между държавите-членки и в отделните региони. Ако ние имаме един Европейски съюз, обърнат към хората и към техните проблеми, то и по-малките градове също ще могат да разчитат на подходяща подкрепа за решаване на предизвикателствата, които стоят пред тях.\"   С тези думи Иван Кръстев, кандидат за ЕП от листата на \"БСП за България\" се обърна към жителите на Асеновград, с които заедно посрещнаха празника. Той бе уважен и от председателя на НС на БСП Корнелия Нинова.   Заедно с пловдивският представител в листата - Тодор Стоилов и народните представители Манол Генов, Георги Йорданов и Теодора Халачева поднесоха цветя пред паметника на Иван Асен II, чието име носи градът, а по-късно посетиха градския панаир на занаятите, където се запознаха с произведенията на местни творци. ", "date": "2019.05.12", "title": "Иван Кръстев в Асеновград: Когато управлението е ориентирано към хората, градът процъфтява!"}
{"url": "http://epicenter.bg/article/lvn/182673/2/48", "text": "  „Много неща ни обединяват – ние сме от един регион и имаме виждане как искаме той да се развива. Без взаимодействие между местната власт, правителството, Народното събрание и европейските институции, това трудно ще се случи. Целта ни е една – да продължим да утвърждаваме ролята на България в Европейския съюз. Европа не е нещо далечно, ние сме Европа, Камено е Европа. Доказваме го с политиките, които прилагаме“.   Това заяви кандидатът за евродепутат от ГЕРБ Ивелина Василева на среща с жителите на Камено, съобщиха от пресцентъра на ПП ГЕРБ. Тя се проведе в залата на читалището в присъствието на кмета Жельо Вардунски и председателя на Общинския съвет Радослав Балтаджиев. „Бяхме заедно, преодолявайки сериозните щети от наводненията през есента на 2017 г. В тази тежка ситуация се прояви в голяма степен европейската съпричастност – средствата за справяне с бедствията бяха отпуснати от европейския фонд „Солидарност“, припомни Ивелина Василева. Към момента с отпуснатите средства по този фонд се извършва ремонт на пътя Полски извор-Черни връх. След него ще стартира рехабилитиране на отсечката Константиново - Ливада. Сред обсъдените теми бе и проектът за обхода на Камено, който в момента се проектира и се очаква да стартират строително-ремонтните дейности. „Това е проект, за който много настоявахме да се случи пред МРРБ и АПИ, защото знаем от какво значение е той за всички жители на Камено. Най-важна за нас е грижата за хората – нашата цел е в Европейския парламент да работим за това вие да се чувствате сигурни и да живеете в стабилна Европа. За това работим и ние с колегите ми, народните представители от ГЕРБ в региона“, посочи кандидатът за евродепутат.   Василева коментира промяната на града и населените места в общината по време на мандата на кмета Вардунски. „Местните хора могат най-добре да оценят промяната, която настъпи - благоустроената среда, проекти за подобряване на състоянието на уличната мрежа, на детските площадки. Предстои и старта на големия проект с отпуснати средства от правителството за цялостна реконструкция и преобразяване на централната част на Камено“, заяви тя по време на дискусията с местните жители.  Сред целите, които Ивелина Василева посочи като приоритетни, са и постигане на доходи, равни на средноевропейските. Тя коментира, че в последните години са се подобрили финансово-икономическите показатели в страната, има увеличение на средната и минимална работна заплата.  „Хората искат още напълно справедливо. Необходима е подкрепа за малките населени места, за земеделието и други сфери. Като човек, работил в сферата на европейските програми и въпроси, както и в тясната сфера на околната среда, знам колко е важна тази тема за Камено. Имаме добро взаимодействие при работата по екологични проекти с Общината. Срещам подкрепа и разбиране във виждането, че чистата и здравословна среда, е най-важната за децата ни. Това е и моята кауза. Аз съм от Бургас и имам амбицията да заложа специален фокус върху Черноморския регион и областта. Знам какъв потенциал има тя, но без лоби и представителство в Европейския парламент, по-трудно ще вървим напред. Бъдете активни на предстоящите избори на 26 май и дайте своята подкрепа всичко това да се случи“, каза Василева.  ", "date": "2019.05.12", "title": "Ивелина Василева: Сега в гр. Камено работи европейският фонд „Солидарност“"}
{"url": "http://epicenter.bg/article/Trima-se-biyat-koy-parvi-pokanil--quot-Folksvagen-quot--Plevneliev--Az-pokanih-germanskiya-prezident-/182674/2/0", "text": "\r\n \r\n \r\n \r\n \r\n  \"Президентът Радев отново заблуждава и манипулира българското общество, казвайки днес в Асеновград: \"Специално за завода на \"Фолксваген\" аз поканих германския президент.\" Това заяви президентът на републиката (2012-2017) Росен Плевнелиев в коментар на думите на действащия държавен глава. \r\n   \r\n И изреди аргументите, цитирани от \"24 часа\": \r\n \r\n \r\n Първо, в делегацията на германския президент нямаше изобщо представител на \"Фолксваген\". Точно обратното - екипи на немската компания преговарят с правителството и автомобилния клъстер на България повече от година, като президентството няма абсолютно нищо общо с това. \r\n   \r\n Второ, не е \"Фолксваген\", а е \"Шкода\". Освен че манипулира, Радев показва и дълбока некомпетентност. Повтарям, преговорите досега се водят не от екипи на \"Фолксваген\", а от екипи на \"Шкода\". \r\n   \r\n Трето, самото политическо говорене на Радев по темата означава дълбоко неразбиране на процеса на преговори, който е изцяло експертен. Решението също е експертно. \r\n   \r\n Политизирането на темата е дълбоко погрешно. Самото говорене пречи, независимо от кого, още повече от президента. Решението може да се вземе скоро, но може и с известна степен на вероятност да се отложи. Политическото говорене на Радев е контрапродуктивно и ще ни отдалечи, нещо повече - ще произведе крайно негативна реакция на инвеститора, предупреди Плевнелиев. \r\n И призова: \"Като почетен председател и създател на автомобилния клъстер на България апелирам президентът да стои настрана, както досега. По проекта работим и преговаряме заедно с правителството повече от година. Радев не е имал нищо общо. По-добре и да няма.\" \r\n   \r\n \"Българското общество днес получи още едно доказателство за разликата между популисти, в случая Радев, и обществено отговорни лидери, които мислят и действат дългосрочно, наистина искат тази стратегическа инвестиция да се случи, и именно затова мълчат и работят посветено повече от година\", заключи Плевнелиев. \r\n   \r\n \r\n \r\n", "date": "2019.05.12", "title": "Трима се бият за \"Фолксваген\"! Плевнелиев: Аз поканих германския президент! Радев да стои настрани!"}
{"url": "http://epicenter.bg/article/Rumen-Radev--Pokanih-prezidenta-na-Severna-Makedoniya-da-ni-gostuva-v-Balgariya/182675/2/0", "text": "Давам категорична и силна подкрепа за европейската политика на Северна Македония. Трябва да ѝ помагаме да покрие изискванията за влизане в ЕС. Това заяви българският президент Румен Радев в посолството ни в Скопие след срещата си с встъпилия в длъжност държавен глава на Република Северна Македония Стево Пендаровски.  Радев бе първият, с когото новият президент на югозападната ни съседка се срещна на четири очи след като встъпи в длъжност, съобщиха от \"Канал 3\".  Диалогът с президента Стево Пендаровски е откровен, динамичен и ангажиран по актуалните проблеми, каза пред журналисти в Скопие президентът Румен Радев, цитиран от „Фокус“.   „Поканата за участието ми тук дойде изключително експресно – получих покана в четвъртък и без колебание казах на секундата „да“. Идвам тук, защото това е мой дълг, дълг е на българския президент да присъства на инаугурацията на президента на братска Македония“, заяви Румен Радев.  Той посочи, че по време на посещението си е провел много ползотворни разговори с председателя на парламента и с новия президент Стево Пендаровски. „Очаквам много. Споделихме теми от широк спектър, които касаят и европейската и евроатлантическа перспектива на Северна Македония, и нашите двустранни отношения. България трябва да има европейски подход към Република Северна Македония. А това ще рече да продължаваме работа в две основни направления – европейската и евроатлантическа перспектива на Северна Македония са от изключителна важност за България и затова трябва всеобхватно да помагаме, да подкрепяме усилията ѝ за покриване на критериите за членство. Защото както казах и на двамата – ние сме си най-близки на Балканите. Хората от двете страни на границата споделят обща история, култура, религия и език. От друга страна, ние трябва да подхождаме към Македония на основата на европейските ценности за добросъседство и да прилагаме европейските принципи и критерии, когато отстояваме нашия интерес“, каза още държавният глава.    „Споделих откровено и с председателя на парламента, и с президента, че аз очаквам друга динамика на т.нар. мултидисциплинарна експертна комисия, която изостава в своята работа. Споделих им, че имахме различни подходи, когато сключваме тези договори за добросъседство – и Гърция, и България. Ние за разлика от Гърция не сме притискали Македония с ултиматуми за срок, но очакваме, че дейността на тази комисия трябва да има по-широк спектър“, подчерта Радев и посочи, че тя не може да продължава до безкрай.    „Моментът е много емоционален за Северна Македония – за кратко време тук се случиха много и драматични промени, засягащи идентичност, национално самочувствие и т.н. Но няма как да продължаваме до безкрай, защото всички неща, които трябва да се случат по този договор, трябва да залегнат и в учебниците, и в издателствата, и в медиите в Македония, и в съзнанието на нагласата на хората. Защото ако продължаваме така, ще се окаже един ден, че Македония отдавна вече ще е формален член на ЕС, а ще има останали спорни въпроси, които оттук нататък могат да създават проблеми, а това не е в духа на две държави-членки на ЕС. Мисля, че тук и председателят на парламента, и новият президент имат разбиране по тези въпроси. Затова категорична и силна подкрепа за европейската перспектива на Северна Македония – разбира се, не безусловна, но с ясни, откровени условия. Условия, които да са базирани изцяло на европейските принципи и ценности за добросъседтсво и на европейските утвърдени механизми. Смятам, че така ще имаме една много добра перспектива, една ефективна подкрепа от наша страна, за да имаме ефективна, а не формална обединена Европа“, посочи президентът.    Радев обясни, че е отправил покана за гостуване на президента Стево Пендаровски и той е приел с готовност. „И поехме ангажимент и двамата да правим всичко възможно работата по изпълнението на нашия договор за добросъседство да върви бързо и ефективно. Мога да кажа, че диалогът с президента Стево Пендаровски се получава откровен, динамичен и ангажиран по актуалните проблеми“, заяви държавният глава. ", "date": "2019.05.12", "title": "Румен Радев: Поканих президента на Северна Македония да ни гостува в България (ДОПЪЛНЕНО)"}
{"url": "http://epicenter.bg/article/Prodalzhava-izdirvaneto-na-predpolagaemiya-ubiets-na-zhenata-v-Kostenets/182643/3/0", "text": "Продължава издирването на предполагаемия убиец на жената в Костенец.  Баретите влязоха в изоставен склад, заради подаден сигнал на 112, че Стоян Зайков е бил забелязан да минава от там, съобщава БТВ.  Зайков има опит в укриването. В миналото, когато се е криел от полицията е използвал различни укрития – в планината, в къща на приятели. Той се е криел по тавани на къщи, като дори самите собственици не са разбирали, че той е там.  Полицията издирва Зайков от петък.  Жертвата и вероятният убиец не живеели заедно от известно време. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията.  Използва се целият ресурс на МВР за издирването на извършителя. Заподозреният Стоян Зайков е лежал в затвора заради кражби и хулигански прояви.", "date": "2019.05.12", "title": "Продължава издирването на предполагаемия убиец на жената в Костенец"}
{"url": "http://epicenter.bg/article/Aktsiya--Kolan--50-leva-globa-i-60-kontrolni-tochki-za-narushitelite/182649/3/0", "text": "Последен ден от новата акция на КАТ. Тя е за използването на колани от шофьорите и пътниците, но специално внимание се обръща на правилното превозване на деца и коректното поставяне на регистрационните номера върху мотоциклетите.  За неизползване на колан се предвижда глоба от 50 лева и отнемане на 6 контролни точки.  При предишната подобна акция само за денонощие в Пловдив бяха хванати 153-ма нарушители, информира NOVA. 80 от тях са превишили скоростта в градски условия. ", "date": "2019.05.12", "title": "Акция „Колан“: 50 лева глоба и 60 контролни точки за нарушителите"}
{"url": "http://epicenter.bg/article/L/182676/2/48", "text": "  За 10 години в политиката съм доказала, че поема ли ангажимент – винаги го изпълнявам. Това каза днес на среща с жители на Кубрат кандидатът на ГЕРБ за евродепутат Лиляна Павлова, съобщиха от пресцентъра на ПП ГЕРБ. На срещата присъстваха и народният представител от ГЕРБ Десислава Атанасова, както и областният координатор на ГЕРБ и кмет на Разград д-р Валентин Василев. „Днес няма да чуете от мен голи обещания. Пътят Разград - Кубрат не се нуждае от рехабилитация, а от цялостна реконструкция и изграждане на отводняване. За този пътен участък ще бъде обявена тръжна процедура, която трае 3 месеца по закон, и след това ще се пристъпи към избор на изпълнител - в случай, че няма обжалване”, обясни Павлова. По думите ѝ до момента нашите представители в Европарламента са договорили средствата за развитие на селските райони за България да не намаляват. „На евродепутатите от ГЕРБ им се има доверие и са се доказали в ЕП“, заяви тя.  „Моята визия е да защитим за България увеличения ресурс за благоустрояване на по-слабо развитите региони. Целта ни е да подкрепим общините и тяхното благоустрояване, както и производителите в селското стопанство“, увери хората Павлова.  „Трябва да намерим начин да ангажираме и кметовете по места да са активни и работещи. Благодарение на европейските средства в много населени места настъпиха големи промени“, изтъкна кандидатът за евродепутат. Павлова посети и местната болница, където поздрави медицинските сестри по повод техния международен празник – 12 май. ", "date": "2019.05.12", "title": "Лиляна Павлова: За 10 год. в политиката съм доказала, че поема ли ангажимент – винаги го изпълнявам!"}
{"url": "http://epicenter.bg/article/zhsh/182677/2/48", "text": "  „Вярвам, че дългогодишният ми международен опит в сферата на транспорта и логистиката, в създаването и развитието на добри международни търговски отношения, може да бъде от полза на българската нация. Вярвам също така, че като човек с достойнство и хъс за победа ще мога не само да защитя правата на България в ЕП, но и да допринеса за реализирането на основни икономически отношения, от които страната ни има нужда“.   Това заяви кандидатът за евродепутат от листата на \"БСП за България\" Крум Дончев пред обществеността във Варна.  „Истинската искра да повярвам, че има смисъл да съм част от политиката запали в мен една учителка от гр. Гулянци, в началото на предизборната кампания. В този ден, докато говорех пред събралата се общественост какви възможности предлага „Визия за България“, тя стана и сподели, че като пенсионер и учител няма какво да яде. Заплатата ѝ е твърде ниска, за да може да покрие елементарни месечни нужди. Децата и внуците и са принудени да търсят начин и възможност да оцеляват извън България. Това ми даде сили и вяра да считам, че всичко, което правя има смисъл, че отборът, с който тръгвам ще се състезава заедно с мен в състезанието за България“, заключи Дончев.  ", "date": "2019.05.12", "title": "Крум Дончев: Отборът, с който тръгвам ще се състезава за България"}
{"url": "http://epicenter.bg/article/Merkel-tryabva-da-dovarshi-mandata-si--zayavi-neynata-priemnichka/182633/7/0", "text": "Германската канцлерка Ангела Меркел трябва да довърши мандата си, заяви избраната за неин приемник Анегрет Крамп-Каренбауер, цитирана от Ройтерс.  Крамп-Каренбауер добави, че няма желание да ускори процеса, който се очаква да я отведе до канцлерския пост. \"Канцлерът и правителството се избират за пълен мандат и гражданите имат право да очакват, че те ще приемат този мандат сериозно\", заяви лидерката на Християндемократическия съюз в интервю за в. \"Велт ам зонтаг\".  Крамп-Каренбауер спечели борбата за лидерския пост в ХДС миналия декември, докато Меркел се готви да напусне постепенно политиката, припомня Ройтерс. 64-годишната германска канцлерка е начело на държавата от 2005 г., но прие да се откаже от лидерската си позиция в партията, след като на изборите през 2017 г. загуби гласове, които бяха спечелени от крайнодясната партия \"Алтернатива за Германия\", обявяваща се против имиграцията. ", "date": "2019.05.12", "title": "Меркел трябва да довърши мандата си, заяви нейната приемничка"}
{"url": "http://epicenter.bg/article/Pendarovski-vstapva-v-dlazhnost/182634/7/0", "text": "Първият президент на Република Северна Македония Стево Пендаровски днес официално ще встъпи в длъжност.  По време на тържествено парламентарно заседание Пендаровски ще положи клетва и официално ще започне да изпълнява длъжността президент на страната. Той поема поста от досегашния държавен глава Георге Иванов. Стево Пендаровски спечели вторият тур от президентските избори на 5 май срещу кандидата на ВМРО-ДПМНЕ Гордана Силяновска Давкова.  На церемонията ще присъства и българският президент Румен Радев.  Стево Пендаровски има богат политически опит. Той е бил главен съветник за националната сигурност на покойния президент Борис Трайковски, а след това заема същата длъжност при наследника на Трайковски, Бранко Цървенковски между 2005 и 2009 г. По този начин Пендаровски работи за двете водещи партии – първоначално за ВМРО-ДПМНЕ, а след това и за СДСМ.  От 2008 до 2014 г. работи в Университета „Американ колидж“ в Скопие, където преподава международна сигурност, глобализация, световна политика и САЩ.  На президентските избори през 2014 г. СДСМ издигна кандидатурата му за опонент на Георге Иванов. Пендаровски загуби с близо 14% на втория тур. Придържайки се към позицията на СДСМ, Пендаровски не признава изборните резултати тогава.  Пендаровски обещава кабинетът на държавния глава да отразява мултикултурния характер на обществото. След като доста време беше национален координатор за присъединяването на Македония към НАТО, наскоро Пендаровски заяви, че през 2020 г. Скопие вече ще е столица на държава-членка на Северноатлантическия алианс.  Досега президенти на страната са били Киро Глигоров /1991-1999/, Борис Трайковски /1999-2004/, Бранко Цървенковски /2004-2009/ и Георге Иванов /2009-2019/.   ", "date": "2019.05.12", "title": "Пендаровски встъпва в длъжност"}
{"url": "http://epicenter.bg/article/Alena--Retrogradniyat-Merkuriy-i-Saturnovata-dupka-ne-prechat-na-pateshestvieto/182568/10/0", "text": "Отлагате ли пътуването си, защото сте в Сатурнова дупка? Обвинявате ли Ретроградния Меркурий за проваленото пътешествие? Боите ли се да не промените асцендента си, ако не посрещнете рождения си ден в посочената от някой гадател държава?Ако сте от хората, които настройват живота си според астрологичната прогноза, наострете уши. Ако пък сте от онези, които се отнасят иронично – отново се заслушайте. Астрологът Светлана Тилкова-Алена днес развенчава предубеждения и суеверия.   Първият ми въпрос бе: Вярно ли е, че по време на Сатурнова дупка не бива да се возим дори в трамвая, камо ли да тръгваме на път. Алена ни успокоява, че няма нито логична, нито астрологична връзка между мястото, където посрещаме рождения си ден и състоянието на духа и тялото ни в последствие.   А що се отнася до животрептящия въпрос за „всеобщия злодей“, наречен Ретрограден Меркурий, единственият й съвет е през дните на владението му да не си купуваме билети за самолет, влак или какъвто и да е транспорт. Иначе пред пътешествията пречки няма. Единственото препятствие е самовнушението…   Чували ли сте за Фетие, за Кайякьой и Далян? Този вилает от Югозападна Турция може да не е много познат за българите, но останалата част от света отдавна почива там. А над 20 хиляди англичани са избрали заливите, където Средиземно море се прегръща с Егейско за свой постоянен дом.   Неотдавна се завърнах от Фетие – мястото, където синьото око на водата ме убеди защо цветът тюркоаз е кръстен на Турция.  За турците закуската е онова благословено ядене, което се сервира по всяко време чак до ранния следобед и има задачата да засити глада и да даде сили за остатъка от работния ден. Затова трапезите са тучни и малцина се задоволяват само с глътка кафе и залък набързо. В Далян към дъхавия хляб, ароматните маслини и тоновете чай прибавят и щипка история с природни красоти – колкото поеме.   Това кулинарно приключение изживяват всички, имали късмета не само да кацнат на летището в Даламан, недалеч от курортите Мармарис и Фетие, а и да бъдат с Илхан и Фатош от туристическа агенция Посейдон. Те ме заведоха в  Далян.    Недалеч е и заливът Изтузу, където достигащите до 1 метър дължина морски костенурки карета от векове идват да снасят яйцата си. През 1995  Плажът на костенурките печели приза за най-доба пясъчна ивица в света. Но ако той е притегателен най-вече през октомври, когато еколозите дават дежурства за опазване на ценните яйца от хищници и бракониери, ликийските гробници са неизменно в скалите от 400 години пр. Хр. насам.    И тъкмо те са вкусната подправка към пищната закуска в ресторанта на брега на реката. За да се наслаждавате едновременно на каменните релефи и лишените от всякакви ГМО местни гозби заведението е със стъклени стени.  Ликийските гробници са издълбани филигранно на 150 метра нависоко в непристъпните скали. Така душата на мъртвия щяла да полети директно към небето. Архитектурата им силно напомня на каменните приказки на набатейците в древния град Петра.   Закуската в нозете на ликийския цар на брега на река Далян е не само ритуал, тя е кантата за небцето: няколко вида сирена, масло с аромат на бабина приказка, сладко от зелени орехчета с карамфил и канела, восъчна пита с типичния за района боров мед, дебел колкото палец каймак в чинийка, яйца с нереалистично оранжев жълтък, бюрек, банички с тахан, маслини, хрупкав топъл хляб, несметни количества чай…   Любителите на нови вкусови усещания могат да рискуват и с шалгам – сок от лилав морков, който се родее с нашенската армеева чорба, но ако се вярва на диетолозите изчиства токсините в организма, регенерира клетките, подобрява функциите на стомаха и черния дроб.   Боровият мед също е с неповторим вкус. Единствено в местните гори се въдят полезни буболечки, които разцепват кората на дърветата и пчелите пируват наволя със сладката им смола. От съседна Анталия се опитали да заселят гадинките и в техните лесове, но те категорично отказали. И така прочутият чам бал – в превод боров мед, си останал типичен за Фетие.   Почитателите на историята (и на… Дядо Коледа) могат да отскочат до скалните гробници в град Мира, които са в същия вилает -  близо до Анталия. Скалните ниши са издълбанив отвесна скала  през 4-3 век пр.Хр., заобиколени са от буйна растителност и гледат  директно срещу амфитеатър от римско време.   Ако се чудите каква е връзката с Дядо Коледа по никое време – изключително пряка е. Негов прототип е Свети Николай.  Той проповядвал християнската вяра в Мира до смъртта си през 345 година и от там идва името му Мирликийски. В памет на безсребърника, дал първообраза на Дядо Коледа, всяка година през декември хиляди туристи от цял свят се стичат в Мира, за да получат благословия и да прекарат Рождество Христово на слънчевия бряг на древна Ликия.   През лятото курортите Мармарис и Фетие примамват далеч не само със закуската в подножието на ликийски гробници, ами с ласкавото море, вкусната храна, отличните хотели и възможността за пълна почивка.   След като ви изненадах с нови приключения и усещания при комшиите, ще ви поднеса сюрприз и с български адрес: другата седмица Панагюрище е домакин на световния шампионат по фойерверки за осма поредна година. Свързахме се по телефона с един от организаторите – Иван Иванов. Толкова много работа имат покрай обезопасяването, уведомяването на Въздушен контрол и съпътстващите зарята концерти, че сигурно от ушите му изскачат огнени хризантеми – един от любимите на пиротехниците светлинни ефекти.   От 17 до 19 май в Панагюрище всяка вечер ще има концерти на известни изпълнители, но те ще са само „подгряващи“ на състезателите, които ще получат еднаква по килограми и вид пиротехника и от уменията им ще зависи пищността на зарята.   В предишното издание на Покана за пътуване ви срещнахме с арх. Веселин Веселинов, създател на пасивни къщи и фотограф, който след поклонническо пътуване по свещени места в Индия, прави благотворителни изложби и подпомага местни училища. Разговорът с продължение започна миналата неделя с  град Маяпур, през който се смята, че преминава космическата ос на Вселената.    Веселин ще ни отведе до Джаганат Пури едно от най-старите селища в източната част на Индия. То е сред четирите свещени места, които индусите трябва да посетят  в живота си. Там се организира пищният фестивал на колесниците Ратха Ятра. Същевременно Джаганат Пури и красив морски курорт на брега на Бенгалския залив.", "date": "2019.05.12", "title": "Алена: Ретроградният Меркурий и Сатурновата дупка не пречат на пътешествието"}
{"url": "http://epicenter.bg/article/-STUDENATA-VOYNA--e-posledniyat-film-po-ideya-i-stsenariy-prizhive-ot-Ivan-Georgiev-Gets-/182660/10/0", "text": "На   ще се състои официалната премиера на документалния български филм „Студената война“ на режисьора     е документален разказ за 40-годишната борба за надмощие между Западния свят и Социалистическия лагер. Това е последният филм започнат по идея и сценарий приживе от   Режисьорът   продължава амбициозния проект заедно с   и след шест месеца проучвания и усилена работа лентата е реализирана.   Първата й среща с публиката е на 23-тия Фестивал на българското документално и анимационно кино „Златният ритон“ в Пловдив през 2017 година. Филмът печели интереса на зрителите и на 22-рия София филм фест, където е класиран сред десетте най-добри български документални заглавия за 2018 година.   Документалното изследване се позовава на ценни киноархиви, интервюта с историци и множество документи и фотографии. Чрез множество документи, архивни кинокадри, фотоси и анализи на процеси в политиката, военното дело и идеологическата борба се проследяват историята и най-ярките събития на Студената война.   Краят на Втората световна война, конференциите на победителите, локалните военни конфликти, надпреварата във въоръжаването, Берлинската стена, шпионите от двете страни, убийствата по границите и свалените пътнически самолети - това са част от събитията, чрез които навлизат в темата създателите на филма. Зрителите ще научат и отговора на въпроса: Каква е българската следа в това време на жестоки драми и на прекършени човешки съдби за милиони обикновени хора от двете страни на Желязната завеса?...   Оператор на   е Иван Михов. Филмът е продукция на „Синемак“, с подкрепата на ИА „Национален Филмов Център“.        ", "date": "2019.05.12", "title": "„СТУДЕНАТА ВОЙНА“ е последният филм по идея и сценарий приживе от Иван Георгиев-Гец!"}
{"url": "http://epicenter.bg/article/Akad--Krasimira-Koldamova---patron-na-Bala-na-zhaltata-roza/182681/10/0", "text": "По традиция Балът на жълтата роза, организиран от Зонта клуб София, събра с благородна цел представители на бизнеса и интелектуалния елит. Тази година каузата бе подпомагане на таланти от Националното училище за танцово изкуство, както и даровити ученици от музикалните училища в Котели  Широка лъка.     Може би тъкмо заради това патрон на бляскавото събитие в хотел Маринела бе примабалерината акад. Красимира Колдамова. Изящната като статуетка дама благодари на Магдалена Ралчева – президент на Зонта клуб София за честта, а Светлана Тилкова-Алена бе щастлива да срещне отново своя педагог от балетното училище, което е напуснала в четвърти клас.   Колдамова, чиито прякор е Белият лебед, е сред създателите на балет Арабеск и се е превърнала в легенда с творческото си дълголетие.   В годината, когато международната дамска организация Зонта интернешънъл отбелязва своята 100-годишнина, дамите от клубСофия постигнаха своеобразен рекорд. Куверти за бала бяха закупили повече от 200 души, а сумата събрана от благотворителния търг и томболата е почти два пъти по-голяма от миналогодишната. Орлин Горанов, известен не само с певчески, ами и с артистични дарби, се прояви като отличен водещ на вечерта, а преподавателят в консерваторията Владо Димов се оказа сърцат помощник на Мая Косева в аукциона.   Младата певица Цвети Радойчева пък избра Бала на жълтата роза за светския дебют на новата си песен, посветена на насилието над жени – една от постоянните каузи на Зонта клуб София.   Шестокласничките от хореографското училище умилиха присъстващите с изящния си танц, а „каките и батковците“ от фолклорния отдел разлюляха земята с танци.   Поппевицата Кристина Димитрова, която традиционно подкрепя инициативите на Зонта клуб София, се включи в събитието и соло, и с творческата си половинка Орлин Горанов, което бе знак да започнат танците.   В благотворителния търг яростно наддаваха адвокат Биляна Тончева и Мирела Ненчова от SSG в името на подкрепата на талантливите деца на България. Кметът на София Йорданка Фандъкова бе предоставила авторски нож за разрязване на писма от личната си колекция. Сред предметите за аукциона изпъкваха графика от Евгени Босяцки, пръстен с корали и диаманти и картина от Николай Панайотов. Снимки Андрей Тилков", "date": "2019.05.12", "title": "Акад. Красимира Колдамова – патрон на Бала на жълтата роза"}
{"url": "http://epicenter.bg/article/Spryano-e-dvizhenieto-na-glaven-pat-E-79---gaz-izticha-ot-tsisterna/182642/2/0", "text": "Възстановено е движението на главен път Е-79 при изхода на Благоевград в посока София, съобщи радио „Фокус“, като се позова на дежурния служител в Областно пътно управление - Благоевград. Движението е било преустановено за кратко заради изтичане на газ от цистерна с гориво, която вече е обезопасена. Движението в района се осъществява нормално.    ", "date": "2019.05.12", "title": "Възстановено е движението на главен път Е-79 при изхода на Благоевград в посока София"}
{"url": "http://epicenter.bg/article/TsIK--Mashinite-za-glasuvane-sa-dostaveni-/182644/2/0", "text": "Членове от Централната избирателна комисия посетиха днес на място склада, в който са доставени машините за гласуване с цел да се инспектира техния брой, начина на съхранение и охрана, информираха от ЦИК.   В съответствие с договора за обществената поръчка за „Наемане на 3000 специализирани устройства с инсталиран софтуер за електронно машинно гласуване, както и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент от Република България на 26.05.2019 г.“ всичките изискуеми машини за гласуване са доставени в срок при спазване на изискванията за съхранение, контрол и охрана. Експерти от Българската академия на науката и Софийски университет ще сертифицират и одитират машините за гласуване с инсталирания софтуер.", "date": "2019.05.12", "title": "ЦИК: Машините за гласуване са доставени!"}
{"url": "http://epicenter.bg/article/Prof--Georgi-Rachev--Sredizemnomorski-tsiklon-nosi-dazhd-i-stud-sledvashtata-sedmitsa-/182645/2/0", "text": "Средиземноморски циклон, преминаващ над България, ще донесе дъжд и студено време през следващата седмица. Атмосферното налягане ще остане сравнително ниско. Това ще предопредели влажното и дъждовно време до четвъртък.   Такава е прогнозата, която прави климатологът проф. Георги Рачев пред в. \"Телеграф\".   Едва в петък предстои стабилизиране на времето. През следващата събота и неделя ни очаква сравнително по-стабилно време, с повече слънце и с по-малко валежи, които обаче няма да липсват в следобедните часове над планините. Времето е с 3 до 4 градуса по-хладно от обичайното за май.   Цяла Централна Европа е обхваната от студен въздух, който се подхранва с нови и нови порции, докато над европейската територия на Русия е анормално топло. Докато в Стария континент е с 5-8 градуса под нормата, над Русия е с 15-20 градуса над нормалното. ", "date": "2019.05.12", "title": "Проф. Георги Рачев: Средиземноморски циклон носи дъжд и студ следващата седмица!"}
{"url": "http://epicenter.bg/article/Emil-Radev-v-s--Razdelna--Osiguryavayki-poveche-evrosredstva--garantirame-razvitie-na-malkite-naseleni/182648/2/48", "text": "  Европейското финансиране ускори развитието на българските общини. Чрез европрограмите малките населени места също стават привлекателно място за  живот и бизнес. Това коментира кандидатът за евродепутат от листата на ГЕРБ и СДС Емил Радев при посещението си в белославското село Разделна, което вчера отбеляза своя празник.   По думите на Радев очакваните през новия програмен период 4 млрд. лв. повече за България ще гарантират повече инвестиции за обновяване на инфраструктурата, повече възможности за бизнеса, за обучение на младите хора, за разширяване на социалните услуги. „Това е Европа за хората”, категоричен бе кандидатът за евродепутат и поздрави кметът на община Белослав Деян Иванов за активната му работа по европейските програми.  „Благодарение на европейските средства с. Разделна е със 100% изграден водопровод и с почти 90% изградена канализация. В рамките на реализирания проект за канализацията на стойност 4 млн. лв. са цялостно преасфалтирани 3 км улици, така че повече от половината от улиците в селото са с нов асфалт и бордюри. Модернизирана е и пречиствателната станция, като са изградени 4 км напорен канализационен колектор и други три гравитични до помпената станция. С европари е обновено и читалището в селото”, обясни кметът на Белослав. Той допълни, че без европейската солидарност и подкрепата на правителството на премиера Бойко Борисов подобни инвестиции не биха били възможни за село с близо 700 жители.  Кметът на Разделна Галин Георгиев и Андриан Неделчев споделиха с Емил Радев идеите си за социализиране на крепостта Петрич кале, която е най-запазената в Североизточна България. „Мястото е атрактивно, скалите са предпочитани и от парапланеристи и други любители на екстремните изживявания. Убедени сме, че Петрич кале има потенциал да се превърне в привлекателна туристическа дестинация, макар че самият археологически обект се намира на границата на 2 общини – Аврен и Белослав и няма удобен път до него”, отбеляза кметът на Разделна. Той разказа на кандидата за евродепутат за уникалната находка, на която се натъкнал край крепостта – фосил на праисторически охлюв – амонит, за който се твърди, че е най-големият, намиран на територията на  страната.  „Очакваме находката скоро да бъде показана в Археологическия музей”, допълни Галин Георгиев, а Емил Радев се ангажира да проучи възможностите за облагородяване и осигуряване на бърз достъп до Петрич кале. Деян Иванов обясни, че сред обсъжданите идеи е и въжена линия от селото до скалите. Той уточни, че се предвижда нова европрограма, която да позволи финансиране за развитие на туристическа инфраструктура на стойност около 200 000 лв. „Средствата обаче не биха били достатъчни предвид трудния терен”, отбеляза още кметът на Белослав.  Галин Георгиев с гордост показа на кандидата за евродепутат и построения с дарения православен храм „Св. Николай Летни”, с който е свързан празникът на селото.  ", "date": "2019.05.12", "title": "Емил Радев в с. Разделна: Осигурявайки повече евросредства, гарантираме развитие на малките населени"}
{"url": "http://epicenter.bg/article/BLS-prepodpisva-aneksa-kam-Natsionalniya-ramkov-dogovor/182650/2/0", "text": "С 221 гласа \"за\" делегатите на 70-тия извънреден събор на Българския лекарски съюз (БЛС) упълномощиха Управителния съвет на съюза да преподпише анекс към Националния рамков договор (НРД) за 2018 г.  Гласувана е била и декларация за устойчива и реална политика в здравеопазването. По време на преговорите БЛС ще настоява по най-бързия начин да се договори увеличение на недофинансираните клинични пътеки за лечение на деца, бременни и в областта на пулмологията.  В декларацията се казва: \"Ние, българските лекари, с тревога следим поредицата от протести в страната. БЛС се солидализира с изказаните от нашите колеги - педиатри от Специализираната болница по детски болести \"Проф. д-р Иван Митев\" проблеми. Те могат и трябва да бъдат решени чрез повишаване на цените на клиничните пътеки в болничната помощ и чрез повишаване на цените на медицинските дейности и капитацията в извънболничната. По-най бързия начин трябва да се договори увеличение на недофинансираните клинични пътеки за лечение на деца, бременни и в областта на пулмологията. Необходими са мерки, които да създадат устойчива и реална политика.\"  Поради тази причина БЛС настоява в спешен порядък да бъдат предприети следните действия:  - Да отпаднат лимитите за броя легла по клиники в Педиатрията. Ограничението да е общо за броя легла за педиатричните болници и отделения.  - БЛС настоява за увеличаване на цените на педиатричните клинични пътеки от 1-во до 3- то ниво още в рамките на сега действащия Анекс към НРД 2018, като за тази цел се използва резерва на НЗОК.  - Въвеждане на потребителска такса за преглед на дете, която да бъде поета от държавата.  - Да се отпуснат допълнителни средства в размер на 6 % от резерва на НЗОК, които да се използват за доболнична помощ още в рамките на сега действащия Анекс към НРД 2018.  - Изплащане на т. нар. \"надлимитна дейност\" на болниците на стойност 153 млн. лв. с икономии реализирани от бюджета за болничната помощ за 2019 г.  - Достойно заплащане за всички работещи в здравния сектор, което да се реализира чрез реално остойностяване на труда на медицинските специалисти.", "date": "2019.05.12", "title": "БЛС преподписва анекса към Националния рамков договор"}
{"url": "http://epicenter.bg/article/Georgi-Dimov--Turtsiya-ne-mozhe-bez-ES/182652/2/0", "text": "\"Турция не може без ЕС и без европейските страни\", заяви в интервю за предаването \"Брюксел 1\" по телевизия Bulgaria ON AIR бившият ни генерален консул в страната Георги Димов по повод изказване на турския президент Реджеп Ердоган.  На 9 май държавният глава на Турция заяви, че Европейският съюз се нуждае повече от Турция, отколкото Турция от Евросъюза и \"усилията на ЕС за гарантиране на неговите ценности са обречени на провал без пълноценното участие на Турция\".  Това изявление на турския президент стана факт след критиките на Европейския съюз за отмяна на резултата от изборите в Истанбул, където опозиционният кандидат спечели, и насрочването на нови избори за кмет на града на 23 юни.  \"Турция продължава с гигантски крачки да бяга от съвременните наши ценности\", категоричен беше Димов.  \"Турция не може без европейските страни. Без Запада Турция е срината икономически, това е ясно. За първото тримесечие на тази година турският внос е намалял с 22% просто защото няма възможности, а износът е нараснал само с 1,5%. Разбира се, това намалява външнотърговския дефицит, но знаете ли какво означава ограничен внос – това означава ограничено потребление. Първо битово, т.е. стягане на коланите и второ - индустриално\", посочи още Георги Димов. ", "date": "2019.05.12", "title": "Георги Димов: Турция не може без ЕС"}
{"url": "http://epicenter.bg/article/Korneliya-Ninova-v-Asenovgrad--Zadkulisieto-pobedi-Borisov-/182653/2/48", "text": "„Моралът\" на Борисов се сблъска със задкулисието - и второто победи. Операция \"чисти ръце\" катастрофира. Това заяви председателят на БСП Корнелия Нинова в Асеновград.  Тя припомни думите на премиера, който е казал, че ГЕРБ поемат морална отговорност за апартаментите и къщите за гости, и дори само при съмнения напускат постовете си. „Не съмнения, а факти има за министър Румен Порожанов, но Борисов не смее да му поиска оставката. Защо? Защото не е негов министър. Защото друг го назначи начело на министерството с най-сериозен бюджет за \"усвояване\", допълни тя. „А какво стана с министрите Горанов и Ангелкова? За едни - само при съмнения, за други – не, дори и при доказателства. Задкулисието управлява и Борисов е зависим от него“, категорична бе Нинова.  По думите ѝ така никога няма да има справедливост. „Ще продължават да крадат милиони от парите на народа, а на него да подхвърлят трохи. Затова Борисов не иска да подаде оставка при загуба, докато не си гарантира следващ главен прокурор, който да не го закача“, допълни тя. Нинова каза, че решението е в три действия: преди избора на главен прокурор - промяна в правомощията му, ограничаване на безконтролната му власт и поставяне на неговите актове под съдебен контрол. Второто е нов закон за КОНПИ и трето - Европейска прокуратура, начело с Кьовеши. „Справедливост може да има“, заключи лидерът на левицата.", "date": "2019.05.12", "title": "Корнелия Нинова в Асеновград: Задкулисието управлява и Борисов е зависим от него!"}
{"url": "http://epicenter.bg/article/Momchil-Nekov--Iskame-da-postignem-sotsialen-Evropeyski-sayuz-s-minimalni-standarti-za-pensii-i-zaplati/182655/2/48", "text": "  „Архетипът на българина е свързан със земеделието – затова трябва да обърнем внимание на селското стопанство“. Това заяви кандидатът за евродепутат от листата на „БСП за България“ Момчил Неков в ефира на БНТ.  „Видeли ли сте къде са отишли евросредствата - регионално, а не в големите градове?“, попита Неков. „Убит е предприемаческият дух, защото на едни, приближените до властта, се дава, а на останалите - се вземат средства. Не остава за малките земеделци, които искат да развиват такъв бизнес“, заяви още Неков. По думите му къщите за гости за пример за корупция и начина, по който се усвояват еросредствата в България.  „С европейски средства управляващите замитат националните проблеми. Когато имаш план, дългосрочна визия за развитие, няма да се дават пари на калпак“, коментира Неков. Той изрази мнение, че в земеделския сектор има и хоризонтални проблеми – един от тях е напояването.  „Нашите програмни документи „Визия за България“ и „Визия за Европа“ бяха ясни още преди листата, и са тръгнали отдолу – нагоре. Документите са свързани също с дневния ред на ЕС - миграция, отбрана, сигурност“, уточни кандидатът за евродепутат. По думите му превръщането на България в съществен фактор в ЕС зависи от адекватността и компетентността на българските управляващи. Неков коментира още, че проблемите на българските пчелари са били чути от ЕС и трябва да станат политика на Европейския съюз.  Неков обърна внимание, че левицата е постигнала успех в борбата срещу двойния стандарт не само при храните, но и при стоките и услугите.  „Искаме да постигнем социален Европейски съюз с минимални стандарти за пенсии и работни заплати“, заяви Неков. По думите му превръщането на ЕС в Европейски социален съюз трябва да бъде основната цел, защото само тогава хората ще го усетят близък до тях.  „Единствено „БСП за България“ може да представи промяната. Имаме „Визия за Европа“, „Визия за България“, и ако искаме да управляваме правилно евросредствата, трябва да имаме електронно правителство, нови работни места, да развиваме земеделието и да има поминък за всички в страната“, заключи Неков.", "date": "2019.05.12", "title": "Момчил Неков: Искаме да постигнем социален Европейски съюз с минимални стандарти за пенсии и заплати"}
{"url": "http://epicenter.bg/article/Vitseprezidentat-Iliyana-Yotova-shte-vrachi-nagradata--Balgarka-na-godinata-/182656/2/0", "text": "На 13 май вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината – 2018“. Това съобщиха от прессекретариата на държавния глава.   Церемонията е с начален час 15.00 и ще се проведе в „Сити Марк Арт Център“.", "date": "2019.05.12", "title": "Вицепрезидентът Илияна Йотова ще връчи наградата „Българка на годината“"}
{"url": "http://epicenter.bg/article/Yoana-Yoncheva---Filyova--GERB--Shte-prodalzhim-da-se-borim-sreshtu-dvoynite-standarti/182657/2/48", "text": "  Ние сме цял екип експерти, хора знаещи и можещи. Досега ГЕРБ сме се борили срещу двойните стандарти и ще продължим да го правим.   Това каза кандидатът за евродепутат от ГЕРБ Йоана Йончева - Фильова при срещата си с жителите на селата Бузовград и Ръжена. Тя подчерта, че цялата листа на ГЕРБ е от достойни хора, всеки доказал се в своята професионална област.   \"Ние сме единодушни, че в Европа не трябва да има двойни стандарти и българските потребители трябва да са спокойни, че това, което консумират, не е с по-ниско качество от това, което слагат на масата си живеещите в другите европейски държави\", заяви Фильова.   В Бузовград тя се запозна отблизо с присъствието на Европа в селото, а именно чрез реализираните проекти от страна на кмета Михаил Янушев, който печели доверието на хората там вече трети мандат. Воден от идеята селото да привлича туристи, преди две години се \"ражда\" местният Информационен туристически център. В близост до него са новоизградените паркови алеи, детска и спортна площадка с фитнес уреди на открито. С европейски средства е реализиран и проектът за \"Мегалита\" край селото, известен като българският Стоунхендж - древно светилище от времето на късния енеолит и началото на бронзовата епоха.  В рамките на обиколката си по населените места в община Казанлък, кандидатът на ГЕРБ за евровота се срещна и с жителите на с. Ръжена, където кметът трети мандат Апостол Терзиев се похвали с ремонтираната сграда на училището. От своя страна Йоана Йончева - Фильова припомни на присъстващите, че в следващия програмен период 2021-2027 г. европейските пари за България ще бъдат 18 млрд. лв. За увеличението с 4 млрд. лв. са работили досегашните евродепутати от ГЕРБ в мандат 2014-2019 г. Голяма част от тези средства ще бъдат инвестирани в подобряване на инфраструктурата, както в градовете, така и в малките населени места.  На срещите в селата Бузовград и Ръжена бяха още общинският ръководител на ГЕРБ и кмет на Община Казанлък Галина Стоянова и народният представител на ГЕРБ в 44-то НС Борис Кърчев.", "date": "2019.05.12", "title": "Йоана Йончева - Фильова, ГЕРБ: Ще продължим да се борим срещу двойните стандарти"}
{"url": "http://epicenter.bg/article/Stanishev-v-Kavarna--Golyamata-ni-zadacha-e-da-obarnem-evropeyskiya-korab-kam-sotsialna-Evropa-/182658/2/48", "text": "  „Нека кажем на хората в България, че имат избор. Ако не харесват статуквото, ако искат промяна, могат да излязат и да гласуват на 26 май с №18 в бюлетината. Така ще покажат ясно, че има промяна на общественото мнение и можем да поискаме предсрочни избори.  В момента България няма посока. Имаме правителство на оцеляването. Запушват се дупки и протести. Няма предвидимост и нормална бизнессреда, има бедност и неравенство. А те са основната причина за демографска криза и бягството на хората зад граница. Като държавнотворна партия БСП трябва да покаже, че може да изведе държавата към нова перспектива.“  Това заяви президентът на ПЕС и кандидат за евродепутат от \"БСП за България\" Сергей Станишев в Каварна, където заедно с Валери Жаблянов присъства на Общобългарския събор и на среща с обществеността. Домакини на бяха кметът на общината Нина Ставрева и народните представители Красимир Янков и Даниел Петков.  „Искам да Ви поздравя за това, че пазите тази силна българска традиция и за поредна година организирате Общобългарския събор. Днес над 2000 човека и български състави от Украйна и Молдова са тук за събитието. Трябва да укрепваме връзките с българите, които по волята на съдбата живеят в чужбина. Не бива да допускаме те да се чувстват забравени.“, благодари за поканата Станишев на кмета Нина Ставрева.  Попитан за промяната в Европа, президентът на ПЕС отговори, че „дясното мнозинство доведе до това недоверие в Европа, до отдалечаването от гражданите.\" \"Десницата започна да демонтира социалната държава от 2008 г. чрез политиката на ограничения и орязване на социалните разходи. Нашата мисия е да се борим срещу това. Голямата ни задача е да обърнем европейския кораб към Социална Европа.“, заяви лидерът на европейската левица.  „Имаме план - ясен манифест – Нов социален договор за Европа. В него предвиждаме единен евромеханизъм за формиране на минималната работна заплата, която да е поне 60% от средната, защото в момента наблюдаваме феномена на работещите бедни – хората работят на по две или три работи, за да свържат двата края.“  \"Днес почти половината от българите живеят на ръба на бедността или в тежки материални лишения. Нямало пари за пенсии и за социална политика. А във Варна едно кръгово кръстовище струва 120 млн. лв. – над 30 млн. лв. за 1 км. отсечка. Само когато БСП е на власт има последователна политика за увеличаването на доходите.“, категоричен беше Сергей Станишев.  „Всички приказки за това как левицата в Европа изчезва са фалшиви новини. В момента имаме изключително добро представяне на левите партии на националните избори – победа в Испания, очакваме добри резултати на 5 юни в Дания.  Последните прогнози в Европа показват, че има изравняване на силите и ПЕС ще бъде една от двете най-големи политически сили. Доволен съм, че нашето политически семейство е единно и консолидирано, с ясна политическа воля да дадем битка за мнозинство в ЕП и да излъчим следващия председател на ЕК след 25 години управляние на ЕНП.“, коментира политическата ситуация в Европа президентът на ПЕС.  „Преодолеем ли страха от ГЕРБ, ние ще променим България и живота на всеки човек. Има смисъл човек да се интересува от политика. От помощта за децата до пенсиите – всичко е политика. Когато държавата изпълни в пълна степен ангажиментите си, тогава ще се промени и животът на всеки от нас. Трябва да спечелим не с малко, а много категорично тези избори.“, заяви народният представител от областта Красимир Янков.  Кандидатът за ЕП от „БСП за България“ Валери Жаблянов посочи, че победата на предстоящия евровот има национални измерения и че „БСП трябва ясно да каже, че като дойде на власт ще се случи нещо добро за всяко българско семейство, както и да заяви конкретно как ще го постигне. Можем да покажем компетентност и да преодолеем един хроничен дефицит на България – липсата на национални приоритети и чувството, че все догонваме другите.“  Кметът на община Каварна Нина Ставрева се обърна емоционално към хората на срещата и посочи: „Аз съм убеден социалист и на 26 май №18 ще е моят избор. Нека станем първа политическа сила, за да сложим началото на истинската промяна за България и Европа.“", "date": "2019.05.12", "title": "Станишев в Каварна: Голямата ни задача е да обърнем европейския кораб към социална Европа!"}
{"url": "http://epicenter.bg/article/Andrey-Novakov-i-Iliya-Lazarov-otkriha-obnovenoto-chitalishte--Sv-Sv-Kiril-i-Metodiy--v-selo-Menenkyovo/182659/2/48", "text": "  Кандидатите евродепутати от ГЕРБ и СДС Андрей Новаков и Илия Лазаров откриха обновеното читалище „Св.Св.Кирил и Методий“ в село Мененкьово. Това съобщиха от пресцентъра на ПП ГЕРБ.   Читалището претърпя основен ремонт след като бе опожарено през 2016 г. „Аз бях тук през 2017 година, когато бяха останали само стените. Ето, че две години по-късно и след инвестирани един милион лева пред нас има прекрасно читалище, което вие заслужавате. На добър час!“, каза пред жителите на селото Андрей Новаков. Той припомни пред мененкьовци, че е добре запознат с традициите и хората от селото, тъй като неговият баща е роден тук. Средствата за ремонта на читалището са събрани и със съдействието на народния представител от ГЕРБ Даниела Малешкова.  „За мен е изключителна чест и огромно удоволствие да споделя вашия празник по случай реновирането на читалище „Св.Св.Кирил и Методий“. Това е поредното доказателство за това, че политиката на правителството на Бойко Борисов стига до всяко българско село и всеки български дом. Апелирам към вас на 26 май да подкрепите Андрей Новаков - вашия съгражданин, който през всички тези години като евродепутат доказа, че работи във ваш интерес“, каза Даниела Малешкова.   Сред официалните лица бяха още зам.-министърът на културата Амелия Гешева, зам.-министърът на младежта и спорта Николай Павлов, областният координатор на ГЕРБ Найден Шопов, ректорът на Химико-технологичен и металургичен университет проф.д-р Митко Гергиев, председателят на Общински съвет Белово Васил Савов, кметът на община Белово инж. Костадин Варев и кметът на с. Мененкьово Иван Адов.   Зелените политики не могат и не трябва да пречат на бизнеса, каза по-късно кандидатът за евродепутат от листата на ГЕРБ и СДС Андрей Новаков по време на среща с обществеността в Банско, предаде репортер на Радио „Фокус” – Пирин.   Новаков добави, че за него Банско е специално място. „През последните 5 години в Европейския парламент се занимавам с темите за бюджет и транспорт. В последно време като човек от комисията по бюджет в Европейския парламент слушам устойчиво, че парите към България спират, защото доверието към нас е изчерпано, но това не е така”, подчерта Новаков. Той добави, че всъщност е точно обратното – през следващия програмен период страната ни ще получи повече средства. „За мен като докладчик и вносител на регламента за бюджета за следващия програмен период беше важно да договорим не само увеличение на средствата, но и това финансирането от европейския бюджет да се запази както до сега – 85% от европейския бюджет и 15% от общинския или държавния бюджет”, допълни Новаков. Той коментира, че другата важна тема за България, а именно пакета „Мобилност” за момента е сложена на „трупчета”, тъй като българските евродепутати са успели да се преборят разглеждането му да остане за следващия Европейски парламент.   „Битката ще е в следващия мандат, затова трябва да изпратим в Европейския парламент хора, които ще я довършат до края”, отбеляза Новаков. Той заяви, че единствената политика, която разбира, е тази, която е насочена към хората. „Имаше мои колеги, които идваха тук, за да спасяват Банско. Същите тези, които дойдоха да спасяват Пирин, гласуваха българските камиони да пътуват празни през цяла Европа, като по този начин ще замърсяват въздуха”, уточни Новаков. Според него ако искаме швейцарски заплати, то в Банско е необходимо да бъде изграден втори кабинков лифт.  Кметът на Банско Георги Икономов връчи на Андрей Новаков картички, които традиционно се изработват в Общината по повод Деня на Европа и представят красотите на България. Тях той трябва да предаде на членовете на Европейският парламент.  ", "date": "2019.05.12", "title": "Андрей Новаков и Илия Лазаров откриха обновеното читалище „Св.Св.Кирил и Методий“ в село Мененкьово"}
{"url": "http://epicenter.bg/article/Tsveta-Karayancheva-v-Plovdiv--Balgariya-se-preobrazyava-s-podkrepata-na-evropeyskata-solidarnost/182663/2/48", "text": "  Областният координатор на ГЕРБ - Кърджали и председател на Народното събрание Цвета Караянчева връчи картите на поредните десет нови членове на ГЕРБ в пловдивския район „Северен“. Това съобщиха от пресцентъра на ПП ГЕРБ. Това стана снощи на специално тържество, организирано от районната организация в Пловдив с ръководител Стефан Дедев.  „Ние не лъжем и изпълняваме дадените обещания. Хората го оценяват и затова растем всеки ден“, заяви Цвета Караянчева. Тя подчерта важността на това гражданите да излязат и да гласуват на изборите за членове на Европейския парламент на 26 май. „С помощта на европейската солидарност страната ни се преобразява. При управлението на ГЕРБ свършихме много работа. Резултатите са видими - ние говорим с факти и аргументи“, каза още председателят на Народното събрание и областен координатор на ГЕРБ в Кърджали Цвета Караянчева. Тя призова за максимална мобилизация, за да може да ГЕРБ да изпрати в Европейския парламент повече свои членове, които ще продължат да защитават национални каузи и ще бъдат част от голямото семейство на Европейската народна партия. От началото на тази година досега само в структурата на ГЕРБ в пловдивския район „Северен“ сме приели нови 40 членове. Ние се развиваме и растем, защото расте и доверието към ГЕРБ и провежданите политики на национално и местно ниво, заяви Стефан Дедев.   ", "date": "2019.05.12", "title": "Цвета Караянчева в Пловдив: България се преобразява с подкрепата на европейската солидарност"}
{"url": "http://epicenter.bg/article/Dimitar-Danchev--Evrodeputatite-ot-BSP-shte-zashtitavat-tazi-Evropa--koyato-dava-shans-za-po-dobar-zhivot/182664/2/48", "text": "  „Намирам за изключителна провокация това, че в Деня на Светите братя Кирил и Методий, премиерът Бойко Борисов прави среща с турския посланик, на която се води разговор - да се наложи преподаването на турски език, включително в български училища в несмесените райони.” Това заяви кандидатът за евродепутат от листата на \"БСП за България\" Димитър Данчев, който посети област Пазарджик,съобщиха от пресцентъра на Националния съвет на БСП.   „Разбирам, че турският посланик е обвързал тази възможност с бъдещи инвестиции в България от страна на Турция. Смятам, че премиерът можеше да се съсредоточи върху привличането на инвестиции от Европа или най-малко върху целесъобразното използване на средства от европейските фондове, вместо те да се изразходват за къщи за гости от хора на ГЕРБ”, категоричен бе той. Според него управляващите трябва да се насочат към превръщането на България в достоен член на Европейския съюз, вместо да робуват на чужди интереси.   „Представителите на „БСП за България”, които ще отидат в Европейския парламент, ще защитават националния интерес и развитието на онази Европа, която би дала шанс за по-добро качество на живот на всички европейци”, посочи Димитър Данчев на среща с жители на Белово. Много от хората в Белово и Велинград, споделиха с кандидата за евродепутат, че са недоволни от изразходването на средствата от ЕС в Пазарджишка област и настояха за по-справедливо разпределение, за да може и малките, средните фирми и стопани да създават повече работни места в региона. „Основна задача на нашите представители в ЕП ще бъде да се противопоставим на опитите на централноевропейските страни да наложат неприемливия пакет за мобилност, защото зад привидно добрите намерения за увеличаване на доходите на шофьорите, които са заети с превоз на тежки товари, всъщност се крие голямата опасност да бъде заличен от европейския пазар българският превозвач, да бъдат лишени от поминък десетки хиляди хора в България”, посочи Димитър Данчев. Той се обърна към представителите на превозвачите в региона, уверявайки ги, че макар Борисов да е изпуснал златен шанс с Българското председателство на Съвета на ЕС, евродепутатите на „БСП за България” ще се борят да защитят интересите на транспортния сектор. По-късно същия ден Димитър Данчев взе участие и в тържественото отбелязване на 143-та годишнина от Априлската епопея в Брацигово.  ", "date": "2019.05.12", "title": "Димитър Данчев: Евродепутатите от БСП ще защитават тази Европа, която дава шанс за по-добър живот"}
{"url": "http://epicenter.bg/article/Yavor-Bozhankov-i-Ognyan-Stoyanov-vnesoha-signal-do-glavniya-prokuror-za-kashtata-za-gosti-v-s--Donkovtsi/182669/2/48", "text": "Сигнал до главния прокурор на Република България внесоха народният представител Явор Божанков и общинският председател на БСП-Горна Оряховица Огнян Стоянов за къщата за гости в с. Донковци.  Във връзка със започналата проверка на всички къщи за гости, построени по Програма за развитие на селските райони, те подадоха сигнал по отношение на такъв имот в землището на еленското село, който е получил финансиране.  Както двамата вече обявиха на пресконференция във Велико Търново, към тях са се обърнали множество граждани и са получили сигнали в социалните мрежи.  „При срещи с наши избиратели и поради множество публикации в социалните мрежи и местни медии, Ви сигнализираме за къща за гости, около която в публичното пространство се повдигат много въпроси. Става дума за имот в землището на село Яковци. В края на 2018 г. вестник „Борба“ публикува статия за този имот със заглавие „Извадиха за продан най-скъпата къща в региона“. Според публикацията, „в момента в района се продават множество луксозни къщи, но цените и луксът в тях изобщо не могат да се сравняват с тази“, пишат двамата в сигнала си.  Както вече беше обявено, проектът е реализиран с европейско финансиране от Станислав Стайков – първи братовчед на кмета на Горна Оряховица. Непознат в бизнесредите, служител на Национална компания „Железопътна инфраструктура“ в Горна Оряховица. През месец юли 2013 г. той купува фирма „БГ адванс“ ЕООД с капитал 500 лева. Към този момент фирмата има сключен договор с Държавен фонд „Земеделие“ за изпълнението на проект „Къща за гости в имот номер 140012 в землището на с. Яковци“ по мярка 312 на ПРСР. Проектът е на обща стойност 263 242 лева, от които 70 % или 184 269,40 лева са съфинансирането от ПРСР – останалите 30% собствено участие. Към този момент фирмата има и земя за 3000лв. по балансова стойност. До момента на прехвърлянето, фирмата не е развивала дейност. Фирма със спечелен проект, земя и осигурено финансиране от европейските фондове за 184 000 лева се продава само за 500 лева.  От 2013 г. започва строителството. Извършва го фирма „Джамбо 33“ ЕООД. Същата е изпълнила пет обществени поръчки, възложени от кмета на Община Горна Оряховица – Добромир Добрев. Те са на обща стойност 2 728 579 лева.  Според счетоводните документи на фирма „БГ адванс“ ЕООД , тя е теглила кредити от финансова институция в размери, които според балансовата им стойност, са между 90 и 155 000 лева в различните години от строителството.  Наскоро къщата е обявена за продажба в агенция „Сенчъри хоумс“. Цената е близо половин милион лева (200,000 Евро). Част от харектеристиките на обявата са: „Луксозна къща с три спални с голям 2 декара двор с изцяло каменна ограда. Имотът е разположен на брега на язовир Йовковци. Разполага с барбекю и джакузи SUNRISE S300 и детска площадка с люлка и пързалка. В цената на имота се включват и 2 АТВ-та“.  В сигнала до главния прокурор двамата задават и следните въпроси:  „Къщата използвана ли е по предназначение? Декларираните туристи реално използвали ли са къщата и заплатени ли са съответните туристически налози? Братовчедът на кмета подставено лице ли е? Има ли съпричастност кметът на Горна Оряховица – Добромир Добрев към цитирания луксозен имот? Как е финансирано собственото участие в проекта? Как физическо лице с малки доходи и фирма, която няма дейност получават финансиране? Ако е използван заем, той фиктивен ли е? Заемът, който покрива собственото участие върнат ли е? Ако се окаже, че заемът не е върнат, но е отпуснат от финансова институция, свързана с фирма, която също печели обществени поръчки в гр. Горна Оряховица, това би ли представлявало нарушение? Има ли конфликт в това, че къщата е строена от фирма, която печели поръчки за 2,7 млн. лв. в община Горна Оряховица? Изпълнен ли е бизнес-планът по отношение на наетите работници? Използвана ли е къщата за лични нужди, противно на изискванията? Извършени ли са счетоводни престъпления?", "date": "2019.05.12", "title": "Явор Божанков и Огнян Стоянов внесоха сигнал до главния прокурор за къщата за гости в с. Донковци"}
{"url": "http://epicenter.bg/article/Levite-premieri-i-Frans-Timermans-dadoha-silno-ramo-na-Stanishev-v-kampaniyata-za-evroizborite/182670/2/48", "text": "Петима министър-председатели от левицата в Европа, както и кандидатът за председател на Европейката комисия Франс Тимерманс казаха силни думи в подкрепа на кандидатурата на Сергей Станишев за член на Европейския парламент.   На деня на Европа – 9 май - левите премиери заявиха своята солидарност и изненадаха президента на ПЕС с клип, заснет по време на неформалната им среща преди заседанието на левите премиери в Сибиу (9 май), където бе приета Декларация за бъдещето на ЕС.  „Познавам Сергей от дълги години, знам колко е отдаден на Европа. Убеден съм, че човек като него трябва да бъде не само начело на социалистическото семейство в Европа, но и да ни представлява в Европейския парламент.“, заяви  , които спечелиха убедителна победа на току-що проведените парламентарни избори в страната.   е категоричен: „Бих желал да подкрепя кандидатурата на Сергей. Намираме се на кръстопът и във всяка страна на тези избори трябва да подкрепим прогресивните сили срещу неолиберализма, срещу възхода на крайно десните.“  Подкрепата си за кандидатурата на Станишев обяви и  : „Сергей е много добър мой приятел и изключителен ръководител на Партията на европейските социалисти. Надявам се той да остане в ЕП и да води нашето семейство на европейско ниво.“  „В името на общото ни бъдеще - силна социална Европа - пожелавам всичко най-добро в кампанията на моя добър приятел Сергей.“, присъедини се и  .  Общият кандидат на левицата в предстоящите еврoизбори дава подкрепата си за Станишев като „човек, който отстоява идеите за силен, социален и справедлив ЕС. Той наистина свърши изключително добра работа през последните няколко години.“   подчерта, че Станишев е един от най-убедените европейци, които е срещал с високо ценена работа и принос в Европейския парламент. Той допълни, че левите премиери като част от Европейския съвет винаги са срещали пълна подкрепа от него. ", "date": "2019.05.12", "title": "Левите премиери и Франс Тимерманс дадоха силно рамо на Станишев в кампанията за евроизборите"}
{"url": "http://epicenter.bg/article/Litovtsite-izbirat-prezident/182635/7/0", "text": "Неравенството е на първо място в дневния ред на Литва, чийто граждани днес избират президент.  Литовците гласуват за нов президент в оспорвана надпревара, доминирана от обществена дискусия за социалното неравенство и бедността в страна, която се гордее с най-силния икономически растеж на еврозоната.  Девет кандидати се борят за поста на действащия президент Далия Грибаускайте, но проучванията сочат, че само трима имат шанс да достигнат до очаквания втори тур на 26 май, който ще съвпадне с изборите за Европейски парламент.  Това са: левият кандидат Саулус Сквенелис, бившият консервативен финансов министър Ингрида Симоните и независимият икономист Гитанас Наудеса, информира АФП.  Симоните се ползва с подкрепата на богати, образовани градски избиратели, докато популисткият подход на Сквенелис резонира в по-бедните селски райони на балтийската страна.  Наузеда се стреми да привлича поддържници с дебата за разделянето на бедни и богати в бившата съветска република население от 2,8 милиона души.  Литва се бори с рязък спад на населението поради масовата емиграция в Западна Европа от хора, търсещи по-добър живот.  Около една четвърт от литовците живеят под прага на бедността, което е около 300 евро на месец. ", "date": "2019.05.12", "title": "Литовците избират президент"}
{"url": "http://epicenter.bg/article/Zelenski-otkaza-na-Tramp-razsledvane-okolo-Dzho-Baydan/182638/7/0", "text": "Новоизбраният президент на Украйна Володимир Зеленски не иска да бъде въвлечен в делото за предполагаеми връзки на сина на бившия американски вицепрезидент Джо Байдън с украинска газова компания, предаде ТАСС, цитирайки в. \"Вашингтон пост\".  Според публикуваната вчера статия, източници на американския вестник в екипа на украинския президента са съобщили, че Зеленски \"се опасява да не бъде въвлечен във вътрешнополитическия конфликт в САЩ, което може да навреди на Украйна\", пише БТА.  Според Киев интересът на американския президент Доналд Тръмп към подобни разследвания е вътрешен въпрос на САЩ и екипът на Зеленски е решен \"да не допуснем това да ни отвлича от дневния ред\". \"Това не е наша война\", заявил е източник от екипа на новоизбрания президент.  В петък Рудолф Джулиани, адвокатът на президента на САЩ Доналд  Тръмп, обяви че отменя пътуването си до Украйна. Той планираше да убеди Зеленски да извърши разследване по въпроси, представляващи голям интерес за Тръмп, включително за евентуални връзки на сина на вицепрезидента на САЩ при управлението на Барак Обама- Джо Байдън с газова компания, собственост на неназован украински олигарх.  \"Няма да замина, защото мисля, че ще се сблъскам с група хора, които са врагове на президента (Тръмп), а в някои случаи и врагове на САЩ\", заяви адвокат Джулиани. Той изрази увереност, че Зеленски е обкръжен от хора, които са врагове на Тръмп, както и от корумпирани лица, които са в сговор с демократите.  \"Нито Володимир, нито заобикалящите го са врагове на Америка или нейния президент. Определено нито един от тях не е такъв\", подчертава източник на в. \"Вашингтон пост\", отбелязвайки, че \"не искаме всичко да се свежда до подобни обвинения\". ", "date": "2019.05.12", "title": "Зеленски отказа на Тръмп разследване около Джо Байдън"}
{"url": "http://epicenter.bg/article/Upravlyavashtite-v-YuAR-specheliha-izborite-s-57-5--ot-glasovete/182639/7/0", "text": "Управляващата в Република Южна Африка (РЮА) партия Африкански национален конгрес (АНК) печели произведените в сряда парламентарни избори с 57,5 процента от гласовете - по-нисък резултат от 62-те процента, с които победи на предишните парламентарни избори, през 2014 г. Това сочат временните пълни резултати, които бяха обявени днес, предадоха Ройтерс и Асошиейтед прес.  Основната опозиционна сила, Демократичният алианс, остава на второ място с 20,7 процента. Подкрепата за либералната формация също е спаднала, като тя получи 22,2 процента преди пет години.  За сметка на това се е увеличила подкрепата за популистката партия Борци за икономическа свобода. Тя остава трета с 10,7 процента при 6,3 процента през 2014 г.  АНК печели с 50,19 процента и оспорваните избори в провинция Гаутенг, където се намират най-многолюдният град в РЮА и икономически център на страната Йоханесбург и столицата Претория.  Избирателната активност е била рекордно ниска - 65 процента срещу 74 процента преди пет години.  Въпреки че победата на АНК изобщо не бе поставяна под съмнение, резултатът на партията на покойния исторически лидер на движението за борба срещу расовата дискриминация в РЮА Нелсън Мандела е най-слабият за нея след края на режима на апартейд преди четвърт век. Това отразява недоволството на мнозина южноафриканци от корупционните скандали, които принудиха президента на страната и лидер на АНК Джейкъб Зума да подаде оставка миналата година под натиска на собствената си партия, отбелязват агенциите.  Неговият наследник Сирил Рамапоса, протеже на Мандела, се извини на южноафриканците и обеща да изкорени корупцията. Неговото преизбиране на поста от новия парламент обаче е поставено под въпрос от съюзниците на Зума в АНК.  Според наблюдатели южноафриканската икономика, най-голямата на континента, но преживяваща криза през последните години, може да отслабне допълнително, ако Рамапоса бъде отстранен. ", "date": "2019.05.12", "title": "Управляващите в ЮАР спечелиха изборите с 57,5% от гласовете"}
{"url": "http://epicenter.bg/article/Mark-Zukarbarg-se-obyavi-protiv-razdelyaneto-na-Feysbuk/182646/7/0", "text": "Главният изпълнителен директор на Фейсбук Марк Зукърбърг се обяви против разделянето на компанията в интервю, публикувано вчера на сайта на \"Франс енфо\", предаде ТАСС, цитирана от БТА. В четвъртък в. \"Ню Йорк таймс\" публикува статия на Крис Хюз, един от основателите на Фейсбук. Той подчерта, че Зукърбърг разполага с прекалено голямо влияние, включително върху настроенията на избирателите, защото контролира социалните мрежи Фейсбук, Инстаграм и други услуги. Според Хюз е необходимо Фейсбук да бъде разделена на няколко компании, като властите на САЩ да проверят дали те не нарушават антимонополното законодателство. Предложението на Хюз няма да помогне за решаване на тези проблеми, подчертава Зукърбърг. \"Мисля, че ако се притеснявате за демокрацията и изборите, бихте искали да има компания като нашата, която може да инвестира милиарди долари годишно за разработване на най-нови средства срещу намеса в изборите\", добави той.  Тази година бюджетът на Фейсбук за сигурността е по-голям, отколкото цялата печалба на компанията, когато става публична. \"Можем да си позволим това до голяма степен, защото създадохме успешен бизнес\", подчерта главният изпълнителен директор на компанията.  В същото време Зукърбърг увери, че смята за много сериозни въпросите, повдигнати в статията на Хюз. \"Има реални проблеми, отнасящи се до вредното съдържание, както и за намирането на баланс между свободата на изразяване и сигурността, предотвратяването на намесата в избори и защитата на личните данни\", призна той, но подчерта, че разделянето на компанията няма да помогне за решаването им. ", "date": "2019.05.12", "title": "Марк Зукърбърг се обяви против разделянето на Фейсбук"}
{"url": "http://epicenter.bg/article/Mayk-Pompeo--SASht-shte-otgovoryat-na-vrazhdebni-deystviya-na-Iran/182647/7/0", "text": "Американският държавен секретар Майк Помпео заяви, че САЩ увеличават военните си сили в Близкия Изток, за да са готови, в случай, че Иран се опита да нанесе вреди на американските интереси, предаде ТАСС.  Помпео подчерта, че въпреки това, Вашингтон е готов за консултации с Техеран.  „Ние предприехме необходимите мерки, за да укрепим, доколкото това е възможно, нашата сигурност в региона“, заяви Помпео пред телевизия CNBC.  Държавният секретар на САЩ отбеляза, че Вашингтон се нуждае „от сили за сдържане в случай, че Иран реши да нанесе вреди на американските интереси в Ирак, Афганистан или Йемен, или където и да било в Близкия Изток“.  Едновременно с това Помпео заяви, че САЩ са готови за провеждане на консултации с Иран, по инициатива на Техеран. Държавният секретар заяви, че „САЩ биха искали да бъдат урегулирани по дипломатически път конфликтите, в които е въвлечен Иран“. ", "date": "2019.05.12", "title": "Майк Помпео: САЩ ще отговорят на враждебни действия на Иран"}
{"url": "http://epicenter.bg/article/Otmeniha-smartna-prisada-za-ubiystvo-na-balgarka-v-SASht/182651/7/0", "text": "След като Джошуа Дракър беше осъден на смърт, седем години след убийството на Лора Николова и нейния приятел Андрю Робъртсън, смъртната присъда е изненадващо отменена, съобщава NOVA.  Двойно убийство става през 2004 година в Атланта. Едната от жертвите е 20-годишна българка. Седем години след престъплението убиецът получи смъртна присъда. Изненадващо обаче тази присъда е била отменена в края на миналата година в Джорджия, консервативен щат, където смъртното наказание е изключително популярно и отмяната му е изключително рядко явление в съдебната система.  Грешки на прокуратурата, разследващите и съда, както и политическата конюнктура в две различни общини на територията на Атланта водят до обрат по делото срещу Джошуа Дракър за убийството.  На престъплението дори е посветен епизод от сериала „Аз убих най-добрия си приятел”. На 5 април 2004 година Дракър заедно със своята приятелка Мелиса Макреър отиват на гости на Лора и Андрю, които живеят в предградие на Атланта. Те са приятели от години и нищо не може да подскаже това, което предстои.  Седем години след тази вечер в съдебната зала през сълзи Мелиса разказа какво е станало. Срещу нея стоят братът и бащата на Лора – Георги и Никола.  Според показанията на Мелиса четиримата приятели постояли няколко минути на масата в кухнята, след което Дракър поискал марихуана. Двамата мъже станали от масата и тя не можела да ги види. Тогава чула изстрел. Обърнала се и видяла как Андрю се свлича на земята. В този момент Лора скочила от стола и се хвърлила върху Дракър удряйки го с юмруци, като крещяла: „Не, не, не, ти го уби!”, посочва Макрейър. „И тогава той застреля Лора”.  След убийството двамата взели бижута, мобилни телефони и портфейла на Андрю, свидетелства Мелиса, купили си наркотици и ходили в клубове. Вечерта Дракър отишъл на стриптийз бар, където според Мелиса похарчил 1 500 долара. Той смятал, че полицията няма да открие телата поне месец. Властите обаче арестуват двамата още на следващия ден.  Когато прокурорът пита Макрейър защо не е избягала и не се обадила на полицията, тя казва, че била уплашена. След убийствата тя минала програма за наркомани, завършила колеж и сега учи за медицинска сестра.  Властите намират бързо телата и разбират за убийството от бащата на Джошуа – пастора Дъг Дракър. Синът му се изповядва малко след като натиска спусъка. Именно тази изповед е един от поводите за обжалване на смъртната присъда, която съдебните заседатели в „Коб каунти” дават само след няколко часа обсъждане.  Според защитата Джошуа е споделил за убийствата на баща си като на пастор и следователно неговите показания не трябва да се допускат в съда.  В 348 страници адвокатите описват серия от прокурорски грешки, незачитане на правилата и грешни инструкции към съдебните заседатели, показания и доказателства, които не е трябвало да бъдат допускани в съда, и още причини да поискат ново дело срещу Дракър. Никой обаче не оспорва, че именно той е натиснал спусъка.  Отмятаната на смъртното наказание, особено в щата Джорджия, е крайно необичайно и мнозина подозират политически мотиви.  ", "date": "2019.05.12", "title": "Отмениха смъртна присъда за убийство на българка в САЩ"}
{"url": "http://epicenter.bg/article/Leybaristkata-partiya-bi-spechelila-eventualni-parlamentarni-izbori-vav-Velikobritaniya/182661/7/0", "text": "Опозиционната Лейбъристка партия би спечелила евентуални парламентарни избори във Великобритания, показват резултатите от социологическо проучване, предаде ТАСС, цитирана от \"Фокус\".   Проучването е проведено от агенцията ComRes,а резултатите са публикувани в днешния брой на вестник „The Suday Telegraph“.   Според данните от проучването, лейбъристите получават подкрепата на 27% от анкетираните. На второ място е Партия Брекзит, начело с Найджъл Фараж, която получава подкрепата на 20% от гласоподавателите. Следват Консервативната партия с 19% и проевропейските либерал-демократи с 14% от гласовете.  При това положение лейбъристите биха спечелили 316 места в Камарата на общините, а консерваторите 179 места. Следват Шотландската национална партия с 55 места, Партия Брекзит би спечелила 49 места, а либерал-демократите – 28 парламентарни мандата. Парламентарните мандати не отговарят пряко на рейтинга на партиите, защото в британските избирателни райони действа мажоритарна система, при която тежести имат само гласовете получени от победителя във всеки избирателен район.  Социологическото проучване е проведено сред повече от две хиляди респонденти, допълва агенцията. ", "date": "2019.05.12", "title": "Лейбъристката партия би спечелила евентуални парламентарни избори във Великобритания"}
{"url": "http://epicenter.bg/article/Stevo-Pendarovski-polozhi-kletva-kato-prezident-na-Severna-Makedoniya/182662/7/0", "text": "Стево Пендаровски положи клетва като президент на Северна Македония, съобщи БНР.   В реч пред парламента в Скопие, на която присъстваха редица чужди политици, сред които българският държавен глава Румен Радев, Пендаровски каза, че ще бъде президент на всички македонци. Той обяви, че първата му задача е да подаде ръка за съвместна работа с опозицията:  \"Чувствам, че моята първа задача, като председател, предложен от политическото мнозинство, е да защитавам статуса и правата на политическото малцинство. Защото демокрацията устоява само когато различните малцинства в обществото са защитени от евентуалното своеволие на мнозинството, а затова най-често законите не са достатъчни. Политическите разлики между хората и партиите ще продължат, защото са естествени и нужни, но енергията и потенциалът на обществото могат да бъдат обединени\".  Сред основните приоритети, около които трябва да се случва това обединение, Пандаровски очерта членството на страната в ЕС и в НАТО и етническия баланс между отделните общности.  Стево Пендаровски е първият държавен глава, избран след промяната на името на страната, и поема поста от Георге Иванов, който беше президент два последователни мандата.  Преди седмица Пендаровски, подкрепян от широка коалиция с участието на управляващия Социалдемократически съюз, спечели втория тур на президентските избори срещу Гордана Силяновска – кандидат на опозиционната ВМРО-ДПМНЕ.  Защитник на споразумението с Гърция за промяна на името на Македония, политик с прозападни виждания, за когото членството в НАТО и ЕС е ключова цел, доскоро национален координатор по подготовката на Скопие за членство в Алианса, Стево Пендаровски става петият президент на страната след обявяването на независимостта ѝ. Той обаче ще е първият държавен глава на Република Северна Македония след промяната на името ѝ. Пендаровски поема поста с обещанието да е президент на всички граждани на Северна Македония: \"Моята мисия е да обединявам всички заедно да вървим напред. Ще бъда фактор на стабилност, а не фактор на кризи\".  Освен билет за европейско бъдеще, изборът на Пендаровски е край на тъмното минало на страната, смята премиерът Зоран Заев: \"Никой повече не може да застане на пътя на прогреса. Нашето място е в НАТО и в ЕС. Точка\". ", "date": "2019.05.12", "title": "Стево Пендаровски положи клетва като президент на Северна Македония"}
{"url": "http://epicenter.bg/article/Erdogan--Ne-priemam-mezhdunarodniya-natisk-za-izborite-v-Istanbul-/182665/7/0", "text": "Турският президент Реджеп Ердоган отхвърли международните критики във връзка с оспорваното решение за повторение на местните избори в Истанбул, съобщи ДПА.  Нашият народ няма да се огъне пред тези заплахи, този език на натиска, заяви Ердоган в телевизионно обръщение по време на вечеря ифтар в Истанбул.  Тези, които се опитаха да свалят избрания държавен глава на Венецуела, не могат да ни говорят на нас за демокрация, добави той.  В понеделник турската Висша избирателна комисия нареди изборите в Истанбул, които бяха спечелени от опозиционната Народнорепубликанска партия, да бъдат повторени на 23 юни.  Комисията се позова на нередности, посочени от управляващата Партия на справедливостта и развитието на Ердоган. Народнорепубликанската и други партии обвиниха Ердоган в политическа намеса в изборния орган.  Решението бе критикувано от западните партньори на Турция, включително САЩ. Вашингтон в сряда призова Анкара да проведе изборите в Истанбул в съответствие с международните си ангажименти, призовавайки за свободни и честни избори. ", "date": "2019.05.12", "title": "Ердоган: Не приемам международния натиск за изборите в Истанбул!"}
{"url": "http://epicenter.bg/article/Vanshniyat-ministar-na-Frantsiya--Tramp--Kitay-i-Rusiya-vodyat-sveta-kam-mezhdunarodna-anarhiya/182666/7/0", "text": "Министърът на външните работи на Франция Жан-Ив льо Дриан смята, че призивите към конфронтация между държавите, могат да доведат до международна анархия. „Някои се обявяват за това, отношенията между държавите да не се основават на сътрудничество, а на конфронтация. Ние рискуваме да преминем към някаква форма на международна анархия“, заяви дипломатът пред вестник „Parisien“, цитиран \"Фокус\". Льо Дриан отбеляза, че „главните принципи и основи на международния живот в момента се разпадат… не се уважават институции, договори, дадени по-рано обещания и граници“.   Френският външен министър смята, че вината за това е на президента на САЩ Доналд Тръмп, но „Китай и Русия също могат да играят своята роля в тези нарушения на равновесието“.  Льо Дриан заяви, че в момента се развиват форми на „хипернасилие, а именно продължаващите терористични нападения“.  Френският външен министър изрази надежда, че всички страни ще спазват съвместния план за действия по иранската ядрена програма, като подчерта, че „това се отнася на първо място за Иран, но и САЩ също носят своята отговорност“. ", "date": "2019.05.12", "title": "Външният министър на Франция: Тръмп, Китай и Русия водят света към международна анархия"}
{"url": "http://epicenter.bg/article/Zelenski-startira-onlayn-petitsiya-za-predsrochno-razpuskane-na-ukrainskiya-parlament/182668/7/0", "text": "Екипът на избрания за президент на Украйна Володимир Зеленски помести днес в \"ЮТюб\" видеоанкета с украинци дали подкрепят разпускане на парламента, предаде ТАСС.  Ако клипът набере над един милион гледания, Зеленски \"ще обърне внимание\" на този въпрос, се казва в съобщение на екипа му в месинджъра \"Телеграм\". Повечето от анкетираните във видеото казват, че искат предсрочно прекратяване на мандата на парламента. Според приближени на бъдещия президент доверието на гражданите към Върховната рада не надхвърля 4 на сто.  До момента \"видеопетицията\" е посетена от над 66 100 потребители.  На 4 май Зеленски предложи на председателя на парламента Андрий Парубий встъпването в длъжност на президента да бъде насрочено за 19 май. Но много парламентарни фракции искат по-късна дата - 28 май. Отлагането на встъпването в длъжност няма да даде възможност на новия президент да разпусне парламента и на обяви предсрочни избори.  Очаква се, че датата на инаугурацията ще бъде определена на заседание на Върховната рада на 14 май. ", "date": "2019.05.12", "title": "Зеленски стартира онлайн петиция за предсрочно разпускане на украинския парламент"}
{"url": "http://epicenter.bg/article/Napadenie-sreshtu-katolicheska-tsarkva-v-Burkina-Faso--ima-zaginali/182682/7/0", "text": "Шестима души, сред които един свещеник, са били убити днес сутринта при нападение срещу католическа църква в Дабло, община в провинция Санматенга, в северната част на Буркина Фасо, съобщиха местни източници, цитирани от АФП.  \"Към 9:00 часа, по време на службата, въоръжени нахлули в католическата църква. Започнали да стрелят по хората, които се опитвали да избягат\", съобщи кметът на Дабло Усман Зонго.  Нападателите убили петима души, сред които бил и свещеникът, изнасял службата. ", "date": "2019.05.12", "title": "Нападение срещу католическа църква в Буркина Фасо, има загинали"}
{"url": "http://epicenter.bg/article/sksht/182678/2/48", "text": "  Бедността и неравенствата в доходите - това са най-проблемните теми за бъдещето на ЕС.   Това каза Иван Кръстев, кандидат за евродепутат от листата на „БСП за България” при срещата си с граждани в район Западен на Пловдив, съобщиха от пресцентъра на БСП. Хората му задаваха въпроси за ЕП, за предложенията на БСП, за мнението на Кръстев по актуалните теми.   „На първо място искаме да постигнем подобряване стандарта на живот на хората, осигуряване на достоен труд с достойно заплащане”, обясни той. По думите му липсата на качествени публични услуги като образование и здравеопазване са проблемите, които тревожат хората. „На този фон опонентите на БСП говорят за дигитализация, за създаване на европейски суперкомпютър, за борба с фалшиви новини, сякаш това са най-важните въпроси за българите”, отбеляза кандидатът за евродепутат.  Той се срещна и с избиратели на Главната в „Инфо18Център”, и обсъди с тях актуални теми. Иван Кръстев отбеляза, че регионът на Пловдив е притегателен от инвеститорска гледна точка, за разлика от самия град. „Ако погледнем начина, по който пловдивската управа се справя с публичните инвестиции, ще констатираме с огромно съжаление, че в такъв прекрасен момент, когато тя трябва да рекламира своето културно-историческо наследство, Общината постигна пълно фиаско. Слава Богу, гражданите на Пловдив, град с респектиращи традиции, компенсират дефицита на общинската администрация”, заяви Иван Кръстев. Утре Кръстев, който е бивш зам.-министър на образованието, ще участва в дискусия за образованието и европейските му измерения. Във вторник ще се срещне с жители на р. Северен по темата „ЕС - икономика, доходи, социална политика”.", "date": "2019.05.12", "title": "Иван Кръстев: Искаме достоен труд с достойно заплащане за всички българи"}
{"url": "http://epicenter.bg/article/Velizar-Enchev-v-Pleven--Samo-vot-za-BSP-shte-ni-osvobodi-ot-feodalizma-na-GERB-/182679/2/0", "text": "  Евроизборите на 26 май са всъщност вот на недоверие на правителството на ГЕРБ и Обединени патриоти, затова всички гласове на опозицията трябва да се влеят в коалицията, която може да срази режима на Борисов. А това е „БСП за България“. И всеки глас за друга политическа сила е глас в полза на властта, заяви на среща с гражданите на Плевен кандидатът за евродепутат от „БСП за България“ д-р Велизар Енчев.  Ако десните избиратели искат автентичната десница да се възроди след тези избори и отново да влезе в парламента, те трябва да гласуват с бюлетина №18, която им гарантира победа над феодалния режим на ГЕРБ. Ако измамените от ВМРО, НФСБ и „Атака“ искат да дадат гласа си за истинските патриоти, които ще отстояват интересите на България в Европейския парламент, те трябва да гласуват за „БСП за България“. Живеем във време разделно, когато от нашия избор зависи изхода на битката за демокрация и социална справедливост, каза Енчев.", "date": "2019.05.12", "title": "Велизар Енчев в Плевен: Само вот за БСП ще ни освободи от феодализма на ГЕРБ!"}
{"url": "http://epicenter.bg/article/Krasimir-Karakachanov--Izkazvaneto-na-prezidenta-Radev-za--quot-Folksvagen-quot--e-neskromno---diplomatichen-sam/182680/2/48", "text": "Изказването на президента за \"Фолксваген\" е малко нескромно - за да бъда дипломатичен. Тук ще споделя мнението на премиера - да не се говори много. Ще ви кажа само, че 4 месеца Бъгария работи по този въпрос. Нека това да стане, нека да успеем да привлечем тази огромна и полезна инвестиция, в крайна сметка успехът има много бащи.   Така вицепремиерът и лидер на ВМРО Красимир Каракачанов коментира по \"Канал 3\" изказване на президента Радев, че той лобирал за завод на немския концерн у нас пред немския си колега. Вицепремиерът бе гост на предаването \"Беновска пита\". \"Но нека се случи, това означава нови 3000 работни места, това значи и допълнителен престиж. Сега вместо да се тупаме в гърдите, е редно да направим нещо полезно. А при подобен климат между инвестициите, не мисля, че си правим услуга\", добави Каракачанов.  На изявление на Румен Радев, че по негово настояване премиерът Борисов поръчал възстановяването на военно-въздушното училище в Долна Митрополия, Каракачанов реагира: \"Коя дата е, да не сме първи април? Това не е вярно! Отворете програмата за управление на правителството между ГЕРБ и ОП, в нея е заложен проблемът с недокомплекта, с възстановяване на военното училище - може би две седмици преди да се закълнем като правителство.  На мен никой не ми е поръчал, това е заложено в нашата програма за управление. Истината е, че президентът Радев, още като главнокомандващ, се е изказвал по тази тема. Всеки един български авиатор говори за възстановянане на военно-въздушното училище. Видяхте, че НС взе това решение преди Великден. Отидохме там за да кажем - \"колеги, 30 дни по-късно сме си изпълнили обещанието\". Връщането на училището означава дори и привличане на инвеститори в авиацията - военната и гражданската. Означава икономическо развитие на регион като Плевенския\", обясни Красимир Каракачанов.    ", "date": "2019.05.12", "title": "Красимир Каракачанов: Изказването на президента Радев за \"Фолксваген\" е нескромно - дипломатичен съм"}
{"url": "http://epicenter.bg/article/Rumen-Porozhanov--Deklariral-sam-vsichko--nishto-ne-e-ukrito--KPKONPI-shte-publikuva-dannite/182683/2/0", "text": "Всичко е декларирано, всичко кореспондира с декларациите ми в НАП. Пред КПКОНПИ всичко е подадено коректно, с изключение на доходите ми от заплатата от министерството от предходната година. Това е несъответствие, което съм отстранил в срока, който ми е даден. Подал съм заявления - в четвъртък или петък, до КПКОНПИ, да публикуват данните. Очаквам те да го публикуват - надявам се. Това заяви в предаването \"Беновска пита\" по \"Канал 3\" земеделският министър Румен Порожанов по повод несъответствията в декларацията му.  \"Пропуснал съм да напиша заплатата си от министерството от предходната година - години наред съм попълвал по този начин. Другото е на втора страница - дали съм в раздяла, дали съм във фактическо съжителство с друго лице. Аз съм в нормално съжителство - женен. Там в края има една четвърта опция по новия закон - \"желаете ли да се възползвате от това, лицето, с което сте във фактическо съжителство\", там има една отметка ЕГН. И по инерция съм попълнил ЕГН-то на съпругата ми. Не съм декларирал фактическо съжителство - приемам, че техническата грешка е моя, бих обърнал внимание да помислят IT специалистите дали да се отваря активно тази опция. Вместо \"да\" или \"не\", излиза ЕГН, и по инерция съм сложил ЕГН-то на моята съпруга\", обясни случилото се Порожанов.  \"Декларирал съм правилно - семеен съм, абсолютно всичко останало е декларирано. Нищо не е било укрито. Автоматично в системата излиза само моето показание, без коригираните от мен заплати, без нейните заплати\", обобщи той.  Той категорично отрече синът му да е свързан с кредитирането от програмата за къщи за гости. \"Казвам го за последен път - по никакъв начин той не е свързан. Работил е в \"Делойт\" - първо като стажант една година, като завърши в чужбина, после още една година. \"Делойт\" е американска компания, която много точно следи за конфликти на интереси и в одитните екипи, работили в сертификациите за Фонд Земеделие. Това е хипотеза, появила се след като някой видял CV-то на моя син, че е работил там. Моля ви се, дори не искам да коментирам. Абсолютен пасквил, който се появи преди година и нещо, който дори не желая да коментирам\", заяви Порожанов. ", "date": "2019.05.12", "title": "Румен Порожанов: Декларирал съм всичко, нищо не е укрито, КПКОНПИ ще публикува данните"}
{"url": "http://epicenter.bg/article/Gabriel--Otborat-na-GERB-i-SDS-zaedno-s-oblast-Blagoevgrad-znayat-kak-da-napravyat-Evropa-po-silna/182684/2/48", "text": "  Областният координатор на ПП ГЕРБ – Благоевград и народен представител Даниела Савеклиева представи част от кандидатите за евродепутати от листата на ГЕРБ и СДС, предаде репортер на Радио „Фокус” - Пирин. Пред присъстващите в зала „Скаптопара” тя заяви, че листата на ГЕРБ и СДС е съставена от 17 личности, които са постигнали много.   „Това са хора, чието сърце бие за страната ни, и сред тях няма никой, от когото да се срамуваме”, каза още Даниела Савеклиева. На сцената в Благоевград се качиха Илия Лазаров, секретар на СДС, и Александър Йорданов. „Сред нас е и човек, който 23 години работи в сферата на образованието – 20 като учител и 3 като директор – Асим Адемов. В Благоевград е и Ева Майдел, която е едно младо момиче, превърнало се пред очите ни в жена”, добави Савеклиева. Тя представи пред присъстващите и Андрей Новаков, за когото заяви, че е човек, успял да направи големи крачки като докладчик в Комисията по финанси в Европейският парламент.   „Благодарение на Андрей Новаков, за следващия програмен период България ще получи с близо 4 млрд. лв. повече”, подчерта Савеклиева. „За мен е чест да ви представя и водачът на нашата листа – Мария Габриел. Тя е жена със силна воля и непоклатимо желание за работа. Всичко, с което се е захванала, води до успех – темата за земеделието, пчеларите, дигитализацията”, отбеляза Савеклиева. По думите ѝ Мария Габриел е гордост не само в за Благоевградска област и България, но и за Европа.   На събитието в Благоевград присъстват председателят на Националния предизборен щаб на ГЕРБ и СДС и зам.-председател на ПП ГЕРБ Цветан Цветанов, председателят на СДС Румен Христов, кметове на общини в Благоевградска област, сред които д-р Атанас Камбитов, Георги Икономов и Апостол Апостолов, народните представители Георги Динев, д-р Емил Тончев, Александър Мацурев и Стефан Апостолов, Областният управител Бисер Михайлов, представители на общинските структури на ГЕРБ от областта, членове и симпатизанти на партията.", "date": "2019.05.12", "title": "Габриел: Отборът на ГЕРБ и СДС заедно с област Благоевград знаят как да направят Европа по-силна"}
{"url": "http://epicenter.bg/article/Zarkov--Sled-GERB-tryabva-da-se-promeni-modelat-na-upravlenie---razbiraemo-i-s-podkrepata-na-horata-/182685/2/48", "text": "„До каква степен министър-председателят може да прави кампания? Къде започва ролята на партийния лидер? Когато използваш едното, за да правиш другото, се получават обърквания, които могат да бъдат в ущърб на националния ни интерес“. Това заяви зам.- председателят на ПГ на „БСП за България“ Крум Зарков по БСТВ по повод откриването на завод от Борисов и репликите на турския посланик за изучаване на турски език в България. Той изрази мнение, че факторите за репликата и реакцията на институциите са много и призова да помислим- кой и как защитава българския интерес.  „Всяка власт започва да обяснява, че няма друга възможна – затова не е лошо тя да се сменя. Алтернатива има. 10 години българският политически живот се доминира от ГЕРБ. БСП беше последователна опозиция на ГЕРБ. Апартаментгейт е само едно от последните зрънца, които карат машината да скърца – ще има и други, по-големи“, каза още Зарков. По думите му има три възможности: управляващите да продължават да се правят, че всичко това не случва, което не може да продължава дълго. Втората е- да се чака да се появи нещо друго – нов „месия“, което значи да се анонсира нов експеримент. „Третата – единствената добре структурирана опозиция, с ясен план и визия, трябва да промени след ГЕРБ цялостния модел на управление. Трябва да се промени целенасочено, разбираемо и с подкрепата на хората“, категоричен бе той.  „Политическите процеси имат своята логика. Когато Борисов е хвърлял оставки – това е било защото обективните предпоставки правят така, че управлението става невъзможно. Такава е ситуацията и сега. Няма нито един въпрос, който да не създава брожение в обществото“, коментира социалистът. Той изрази мнение, че вярата във всяка една институция е под критичния минимум. „Който и да управлява след това, ще трябва да си вземе поуките от последните 10 години управление“, добави Зарков.  „Доходите в България са и европейски въпрос, защото когато тук те са в пъти по-ниски, българинът отива някъде в Европа – а там някой друг губи работата си“, заяви той.  „В България започваме промяна към честност и справедливост, а в Европа – към солидарен и справедлив ЕС“, заключи Крум Зарков. ", "date": "2019.05.12", "title": "Зарков: След ГЕРБ трябва да се промени моделът на управление - разбираемо и с подкрепата на хората!"}
{"url": "http://epicenter.bg/article/Petar-Vitanov-i-Ivo-Hristov-v-Targovishte--Bitkata-e-za-detsata-ni--za-roditelite-ni--za-raboteshtite-/182686/2/48", "text": "  \"Голямата битка за нас в момента е битката за децата ни, за родителите ни, за работещите!\" Това заяви кандидатът за евродепутат от \"БСП за България\" Петър Витанов по време на среща с обществеността в Търговище.   \"Ние искаме да променим модела на управление. В последните 10 години управляващите не успяха да решат много от най-важните въпроси на България - нито за образованието, нито за здравеопазването, нито за доходите и пенсиите на хората. Трябва да се спре дехуманизацията\", допълни той.  Иво Христов подчерта, че Европейският съюз трябва да се върне към първоначалните си принципи. По думите му ЕС не удовлетворява европейците и е станал неразбираем за тях. Христов обясни, че изборите са важни, защото залозите пред българите са два - национален и европейски.", "date": "2019.05.12", "title": "Петър Витанов и Иво Христов в Търговище: Битката е за децата ни, за родителите ни, за работещите!"}
{"url": "http://epicenter.bg/article/M/182687/2/48", "text": "  “Европейски средства има - важно е как се разпределят. В България, в последните години, няма нито един анализ как са разходвани. В момента настояваме за създаването на обща европейска прокуратура - това ще бъде начинът да се следи как се разпределят европейските средства. За съжаление, точно заради вредните практики с неправомерното изразходване на субсидии, хората не усещат европейските политики на място”. Това заяви кандидатът за евродепутат от \"БСП за България\" Момчил Неков по време на срещите си в Русенска област - град Сливо поле и Николово.  Той обърна внимание, че 3 млрд. евро годишно влизат в българския бюджет под формата на субсидии и попита къде отиват тези пари. \"Вместо да ги получават хората, които реално искат да развиват бизнес, се усвояват неправомерно, за къщи за гости\", коментира социалистът.  По темата за пчеларството, Неков заяви: “Проблемите на българските пчелари пренесох в ЕП и сега правилата се прилагат в целия ЕС. Забранихме неоникотиодите, които са най-отровни за пчелите. Мерките са разписани, сега трябва да се прилагат\".   ", "date": "2019.05.12", "title": "Момчил Неков: Средствата от ЕС се усвояват неправомерно"}
