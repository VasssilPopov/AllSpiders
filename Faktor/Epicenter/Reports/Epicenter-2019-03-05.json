{"url": "http://epicenter.bg/article/Vasil-Vasilev--/176816/2/0", "text": "\"Процесите на деградация в България са толкова напреднали, че вече имат собствена логика. Те вече нямат нужда да бъдат бутани отвън\", каза народният представител професор Иво Христов пред Васил Василев в предаването \"Не се страхувай\" по ТВ Евроком.   \"Деструктивните процеси в в икономиката, в политиката, в обществения морал са твърде напреднали и се смята, че това се дължи на нашите вътрешни негодници. А те са поставени тук, те са плод на 30-годишна отрицателна селекция. Това, което се привижда като продукт на вътрешните български негодници е всъщност вътрешно изражение на външен геополитически мотив\", добави той.   \"У нас съществува типичен перфиден компрадорски авторитарен режим, който се базира на все по-примитивна икономика. Т.нар. “опростачване“ на нацията е ръкотворен процес, създаден с външна и вътрешна подкрепа и сега берем резултатите. Целта е нашите деца да бъдат с променено съзнание. Формира се не омраза, а безразличие към българската идентичност. Две трети от децата ни знаят за еди кой си черен баскетболист, но не знаят кой е Кочо Честименски. Първото условие за загубването на една страна е безразличността към нея. Ние вече сме там\", добави той.  Проф. Христов бе гост на Васил Василев снощи в предаването “Не се страхувай“ по ТВ Евроком.   \"Българската територия стана важна поради ред геополитически причини, допълни той. - А за населението на тази територия нашите “партньори“ не дават и пет пари. Това води до чудовищни деструктивни процеси и хората просто се спасяват поединично. От 9 милиона ние сме вече 5 милиона и половина с променен етно-социален и цивилизационен код.\"  Защо Полша, Унгария, Словакия, с които бяхме на едно ниво преди 30 години дръпнаха или се запазиха, а ние затънахме и разликата между нас сега е колосална, запита Василев. \"Първо, те се оказаха нации с гръбнак, а ние не сме готови да се борим за нашия статут, отвърна проф. Христов. Второ - Полша им трябваше силна и стегната, защото е гръбнакът срещу Русия. Унгария е много близко до европейското ядро, а никой не допуска до него да има проблеми. Ние се намираме в много по–лоша ситуация, отколкото можем да си представим, отвърна гостът. - Първо, славянски, второ православен и трето – русофилски народ. Достатъчно основания да ни затрият. Националната идентичност, религиозната идентичност, историческата идентичност са последните опори, около които може да се закрепи нашият народ в геополитическото море\", изтъкна проф. Христов.  Василев зададе и няколко въпроса, на които управляващите не смятат за нужно да отговарят. Ето някои от тях :  Къде отиват тези 10-15 милиарда евро, които годишно се крадат.  За какво отидоха 10-ина милиарда евро външни заеми, които правителствата на Борисов взеха ? Защо изиграха мръсния номер на Бокова да не застане начело на ООН ?  Заробващите договори с американските Марици струват 500 милиона лева годишно. Защо не ги променят? С тези пари могат да се увеличат 500 000 ниски пенсии с по 1000 лева годишно. Какво печелите като насърчавате неграмотността и малолетната раждаемост сред циганите?  Защо улеснявате покваряването на децата чрез джендърски програми и реклама на хомосексуализма?  Защо упорствате за безумната концесия на летището? \"Липсата на отговори създава атмосфера на безпомощност и безнадеждност. Хората се обезверяват, чувстват се безсилни да променят каквото и да е и се смачкват. А това устройва властта. Тя е доволна, така се управлява по-безболезнено. Чувството за безизходица, за въртене в омагьосания кръг, съзнанието, че си управляван от негодници и прости хора е може би основната причина младите и свестните българи да емигрират\", заключи Васил Василев.  ", "date": "2019.03.05", "title": "Иво Христов пред Васил Василев: Децата познават баскетболистите, но не знаят кой е Кочо Честименски!"}
{"url": "http://epicenter.bg/article/Ministerstvo-na-zdraveopazvaneto--66-sluchaya-na-morbili-v-stranata/176782/2/0", "text": "В Министерство на здравеопазването са съобщени 66 случая на морбили. От тях 41 са лабораторно потвърдени. Това показват данните към 5 март, 10.30 ч., съобщиха от здравното министерство.   Териториално са засегнати пет области в страната: Благоевград – 48 заболели, София-град – 8 заболели, София-област – 8 заболели, Бургас – 1 заболял и Пловдив – 1 заболял.   Разпределението по възрастови групи е както следва: във възрастовата група под 1 г. – 14 случая; във възрастовата група 1-4 г. – 29 случая; във възрастовата група 5-9 г. – 9 случая; във възрастовата група 10-14 г. – 2 случая; във възрастовата група 15-19 г. – 4 случая; във възрастовата група 20-24 г. – 1 случай; във възрастовата група 25-29 г. – 3 случая; във възрастовата група 35-39 г. – 3 случая във възрастовата група над 40 г. – 1 случай.   По отношение на имунизационния статус на заболелите: 74% от заболелите са без проведена имунизация или без данни за проведени имунизации.   37 лица са без имунизации срещу заболяването, от тях 35 са деца, като 16 от тях не са имунизирани поради ненавършена имунизационна възраст; 12 лица са без данни за проведени имунизации срещу морбили. Всички контактни лица са издирени.   МЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.   Всички лекари на територията на страната следва да подходят с особено внимание към пациенти със съмнение за морбили.   Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  ", "date": "2019.03.05", "title": "Министерство на здравеопазването: 66 са случаите на морбили в страната"}
{"url": "http://epicenter.bg/article/Angelkova--2020-g--i-2021-g--shte-badat-provazglaseni-za-Godini-na-turizma-na-Balgariya-i-Rusiya/176783/2/0", "text": "Обсъждаме възможността 2020 г. и 2021 г. да бъдат провъзгласени за Години на туризма на България в Русия и съответно – на Русия в България, каза министърът на туризма Николина Ангелкова по време на откриването на Българо-руски бизнес форум в областта на туризма, предаде „Фокус“. Ангелкова заяви, че над 500 хиляди са били руските туристи в България през 2018 г. „Обсъждаме възможността 2020 г. и 2021 г. да бъдат провъзгласени за Години на туризма на България в Русия и съответно – на Русия в България“, посочи тя. Министърът обясни, че България продължава активно да участва на всички борси и събития, които се организират в Русия за максимално промотиране на България като туристическа дестинация.  „Искам да благодаря за доброто сътрудничество и на Асоциацията на руските региони, с която ни предстои подписване на споразумение. Защото вярвам, че добрата работа с всеки един регион и с правителството на Русия е изключително важна, за да можем да привличаме допълнително интереса на руските туристи към нас. Предстои работна среща на 11 март в Москва, така че имаме приятелски, добър и интензивен диалог и се надявам всичко това да подпомогне и усилията на Русия така, че на максимално високо качество да привличаме туристите“, заяви Ангелкова.  „За 2018 г. над 9,3 млн. чуждестранни туристи са посетили България, което е ръст от 5%. Приходите за международен туризъм за миналата година са над 7 млрд. лв., което показва, че секторът е ключов за българската икономика“, заяви Ангелкова.  Тя посочи, че най-много туристи са дошли от Румъния - над 1,3 млн. души, на второ място е Гърция, следвана от Германия, Турция, Северна Македония и др. „България има потенциала да се превърне в целогодишна туристическа дестинация заради културно-историческия си туризъм, балнео и спа туризма, ловния туризъм, приключенския туризъм и т.н. Имаме огромен потенциал, който правилно използван, би подпомогнал усилията, които бизнесът и общините полагат, за да се подпомогне секторът максимално“, заяви Ангелкова. „Тази година сме си поставили за цел да разработим дестинации, свързани с религиозния туризъм, защото така максимално ще засилим интереса към България като туристическа дестинация“, заяви тя. „За съжаление, през тази година се наблюдава тенденция на спад за ранните записвания. Но искам да уверя, че правителството, съвместно с общините и бизнеса подхождат изключително отговорно по отношение на конкурентни на нас пазари като Гърция, Сърбия, Македония. Искам да благодаря на премиера Борисов, че с общи усилия ще намерим такъв механизъм, чрез който да бъдем конкурентноспособни по отношение на предлагането на нашия туристически продукт“, посочи Ангелкова.  ", "date": "2019.03.05", "title": "Ангелкова: 2020 г. и 2021 г. ще бъдат провъзгласени за Години на туризма в България и Русия"}
{"url": "http://epicenter.bg/article/Rumen-Petkov-i-Dmitriy-Medvedev-se-sreshtnaha-i-razgovaryaha-za-otnosheniyata-mezhdu-ABV-i--Edinna-Rusiya-quot-/176785/2/0", "text": "Председателят на ПП АБВ Румен Петков и министър-председателят на Русия Дмитрий Медведев се срещнаха и разговаряха за отношенията между ПП АБВ и „Единна Русия“. Това съобщиха от пресцентъра на ПП АБВ. Медведев е лидер на \"Единна Русия\".   От името на АБВ - Младежи, Петков подари на Медведев Патриотичния календар, вече традиционен и дело на младежите от партията. Първата дата в календара е 3 март – началото на съвременната българска държава и проследява и отбелязва всички исторически за България събития. АБВ-Младежи поддържа изключително близко партньорство с младежите на „Единна Русия“ – „Млада гвардия“, за които Румен Петков изпрати поздрави чрез руския министър-председател.  Като подарък от Румен Петков Дмитрий Медведев получи и писалка от серията, издадени по повод 140 години от установяването на дипломатически отношения между България и Русия. Тя е с инкрустация на поименен списък на посланиците на Руската федерация, служили в България. Медведев прие подаръците с благодарност и изрази надежда, че в бъдеще с юбилейната писалка ще подписва само документи, които подпомагат динамиката в развитието на отношенията между България и Русия.  ", "date": "2019.03.05", "title": "Румен Петков се срещна с Дмитрий Медведев"}
{"url": "http://epicenter.bg/article/BSP/176787/2/0", "text": "  Това заяви лидерът на БСП Корнелия Нинова на пресконференция на \"Позитано\" 20.    изтъкна лидерът на БСП. И обърна внимание върху разликите в позицията на правителствата на ГЕРБ по руските енергийни проекти. Нинова посочи, че сега кабинетът \"Борисов\" оценява \"Турски поток\" като важен, но преди е бил срещу \"Южен поток\".   Според Нинова оценката на БСП на визитата е много висока, защото това е стъпка за диалог и подобряване на отношенията между двете страни. „По енергийните проекти, които бяха основни тема на обсъждания, позицията на БСП винаги е била ясна. , подчерта в началото на изложението си пред медиите Нинова.  , бе категорична Нинова.    каза още Нинова.  „От срещата стана ясно, че руската страна няма да се ангажира с проекта „Турски поток през България“, докато не получи гаранции от ЕК. Затова имаме въпроси към правителството на България.   Иначе би изглеждало, че правителството на България е само на етап добри пожелания, предизборен пиар преди европейските избори и нищо конкретно.  Сега той е на ход. По втората тема – хъб „Балкан“ и тук са имали нашата подкрепа и положително мнение“, каза Нинова. Тя посочи, че току-що от Агенция „ТАСС“ е изтекла информация, че „Газпром“ е заявил, че не планира да участва в проекта газов хъб „Балкан“ в България.    ", "date": "2019.03.05", "title": "Нинова: Кога Борисов ще поиска и получи гаранциите от ЕК за \"Турски поток\"? (ВИДЕО)"}
{"url": "http://epicenter.bg/article/Ninova-obyasni-koga-deputatite-ot-BSP-biha-se-varnali-v-parlamenta-/176788/2/0", "text": "Лидерът на БСП Корнелия Нинова разкри кога депутатите от левицата биха се върнали в пренарната зала. Ако управляващите подкрепят ветото на президента Радев, ще свикам на заседание Националния съвет, каза пред медиите Нинова. Пленумът взе решението за напускане на парламента и пак той трябва да вземе друго решение.   \"Ако управляващото мнозинство приеме ветото на президента, това означава, че е изпълнило и нашите искания и това би било основание да свикаме Национален съвет и да си преразгледаме решението. Ветото на президента поставя нашите искания и по-важните от тях са начинът на вземането на решения в комисиите, което бетонира една партия; мъртвите души; невъзможността да се обжалва. Ако днес в комисия и утре в зала, управляващите приемат ветото, т.е. приемат тези наши аргументи, ще свикам Националния съвет и искам преразглеждане на решението. Ако отхвърлят ветото, те не изпълняват нашите искания и въпросът за връщане не стои\", обясни пред медиите Нинова.   \"Ние не сме писали мотивите на президента, но вижданията ни съвпадат. И питам - кой в България не би искал да бъдат изчистени избирателните списъци\", посочи Нинова, обръщайки се към медиите.   По-късно през деня парламентарната комисия по правни въпроси трябва да обсъди върнатите от президента Румен Радев за ново разглеждане поправки в Изборния кодекс.   На 17 февруари Националният съвет на БСП взе решение социалистите да излязат от Народното събрание заради наложените от управляващите промени в Изборния кодекс. С тях се обезсмислят преференциите и се променя начина на обжалване на решенията на изборнте комисии.   Настояваме Европейската прокуратура по-бързо да се формира и да започне реални разследвания за злоупотреби с европейски средства в България, каза още на пресконференцията на „Позитано“ 20 лидерът на БСП Корнелия Нинова.  „Поставяме и следващ въпрос на правителството. На какво основание, с какви мотиви, с чие решение, правителството на България гласува избора на бъдещия европейски прокурор“, каза Нинова и посочи, че чадърът върху местните видни политически личности, описани в доклада на ЕК за България от 2019 г. и избора на европейски прокурор са са свързани.  „Ние настояваме Европейската прокуратура по-бързо да се формира, да заработи по-бързо и да започне реални разследвания за злоупотреби с европейски средства в България. Не ни е ясно по какъв начин и с какви критерии българското правителство взе решение кого да подкрепи и кого не от кандидатите за бъдещия европейски прокурор“, допълни Нинова. Тя определи доклада на ЕК за България през 2019 г. като най-тежкия удар върху българското правителство и то от партньорите на ГЕРБ. „Някак си никой не говори за това. Тази констатация, ако беше направена в друга европейска държава, допускам, че реакциите щяха да бъдат съвсем други“, допълни Нинова. По думите ѝ чадърът върху местните видни политически личности поставя големия въпрос за борбата с корупцията и за справедливостта. Лидерът на БСП обърна внимание как правителството се бори с прането на пари: „Като кара детски учителки, читалищни дейци да се редят в ДАНС на опашка и да подават декларации за пране на пари. Като кара счетоводители, адвокати да доносничат за своите клиенти, но си затваря очите пред констатациите на Европа, че в големите злоупотреби, в големите кражби стоят местни видни политически личности“, допълни още Нинова.  „Две трети от докладите за съмнителни сделки, изпратени от финансовите институции към звеното за финансово разузнаване касаят местни видни политически личности, но по тези случаи правоприлагащите органи не са предприели подходящи последващи действия“. Това е оценка на ЕК за България. Искаме да попитаме кои са видните местни политически личности, за които в България не се водят разследвания за финансови злоупотреби“, посочи Нинова. Тя припомни, че преди време заместник-главният прокурор Иван Гешев е казал, че български политици са получавали нерегламентирано пари от Цветан Василев в куфарчета. „Тогава питахме, дайте ги, кои са тези български политици. До ден днешeн няма отговор на този въпрос. Същият въпрос стои и сега. И ние ще го отправим към ЕК и към главния прокурор на България. Искаме имената на местните видни политически личности, които са отбелязани в този доклад“, подчерта още Нинова.    ", "date": "2019.03.05", "title": "Нинова: Ако ГЕРБ приеме ветото на президента, се връщаме в парламента!"}
{"url": "http://epicenter.bg/article/Rumen-Radev-shte-prisastva-na-nagrazhdavaneto-na-balgarski-proizvoditeli-sas--Zlatna-martenitsa-/176789/2/0", "text": "На 6 март от 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“. Това съобщиха от Прессекретариата на държавния глава.   Организатор на събитието е сдружението „Произведено в България – съюз на малкия и среден бизнес\". Отличията за българските производители ще бъдат връчени за 25-а поредна година.  ", "date": "2019.03.05", "title": "Румен Радев ще присъства на награждаването на български производители със „Златна мартеница“"}
{"url": "http://epicenter.bg/article/Eva-Maydel--Ot-2021-g--spirame-da-mestim-strelkite-na-chasovnika/176797/2/0", "text": "„От 2021 г спираме да местим стрелките на часовника. Мнозинството от българските и европейските граждани ясно казаха, че смяната на времето с един час напред и назад им влияе отрицателно, следователно евродепутатите се обединихме зад гражданите и поискахме това въртене на часовника да спре от 2021 г\". Това коментира Ева Майдел по повод гласуването на позицията на Европейския парламент по темата, съобщиха от пресцентъра на ПП ГЕРБ.   „Искаме тази крачка към хармонизирано време да бъде възможно най-безопасна, както за гражданите, така и за вътрешния пазар. В тази връзка се радвам, че в транспортната комисия се одобри създаването на координационен механизъм с който държавите да синхронизират времето. Този механизъм бе предложен от Комисията по вътрешен пазар, в която бях докладчик за групата на ЕНП“, коментира Ева Майдел.   Директивата на ЕК, дойде в отговор на широка обществена консултация, в която над 90% от гражданите казаха „Стоп“ на местенето на стрелките. „Ясно е, че ако преди време аргументите за въвеждането на зимно и лятно часово време са били най-вече заради икономии на електроенергия, то днес тези икономии са незначителни, взимайки предвид технологиите на всички електроуреди за намаляване на консумацията на енергия“, добави българският евродепутат.", "date": "2019.03.05", "title": "Ева Майдел: От 2021 г. спираме да местим стрелките на часовника"}
{"url": "http://epicenter.bg/article/Spetsializiraniyat-sad-zasedava-po-deloto-sreshtu-Dyankov--Traykov-i-Prokopiev/176738/3/0", "text": "Очаква се Специализираният наказателен съд да проведе заседание по делото, в което обвиняеми са Симеонов Дянков, Иво Прокопиев, Трайчо Трайков и още трима души.  Делото е за продажба на занижени цени на държавния дял на енергоразпределителното дружество EVN.  Настъпилите щети за държавния бюджет са за близо 28 млн. лв.", "date": "2019.03.05", "title": "Специализираният съд заседава по делото срещу Дянков, Трайков и Прокопиев"}
{"url": "http://epicenter.bg/article/-Komersant--Nyama-novini-za--Turski-potok--ot-Balgariya/176753/4/0", "text": "Енергийното сътрудничество между Русия и България беше обсъдено в София, но без видими резултати, пише днес московският в. „Комерсант“, цитиран от БГНЕС и БНР.  В рамките на руско-българските преговори, които се състояха в София на 4 март, премиерите на двете страни Дмитрий Медведев и Бойко Борисов констатираха съществено изоставане на стокообмена от предишните нива - заради европейските санкции и руското контраембарго.  Страните се надяват да наваксат изпуснатото с възобновяването на работата на замразена преди три години междуправителствената комисия за търговско и икономическо сътрудничество. В София бяха обсъдени и енергийни въпроси без видими резултати: помнейки съдбата на „Южен поток“, Русия очаква от Еврокомисията гаранции за продължаването на диалога за преминаването през България на заменилия го „Турски поток“.  На 4 март министър-председателят Дмитрий Медведев за пръв път пристигна на посещение в България за преговори, посветени преди всичко на търговското и икономическо сътрудничество между Москва и София. Показателите за 2018 г. изглеждат скромни.  Пикът на стокообмена между двете страни е регистриран през 2012 г. – 5 милиарда долара, а през 2018 г. - 3,47 милиарда.  Руският износ, който на 75% се състои от енергийни ресурси, е нараснал само с 1,6% (до 2,8 милиарда долара), вносът (главно на машини, фармацевтика) въобще се сви с 4,4% (до 525 милиона долара). „Негативно влияние върху двустранния стокообмен продължава да оказват санкциите на Евросъюза и ответните руски ограничения върху вноса на храни – своите щети от тях България оценява на 150 милиона евро“, се казва в материалите на руското правителство, подготвени за преговорите.  Дмитрий Медведев се надява, че предишните нива могат да бъдат върнати с помощта на възобновяването на дейността на руско-българската комисия за търговско-икономическо и научно-техническо сътрудничество.  Приоритет в отношенията е енергетиката. Тази тема е особено актуална за българската страна: Русия е единственият доставчик на газ, ежегодно тя изнася около 3 милиарда куб. м. (българският добив не надхвърля 100-150 милиона куб. м.).  Най-големият проект тук е „Турски поток“, превърнал се в частична замяна на отменения през 2014 г. „Южен поток“ (планираше се изграждането на четири тръби на газопровода с капацитет 64 милиарда куб. м.). България също участваше в този проект, но по настояване на ЕК на два пъти спираше работата и в крайна сметка не даде разрешение за строителството на тръбата през своя територия.   Сега морската част на газопровода „Турски поток“ вече е построена - това са две тръби по дъното на Черно море всяка с капацитет 15,75 милиарда куб. м. Една от тях е предназначена за турския пазар, другата – за балканските страни и Унгария. Сухопътната част от проекта вече се строи в Турция, а в България и Сърбия строителството трябва да започне през тази година. В момента се работи върху възможността да се удължи газопровода по маршрута Турция–България–Сърбия–Унгария, като се достигне газоразпределителния център в австрийския Баумгартен.  Нямаше някакви новини след обсъждането на този проект по време на преговорите. Дмитрий Медведев само напомни позицията на руската страна по този въпрос: „За по-нататъшни стъпки можем да говорим тогава, когато ЕК може да предостави надеждни гаранции за това, че бъдещето на този проект няма да пропадне и няма да му се създават никакви пречки“.  Българският премиер Бойко Борисов, на свой ред, критикува противниците на газовото сътрудничество и заяви, че България възнамерява да продължи транспортирането на газ, дори ако транзитният поток на газ през страната към Турция бъде прекратен след строителството на газопровода „Турски поток“. „Ние не желаем нашите тръби да останат празни, по тази причина търсим възможности за транспортирането на газ от различни източници до бъдещия газов хъб. Този въпрос е съгласуван с ЕК“, заяви Борисов.    ", "date": "2019.03.05", "title": "„Комерсант“: Няма новини за „Турски поток“ от България"}
{"url": "http://epicenter.bg/article/-Faynenshal-tayms--Tsivilizatsionnite-darzhavi-smenyat-natsionalnite/176795/11/0", "text": "XXI век може да се превърне във век на „цивилизационните държави“ по аналогия с ХХ век, който популяризира идеята за националните държави. Това се казва в анализа на Гидиън Рахман, публикуван във „Файненшъл таймс“.  „Цивилизационната държава е страна, която претендира, че представлява не само историческа територия или определен език, или етническа група, но и самобитна цивилизация“, пише Рахман. „Тази идея получи разпространение в такива различни страни като Китай, Индия, Русия, Турция и дори САЩ“.  „Понятието цивилизационна държава има определено нелиберално значение“, смята авторът. „Под това се подразбира, че опитите за определяне на универсалните права на човека или общите демократични стандарти са погрешни, доколкото на всяка цивилизация са ѝ необходими политически институции, които отразяват нейната собствена уникална култура. Също така идеята за цивилизационна държава е изключителна. Малцинствата и мигрантите може никога да не се впишат в нея, защото те не са част от основната цивилизация.“  В коментара се казва, че идеята за цивилизационна държава набира сила в Китай и Индия и се прокарва от интелектуалци.  Цивилизационните възгледи за държавата също така се засилват в Русия, отбелязва Рахман. Някои от идеолозите около Владимир Путин сега поддържат идеята за това, че Русия представлява сама по себе си отделна евразийска цивилизация, която никога не би трябвало да се стреми към интеграция със Запада. Според тях Русия трябва да приеме своята идентичност като цивилизация с хибриден манталитет, междуконтинентална територия и биполярна история, която вплита в себе си както Изтока, така и Запада.  „Не е удивително, че в глобалната система, формирана от Запада, някои интелектуалци в страни като Китай, Индия или Русия се стремят да подчертаят самобитността на своите цивилизации“, казва още Рахман. „По-учудващото е, че десните мислители в САЩ също отстъпват от идеята за „универсалните ценности“ в името на подчертаването на уникалната и като че ли изчезваща природа на западната цивилизация“.  Аргументът, че масовата миграция подкопава традиционните американски ценности, е централен в идеологията на Доналд Тръмп. В своя реч във Варшава през 2017 г. американският президент заяви, че „фундаменталният въпрос на нашето време е има ли Западът желание да оцелее“, преди да увери слушателите, че „нашата цивилизация ще победи“.  „Но колкото и да е странно, приемането от Тръмп на „цивилизационен“ възглед за света всъщност може би е признак за упадъка на Запада“, смята Рахман. “Неговите предшественици уверено заявяваха, че американските ценности са „универсални“ и им е съдено да победят по целия свят. И именно глобалната сила на западните идеи е направила националната държава международна норма за политическа организация на държавата. Ръстът на азиатските държави, като Китай и Индия, може да създаде нови модели: крачка напред, цивилизационна държава“, добавя коментаторът на „Файненшъл таймс“.   ", "date": "2019.03.05", "title": "„Файненшъл таймс“: Цивилизационните държави сменят националните"}
{"url": "http://epicenter.bg/article/Koi-sa-zhenite--pokorili-Orienta-za-parvi-pat-/176803/6/0", "text": "Седем смели жени изоставят лукса и удобствата на западния свят, за да предприемат едно опасно пътуване до непознатия Изток.Седем авантюристки откриват страстта си към Ориента и номадския живот на бедуините. Техните завладяващи и непознати истории са събрани в „ “ – третата книга на испанската журналистка  , която „Ентусиаст“ публикува след успеха на „ “ и „ “.   Морато разказва за седем дами и аристократки, които се впускат в опасното приключение да пътуват отвъд Кайро и Истанбул във времена, в които грабежите, деспотичните турски паши, епидемиите и тежките преходи в пустините разколебават и най-калените пътешественици. Тези запленени от арабския свят жени оставят своята незаличима диря в Близкия изток. Те са Лейди Мери Монтегю, първата жена от западния свят, посетила османските хареми, ексцентричната лейди Хестър Станхоуп, красивата лейди Джейн Дигби, изживяла пламенен любовен романс с бедуински шейх, и решителната Изабел Бъртън. В началото на XX век се появяват и смели изследователки, археоложки и сътруднички на разузнавателните служби на Британската империя като неуморната Фрея Старк, Гъртруд Бел, която в качеството си на секретар за Ориента помага за очертаването на границите на днешен Ирак. Една от тези дами е и прочутата авторка на криминални романи Агата Кристи, чиято най-емблематична творба „Убийство в Ориент експрес“ се ражда именно след продължителните ѝ пътувания до Изтока.   „Не мисля, че някой се отправя на подобно пътуване, за да се върне същият“, споделя авторът Кристина Морато. „За добро или зло, такива пътешествия те белязват завинаги.“   Решителни, любопитни и авантюристични, дамите, покорили Ориента, ни завещават своите пътеписи, прочувствени писма, красиви описания и черно-бели снимки, за да ни покажат защо пътешествията им до Изтока са променили живота им напълно.      ", "date": "2019.03.05", "title": "Кои са жените, покорили Ориента за първи път?"}
{"url": "http://epicenter.bg/article/ENP-otkri-protsedura-za-izklyuchvane-ungarskiya-premier-Viktor-Orban/176739/7/0", "text": "Eвропейската партия (ЕНП) откри процедура за изключване срещу унгарския премиер Виктор Орбан, съобщи официален източник, предаде АФП.   Преди десетина дни Европейската народна партия (ЕНП) и баварската консервативна партия ХСС се разграничиха от унгарския премиер Виктор Орбан.   Манфред Вебер, заместник-председател на ХСС и водещ кандидат на ЕНП на европейските избори, заяви за в. “Зюддойче Цайтунг“, че част от неотдавнашната реч на Орбан за положението на нацията и кампанията срещу председателя на ЕК Жан-Клод Юнкер са предизвикали в ЕНП „голямо неразбиране и раздразнение“. Той намира \"някои формулировки за неприемливи“.   Вчера стана ясно, че дванадесет партии членки на Европейската народна партия (ЕНП) официално са поискали унгарският премиер популист Виктор Орбан и партията му ФИДЕС да бъдат изключени от нейните редици, предаде Франс прес. Жозеф Дол - председателят на ЕНП, която е с най-голяма група в Европейския парламент - съобщи, че решението може да бъде взето още на 20 март.   Според Вебер не може да принадлежиш на ЕНП и да водиш кампания срещу действащия председател на ЕК, който е от ЕНП.   Орбан \"трябва да признае, че в момента се отдалечава все повече от ЕНП“, каза Вебер за в \"Зюддойче Цайтунг“. Баварският министър-председател Маркус Зьодер се изказа по същия начин. Той заявява за в. \"Франкфуртер Алгемайне Цайтунг“, че избраният от Орбан път за съжаление „е в грешна посока“.   Изявленията на Вебер и Зьодер показват промяна на курса на ХСС. Досега баварската консервативна партия по-скоро подкрепяше Орбан и го канеше на свои заседания.   Канцлерът Ангела Меркел има дистанцирано отношение към Орбан. Тя го критикува индиректно като заяви, че Жан-Клод Юнкер има нейната пълна подкрепа. Според списание \"Шпигел“ изявленията на Манфред Вебер и Маркус Зьодер звучат като последно предупреждение към Орбан и като ултиматум към Унгария.", "date": "2019.03.05", "title": "ЕНП откри процедура за изключване унгарския премиер Виктор Орбан"}
{"url": "http://epicenter.bg/article/Frenskiyat-prezident-Makron-s-priziv--Evropa-ni-e-neobhodima--Evropa-e-zastrashena-/176740/7/0", "text": "Френският президент Еманюел Макрон призова гражданите на Европейския съюз да защитят застрашената Европа с гласовете си на европейските избори през май, предадоха Франс прес и Асошиейтед прес.  В авторска статия, която ще бъде публикувана на 5 март в медии във всичките 28 страни от ЕС, френският президент пише: \"От Втората световна война Европа насам никога не е била по-необходима, отколкото е сега. И никога не е била по-застрашена\".  Като символ на проблемите, сполетели Европа, Макрон посочва Брекзит.  Според него \"лъжи и безотговорност\" са довели до излизането на Великобритания от ЕС, очаквано в края на месеца. Френският лидер приканва европейските граждани да отхвърлят националистическите партии, \"които не предлагат нищо\", на изборите за Европейски парламент от 23 до 26 май.  За да отговори на очакванията на гражданите, Макрон обещава да свика \"конференция за Европа\", която да предложи \"всички необходими промени, без никакво табу, включително преразглеждане на договорите\".  Френският президент прави редица конкретни предложения за реформи, които да доведат до \"европейски ренесанс\": - създаване на \"европейска агенция за защита на демокрациите\", която да брани страните в ЕС от кибератаки и манипулации при избори; - забрана за финансиране на политически партии от чужди държави; - криминализиране на езика на омразата и насилието в интернет; - ангажимент за стриктно спазване на правата и задълженията в Шенгенската зона за свободно движение, за да се гарантира солидарно свободата и сигурността; - създаване в ЕС обща гранична полиция и служба за предостоставяне на убежище, подчинени на Европейски съвет за вътрешна сигурност; - Европейският съюз да подготви \"договор за отбрана и сигурност\", който да определи задълженията на страните в ЕС, членуващи и в НАТО; - въвеждане на \"социален щит\", който да гарантира еднакво заплащане на едно и също работно място.  Френският президент пише, че Европа, където бе създадена социалната сигурност, трябва да създаде социален щит за всеки работещ, от изток на запад и от север на юг, за да има еднакво заплащане на едно и също работно място и европейска минимална заплата, съобразена с условията във всяка страна.  ", "date": "2019.03.05", "title": "Френският президент Макрон с призив: Европа ни е необходима, Европа е застрашена!"}
{"url": "http://epicenter.bg/article/Opra-Uinfri-podgotvya-televizionno-predavane-v-zashtita-na-Maykal-Dzheksan/176757/10/0", "text": "Опра Уинфри направи специално токшоу в защита на Майкъл Джексън, пише Ройтерс. Предаването на телевизионната звезда се излъчва в понеделник вечерта американско време по Ейч Би О и телевизионния канал на самата Уинфри. Телевизионната програма беше провокирана от предизвикалия много коментари документален филм \"Да напуснеш Невърленд\", който е базиран на показанията на двама мъже, които твърдят, че са били насилвани многократно от поп звездата, докато са били деца. В извадки от своя документален филм, Опра Уинфри показа части от интервю, което е направила с двамата мъже. Тя пита единия защо е продължил да има контакти с Майкъл Джексън, след като описаните сексуални посегателства са се случили. Въпросът към другия мъж е защо не е свидетелствал за насилието срещу него, когато е имал възможност за това. Наследниците на Майкъл Джексън отхвърлят всички обвинения, отправени в \"Да напуснеш Невърленд\" и се изказаха негативно за автора на филма Дан Рийд. Кои са младоженците в \"Женени от пръв поглед\" Майкъл Джексън почина през 2009 г. През 2005 г. той беше оправдан по обвинения в блудство с 13-годишно момче. През 1994 г. Майкъл Джексън се споразумя с родителите на друго 13-годишно момче, които също го обвиняваха в сексуално посегателство срещу сина им. ", "date": "2019.03.05", "title": "Опра Уинфри подготвя телевизионно предаване в защита на Майкъл Джексън"}
{"url": "http://epicenter.bg/article/Dzhoni-Dep-sadi-bivshata-si-sapruga-za---50-mln--za-da-y-zatvori-ustata/176758/10/100", "text": "Холивудската суперзвезда Джони Деп подаде иск срещу бившата си съпруга Амбър Хърд, съобщи People, цитиран от Канал 3. Деп настоява за обезщетение от 50 млн. долара заради статия, написана от бившата му съпруга, в която тя се обяви за \"жертва на домашно насилие”. Адвокатите на актьора наричат лъжа твърденията на Хърд и смятат, че по този начин тя \"иска да раздвижи кариерата си”.  На свой ред адвокатите на Хърд заявиха, че чрез иска актьорът се стреми да накара Хърд \"да млъкне”.  Джони Деп и Амбър Хърд имаха брак от февруари 2015 г. През май 2016 г. Хърд поиска развод, обяснявайки решението си с непреодолими противоречия в брака им. Няколко дни по-късно тя обвини мъжа си в домашно насилие.", "date": "2019.03.05", "title": "Джони Деп съди бившата си съпруга за $ 50 млн., за да й затвори устата"}
{"url": "http://epicenter.bg/article/Nova-versiya-za-smartta-na-Merilin-Monro--aktrisata-e-ubita-zaradi-aferata-si-s-Kenedi/176762/10/100", "text": "Актьорът Джани Русо, участвал в знаменития филм \"Кръстникът\", заявява, че е имал връзка с иконата на Холивуд Мерилин Монро, когато той е бил само на 16 години и знае как наистина тя е умряла. Русо, който играе Карло Рици във филма за мафията, казва, че Монро не е умряла от свръхдоза с барбитурати, както обявява аутопсията. Той твърди, че тя е била убита.  75-годишният артист казва, че Мерилин Монро е била убита от Робърт Кенеди, който е организирал смъртта й, защото не е искал неговите и тези на Джон Кенеди отношения със звездата да станат публични.   \"Никой друг не би я убил. Мафията не би го направила. Те я харесваха. Тя беше парти момиче. Дайте й няколко хапчета, няколко питиета и тя ще го направи с всички - казва Русо пред „Ню Йорк Пост“.  Джани Русо твърди, че е имал любовна афера с Монро в продължение на години, започвайки от 16-годишна възраст, когато актрисата е на 33 години. Говорейки за връзката си, той казва: „Мерилин беше най-добрата любовница. Тя просто искаше да те зарадва\".  Той дори има снимка с нея само три дни преди смъртта й на 5 август 1962 година. Русо казва, че смъртта й последвала скоро след тази тяхна среща, защото мафията била по петите им. Той разказва, че престъпниците и босът на мафията в Чикаго Сам Джанкана преследвали Монро, защото искали да стигнат до президента. Гангстерите се промъкнали в хотела, където била отседнала актрисата като планът им бил да я снимат в тройка с Джон и Робърт Кенеди. Те искали да използват скандалната лента за да изнудят президента да нахлуе в Куба и да върне казината на острова на организираните престъпници. Планът никога не се реализирал, тъй като Джон Кенеди не се появил в курорта. Русо казва, че Мерилин е научила за сюжета и е заплашила да съобщи за случая на медиите. Според Джани Русо, Робърт Кенеди е разбрал за плановете на актрисата да разкаже всички публично и е планирал смъртта й, за да я спре.  Актьорът от \"Кръстникът\" уточнява също така, че убийството е извършено от наемен убиец, известен като \"Докторът\". Според Русо, той е направил така, че смъртта й да изглежда сякаш причинена от голяма доза успокоителни.   Източник: Новини.бг", "date": "2019.03.05", "title": "Нова версия за смъртта на Мерилин Монро, актрисата е убита заради аферата си с Кенеди"}
{"url": "http://epicenter.bg/article/Bakingamskiyat-dvorets-obyavi-voyna-na--heytarite--v-internet-zaradi-obidni-komentari-kam-Megan-Markal/176792/10/99", "text": "  публикува правила за поведение, които трябва да спазват потребителите, които се включват в  , съобщават Ройтерс и Франс прес, цитирани от Дарик.   При  и използването на обидни и заплашителни изрази, коментарите на потребителите ще бъдат изтривани, а акаунтите им - блокирани.   Мярката е била взета от кралското семейство вследствие на вълната от обидни и заплашителни коментари, насочени напоследък срещу .   В протокола се изтъква, че ще бъдат санкционирани „ “, изразяващи обидни мнения относно расата, пола, религията, националността, сексуалната ориентация и възрастта на участниците във форумите.   Акаунтът на кралското семейство  има 3,9 последователи във  , 4,5 милиона в  и 3,9 милиона в  .   Според британските таблоиди служители в  губят много часове всяка седмица, за да изтриват обидни коментари, насочени най-вече срещу   -  и  .   С новите си правила  цели да създаде \" \" при общуване в  . Те налагат също коментарите да не са извън темата и да не съдържат рекламни послания.", "date": "2019.03.05", "title": "Бъкингамският дворец обяви война на „хейтърите“ в интернет заради обидни коментари към Меган Маркъл"}
{"url": "http://epicenter.bg/article/Nataliya-Gurkova-sled-zagubata-na-sapruga-si--Bolkata-izgrazhda-choveka/176793/10/100", "text": "Наталия Гуркова за първи път даде интервю след смъртта на съпруга си Джордже Михалевич и проговори за живота си. Бившата мис България сподели, че се учи да живее със загубата и да се бори сама с изпитанията в ежедневието.  „И болката, и страданието са изпитания и изграждат една личност, защото когато стоим в зоната си на комфорт, там ни е хубаво, приятно, нищо не се променя. Най-вече любовта изгражда една личност”, каза още моделката.  Наталия даде емоционално интервю за „Папараци”, в което бе до болка откровена. Миската остана вдовица, след като съпругът й Джордже Михалевич бе убит в ЮАР през септември.  „Семейството, приятелите и близките ми помагат да се боря с мрака. Най-големият ми учител е самият живот”, откровена е още Гуркова.  Според нея всеки сам изгражда кармата си, с действията и бездействията си. Няма предопределени неща.  Наталия признава, че е човек на крайностите и се определя като много импулсивна. Често обаче острите й реакции не са най-добрият вариант, споделя и самата тя.", "date": "2019.03.05", "title": "Наталия Гуркова след загубата на съпруга си: Болката изгражда човека"}
{"url": "http://epicenter.bg/article/megan/176807/10/84", "text": " се превърнаха в главната атракция на тържествения прием, организиран от кралица Елизабет Втора в  Поводът е 50 години от обявяването на сина ѝ Чарлз за принц на Уелс. Съпругите на принцовете  и  са сред най-популярните и обсъждани кралски особи във Великобритания, което ги превърна в център на внимание на празника.", "date": "2019.03.05", "title": "Елизабет Втора даде прием послучай годишнина от обявяването на сина ѝ Чарлз за принц на Уелс "}
{"url": "http://epicenter.bg/article/Hari-i-Megan-posetili-tayno-myuzikala-za-Tina-Tarnar/176809/10/0", "text": "Принц Хари и съпругата му Меган посетиха мюзикъла за живота на Тина Търнър в лондонския театър \"Алдуич\".  Единствено организаторите на събитието съобщават за посещението на херцозите на Съсекс - в профила си в Инстаграм, събщи \"Дейли мейл\". Няма направени снимки на двойката, което предполага, че са влезли и излезли от залата отделно, коментира изданието.  От двореца няма съобщение за посещението им.   Източник: Новини.бг", "date": "2019.03.05", "title": "Хари и Меган посетили тайно мюзикъла за Тина Търнър"}
{"url": "http://epicenter.bg/article/Dzhef-Bezos--osnovatelyat-na--Amazon--e-nay-bogatiyat-mazh-na-sveta-sas-131-miliarda-dolara/176741/7/0", "text": "Според класацията на списание „Форбс”, най-богатият мъж за поредна година е основателят на „Амазон” Джеф Безос. Неговото състояние се е увеличило с цели 19 милиарда долара през 2018 г. и вече възлиза на 131 милиарда долара. Интригата е, дали Джеф Безос няма да слезе от първата позиция заради развода си. Той вече се раздели с дългогодишната си съпруга Макензи и процедурата по развода започна във Вашингтон. Ако двамата нямат предбрачен договор, който да постановява друго, законите предвиждат подялба на семейното имущество поравно.   Същевременно, най-богатата жена на света е Франсоаз Бетанкур Майерс. Наследницата на козметичната империя „Л’Ореал” има 49,3 милиарда долара.   Състоянието на 65-годишната Бетанкур Майерс също се е увеличило значително - миналата година тя е имала със 7,1 милиарда по-малко, което е ръст от 17 процента. Франсоаз Бетанкур Майерс е единствената дъщеря на Лилиан Бетанкур, която държеше титлата „най-богата жена на света” в продължение на 14 години, преди да почине през 2017 г. В общата класация на най-богатите хора на света, Франсоаз Бетанкур Майерс е на 15-то място.   \r\n \r\n", "date": "2019.03.05", "title": "Джеф Безос, основателят на „Амазон”, е най-богатият мъж  на света със 131 милиарда долара"}
{"url": "http://epicenter.bg/article/Beliyat-dom-obyavi-novoto-razshireno-razsledvane-sreshtu-Tramp-kato--quot-pozorno-quot--i--quot-oskarbitelno-quot-/176745/7/0", "text": "Белият дом обяви новото, разширено разследване срещу Доналд Тръмп за \"позорно\" и \"оскърбително\", предаде БГНЕС.   Става въпрос за действията на Комисията по разузнаване, външни работи и надзор на долната камара на Конгреса, която стартира изненадващо мащабно допълнително разследване срещу президента. Тя иска да изслуша повече от 60 официални лица, за да установи дали Доналд Тръмп е възпрепятствал правосъдието.   Конгресмени от Демократична партия в понеделник поискаха Белият дом да им представи подробности за разговорите между президента на САЩ Доналд Тръмп и руският му колега Владимир Путин. Искането е реакция на появили се доклади, според които тази информация е унищожена или скрита, предава AFP.  Председателите на три комитета в Камарата на представителите – за разузнаване, външните работи и по надзора – поискаха информация за същността на разговорите между лидерите, всички бележки или документи, свързани с тях и дали Тръмп или някой от негово име е скрил или невярно представил същината на водените разговори.    Председателят на комисията каза, че Тръмп над 1000 пъти е нарекъл разследването на специалния прокурор Робърт Мълър за руска намеса в президентските избори \"лов на вещици\", уволнил директора на ФБР Джеймс Коми и се опитал да защити от правосъдието бившия си сътрудник Майкъл Флин.   \"Всичко това е възпрепятстване на правосъдието\", смята Джеролд Надлър.   Говорителката на Белия дом Сара Сандърс каза, че демократите са изплашени, че \"2-годишната им лъжлива история за сговор с Русия се разпада\".   \"Демократите преследват президента Тръмп, за да отклонят вниманието от опитите им да направят Америка социалистическа страна, убийствата на деца след раждането им пробутват \"новата зелена сделка\", която ще унищожи работни места и ще фалира Америка\", каза Сандърс.   Под \"убиването на деца\" говорителката има предвид отказа на демократите да подкрепят промяна на закона за абортите, а \"новата зелена сделка\" (Green New Deal) е стратегия за борба с промените в климата и икономическото неравенство.", "date": "2019.03.05", "title": "Белият дом обяви новото разширено разследване срещу Тръмп като \"позорно\" и \"оскърбително\""}
{"url": "http://epicenter.bg/article/Hilari-Klintan-nyama-da-se-kandidatira-za-prezident-na-SASht/176748/7/0", "text": "Хилари Клинтън заяви, че няма да се кандидатира за президент на изборите през 2020 г., но обеща, че няма да се оттегли от политическия живот, съобщават Асошиейтед прес и БТА, цитирани от Нова телевизия.  В интервю, излъчено от нюйоркската телевизия Нюз12, бившият държавен секретар, сенатор и първа дама изключи вероятността да участва нова предизборна кампания.  Клинтън, която претърпя поражение от Доналд Тръмп на президентските избори през 2016 г., заяви: \"Ще продължа работя, да говоря и да отстоявам това, в което вярвам. Онова, което е в опасност в нашата страна, нещата, които се случват сега, силно ме тревожат\".  Тя каза, че е разговаряла с някои от претендентите за президентската номинация на Демократическата партия и им е казала: \"Не приемайте нищо за гарантирано, независимо, че имаме дълъг списък от реални проблеми и неизпълнени обещания от правителството на Тръмп\".  ", "date": "2019.03.05", "title": "Хилари Клинтън няма да се кандидатира за президент на САЩ"}
{"url": "http://epicenter.bg/article/Solomon-Pasi--V-momenta-sme-slozhili-vsichkite-si-energiyni-yaytsa-v-ruskata-koshnitsa/176742/2/0", "text": "Бившият министър на външните работи Соломон Паси коментира посещението на руския премиер Дмитрий Медведев в България. Една от основните му теми е енергетиката и по този повод Паси заяви, че България е \"сложила всичките си енергийни яйца в руската кошница\".   Много малко са въпросите, по които има национален консенстус и отношението с Русия не е изключение, коментира още Соломон Паси.  Според него българското общество е станало жертва на политизация. Той отговори на въпроси, свързани с това, че един след друг в София пристигнаха генералният секретар на НАТО Йенс Столтенберг и Дмитрий Медведев. Паси е категоричен, че няма съвпадение. По думите му и Столтенберг, и Медведев са достатъчно заети хора, за да си изграят да си нагласяват визитите по едно и също време.  Най-важното послание на Столтенберг, а никой не му обърна внимание, е че Русия вече е излязла от ракетния договор със Съединените щати, каза Паси.  По думите му добрите отношения зависят от разнопоставеност и баланс. В момента има огромен дисбаланс в Черно море. Основното във визитата на Медведев е, че не дойде Путин, каза Паси.  В момента сме сложили всичките си енергийни яйца в руската кошница, коментира Соломон Паси. Имаме нужда от разнообразие на енергийните източници, допълни той.  ", "date": "2019.03.05", "title": "Соломон Паси: В момента сме сложили всичките си енергийни яйца в руската кошница"}
{"url": "http://epicenter.bg/article/Sveetlana-Sharenkova-/176743/2/0", "text": "Премиерът Бойко Борисов беше напрегнат при това посещение на руския си колега Дмитрий Медведев. На всички е ясно, че двустранният диалог между България и Русия е зациклил.    Това каза в сутрешния блок на Би Ти Ви Светлана Шаренкова, председател на Форум България - Русия.  \"Българската политика в последните години е лицемерна спрямо Русия.    Има го така наречения лед в отношенията между България и Русия  и двустранния диалог е зациклил. Имаше едно възстановяване на диалога миналата година със срещата на президента Радев с Путин на най-високо ниво, но все пак този диалог трябва най-сетне да придобие конкретни форми и те да се реализират”, отбеляза Шаренкова. Тя смята, че през последните 15-20 години българската политика към Русия е антинационална.   „В България всички казват, че трябва да има добри отношения с Русия и трябва да се развиват равноправни икономически връзки, но реално водената политика е неясна\",  отбеляза Шаренкова.    Според нея българските политици заблуждават руската страна, че искат нормални, прагматични отношения, но заблуждават и българското обществено мнение. „Фактите са такива, че няма нито един проект от така наречения „Голям шлем”, който преди 11 години беше подписан, а всичко се измести към Турция, където в момента се строи „Турски поток”, както и се строят две атомни централи”, каза още Шаренкова. Така България вместо да бъде енергиен център на Балканите, ще се превърне в потребител, добави тя.   Българската политика е антинационална. Вместо да станем енергиен център, ние ще се превърнем в потребител на енергия от Турция. Трябва да имаме балансирано отношение и да не се съобразяваме с чужди мнения. Рискът за България, ако не се осъществят енергийните руски проекти, е да станем наистина зависими. Няма нищо лошо да има руски инвестиции. АЕЦ \"Белене\" е български проект\", категорична беше тя. Заедно с нея гост беше и политологът Георги Киряков. \"Притеснения в отношенията ни с Русия винаги е имало. Нашите премиери трябва да се оттърсят от това притеснение. Те трябва да разберат, че сме част от Европейския съюз. България трябва да разбере, че отношенията с Русия трябва да са прагматични и икономически изгодни. България е Брюскел и ние сме част от взимането на решения там. Балканите не трябва да се превръщат в част от геополитическия сблъсък на Великите сили. България трябва да иска прагматично газ. АЕЦ \"Белене\" трябва да бъде и европейски проект. Трябва да отстояваме своите интереси\", заяви Киряков.    \r\n \r\n \r\n \r\n", "date": "2019.03.05", "title": "Светлана Шаренкова: Българската политика в последните години е лицемерна спрямо Русия"}
{"url": "http://epicenter.bg/article/Aleksey-Miler---quot-Gazprom-quot--ne-planira-da-uchastva-v-proekta-gazov-hab--quot-Balkan-quot-/176749/2/0", "text": "\r\n \"Газпром\" не планира да участва в проекта газов хъб \"Балкан\" в България. Това според агенция ТАСС е съобщил пред журналисти председателят на газовия холдинг Алексей Милер след срещата на премиера на Русия Дмитрий Медведев и премиера на България Бойко Борисов. \r\n   \r\n \r\n \r\n \r\n   \r\n \"Газпром\" не участва в този проект. Всичките ни ресурси от газ в този регион са дългосрочно договорирани\", е цитиран да казва той. \r\n   \r\n Милер и генералният директор на \"Росатом\" Алексей Лихачов бяха част от делегацията, с която Дмитрий Медведев пристигна в София. \r\n   \r\n На срещата Борисов-Медведев вчера българският премиер заяви, че с проекта \"Балкан\" искаме да запазим количествата си газ, които се очертава да спрат след пускането на Турски поток. \r\n   \r\n \"Относно газовата сфера понесохме големи щети. Особено \"Газпром\" - тръбите им бяха на Варна и Бургас, но тогава имаше наказателна процедура от ЕК. Нека ясно да кажа за тези, които критикуват газоразпределителния хъб \"Балкан\" - България не иска нови количества газ. Но когато количеството газ към Турция спре, нашите тръби ще се изпразнят. И какво ще правим тогава? Така че България иска поне да запази това, което има\", обясни Борисов. \r\n   \r\n По другия енергиен проект - АЕЦ \"Белене\", от \"Росатом\" обявиха още преди срещата в София, че са готови да участват в търга за изграждане и да завършат централата \"в най-кратки срокове\". Намеренията изрази лично заместник-ръководителят на руската държавна администрация Сергей Приходко, цитиран от \"РИА Новости\". \r\n   \r\n     \r\n \r\n", "date": "2019.03.05", "title": "Алексей Милер: \"Газпром\" не планира да участва в проекта газов хъб \"Балкан\""}
{"url": "http://epicenter.bg/article/AETs--Belene--ne-mozhe-da-bade-zavarshena-bez--Rosatom-/176750/2/0", "text": "\r\n Основен приоритет на България остава да сме отворени към всички източници за доставка на газ. Да има сигурност на доставките и да се съхрани ролята ни транзитьор. Това стана ясно от думите на вицепремиера Томислав Дончев в предаването \"Тази сутрин\". По думите му страната ни и към момента транзитира газ и получава приходи от това. \r\n България стартира редица процедури за разширяване на газопреносната си мрежа. Нови инвестиции, които имат за цел да ни помогнат да съхраним ролята си в транзита на природен газ. Всички те се извършват в съответствие с европейското законодателство, уточни Дончев. \r\n   Хубава шега беше, че изтребители могат да дойдат винаги, но не е така с газа. Изискват се много усилия. Има процеси, които трудно могат да се вместят в две изречения. Всички енергийни проекти се извършват съобразно европейското законодателство. Ще има разширяване на газопроводната ни мрежа. Това е „Балкански поток“, а не „Турски“. \r\n   \r\n Трасето е от руска граница до Провадия и ще е с нисък бюджет, защото там има тръби. Трасето, което е на Север, ще ползва разрешителни от „Южен поток“, което ще е по-икономически изгодно. Изглеждаме ли ви безотговорно, ако няма сценарий за генериране на печалба. България транзитира газ и получава приходи от това. За нас критично важно е да се съхраним ролята на транзитьор на газ. Ще строим интерконектора с Гърция. Трябва да работим за нашия интерес.   \r\n   \r\n Дали ще се случи АЕЦ „Белене“ зависи от инвеститора. Не става дума за купуване на чифт чорапи. Това съоръжение няма как да се завърши без „Росатом“. Друг въпрос е кой и как ще инвестира в проекта.  Българската държава ще има 30 на сто собственост. Ще има и стратегически инвеститор. Ще има и още един дял-на всички останали заинтересовани-Македония, Сърбия и т. н. те също биха могли да бъдат съдружници. Дай боже да са повече. \r\n   \r\n Беше грешка гласуването за преференцията. Лош сигнал за хората. Това даваше механизъм хората да пренареждат партийните листи. Това право трябва да бъде съхранено. \r\n   \r\n Той бе помолен да коментира и административната реформа, с която се занимава и идеята за три дни чиновниците ще обработват исканията на гражданите и фирмите. Дончев е на мнение, че най-важното е да се смени моделът на мислене в администрацията. \r\n   \r\n „От десетилетия имаме усещането, че държавният служител е вид началник. Когато и двете страни знаят, че той е там, за да служи на обществото, нещата ще вървят по-лесно”, заяви той. \r\n „Гишетата ще останат. Въпросът е на едно гише да се свърши всичко, което е необходимо, а не да се обикаля като хамстер в катерушка”, допълни вицепремиерът. \r\n   \r\n Българското Черноморие е собственост на всички българи. Нормално е те да са чувствителни към темата. Факт е, че на Алепу има свлачище. Колегите от ДНСК са на проверка и ако има разрез със законодателството, те ще реагират. Можем да правим много анализи, но трябва да следваме законите, каза още вицепремиерът Томислав Дончев по БТВ. \r\n   \r\n \r\n", "date": "2019.03.05", "title": "Томислав Дончев: АЕЦ „Белене“ не може да бъде завършена без „Росатом“"}
{"url": "http://epicenter.bg/article/Tsveta-Karayancheva-shte-se-sreshtne-s-Dmitriy-Medvedev/176751/2/0", "text": "Министър-председателят Бойко Борисов и председателят на правителството на Руската федерация Дмитрий Медведев ще открият Българо-руски бизнес форум в областта на туризма. Това съобщиха от правителствената информационна служба.   Дмитрий Медведев е на официално посещение в България по покана на българския премиер. Визитата започна на 4 март.   В рамките на посещението е предвидено още председателят на Народното събрание Цвета Караянчева да се срещне с министър-председателя на Руската федерация Дмитрий Медведев. Разговорът ще се проведе от 9.45 часа в парламента. Дмитрий Медведев е на официално посещение в България по покана на българския премиер Бойко Борисов. След срещата ще бъдат поднесени цветя на паметника на Цар Освободител на площад „Народно събрание”.   ", "date": "2019.03.05", "title": "Бойко Борисов и Дмитрий Медведев ще открият Българо-руски бизнес форум"}
{"url": "http://epicenter.bg/article/AFIS--BSP-udarzha-pozitsiyata-si--podkrepata-za-GERB-prodalzhava-da-spada/176754/2/0", "text": "    Преди месец шансовете на коалицията „Обединени патриоти“ за един мандат бяха под въпрос, а сега единият мандат изглежда сигурен с възможност за нещо повече. Тъкмо обратно е положението на извънпарламентарната десница, която преди месец беше определяна като почти сигурен призьор в следващия европарламент, а сега се е разделила с надеждата дори за един мандат.    Това показват данните от проучване на АФИС, проведено от 22-28 февруари сред 1010 лица в 110 гнезда, от които в София – 18,8%; в областните центрове – 34,7%; в другите градове – 20,8%; в селата – 25,7%, уточняват от агенцията на Юрий Асланов.           Заподозрени, че обслужват мненията и позициите на елита, са пострадали дори медиите, които също вече се нареждат в числото на структурите с отрицателен рейтинг. Страничен остров на запазващо се доверие остава църквата.   Със скъсяването на дистанцията на времето до предстоящото събитие – изборите за Европейски парламент – въпросителните за резултата, вместо да намаляват, се увеличават. Преди месец шансовете на коалицията „Обединени патриоти“ за един мандат бяха под въпрос, а сега единият мандат изглежда сигурен с възможност за нещо повече. Тъкмо обратно е положението на извънпарламентарната десница, която преди месец беше определяна като почти сигурен призьор в следващия европарламент, а сега се е разделила с надеждата дори за един мандат.   Разбира се, по отношение на тези две коалиции трябва да се направят някои уговорки. Обединените патриоти могат да разчитат на успех, само ако коалицията оцелее в сегашния си обединен формат – нещо, което, предвид на скорошните изявления на нейните лидери и разнопосочните им послания, като че ли е поставено на карта. Евентуалното самостоятелно участие на изборите на трите съставящия партии е обречено на провал. При извънпарламентарните десни ситуацията е съществено различна: механичният сбор на отделните партии надхвърля потенциала на цялото – обединеното дясно.   Има нова ситуация и при трите водещи формации – БСП, ГЕРБ и ДПС, които за момента са единствените сигурни претенденти за места в следващия Европейски парламент. БСП успява да удържа позицията си на лидер, но подкрепата за ГЕРБ преминава под психологическата граница от 20% от всички избиратели. Докато подкрепата за ДПС се запазва на устойчиви нива, битката за първото място вече е под знака на увеличаващото се предимство на БСП.   Има още няколко емпирични факта, които заслужават специален коментар. Това, че делът на потенциалните негласуващи и на онези, които не биха подкрепили никого, намалява е напълно естествено. Все пак ние се приближаваме, а не се отдалечаваме от изборите. Но увеличеният дял на колебаещите се избиратели на пръв поглед буди недоумение. Това обаче е само на пръв поглед, защото данните в дълбочина очертават причините.   През февруари продължава процесът на влошаване на масовите оценки за социално-икономическото положение, но тенденцията вече е в ускорителен режим. 61% от хората смятат, че нещата в България се движат в неправилна посока. През декември миналата година този дял е възлизал на 54 на сто. Заедно с това с 4 пункта намалява делът на хората, които смятат, че живеят по същия начин като всички останали, но с 6 пункта нараства делът на онези, които преценяват, че живеят по-зле. Рязко спада и нивото на оптимизма за бъдещето: на въпроса „Как очаквате да живеете догодина?“ – с 6% по-малко са отговорите „По-добре“ и с 5% повече отговорите „По-зле“.   Всичко това се отразило на и без това ниското доверие във всички институции. За четвърти пореден месец Народното събрание затваря дъното на класацията с емблематично ниското доверие от 14%, изпреварвайки в негативната класация съда и прокуратурата. Спада доверието във всички останали институции, включително и в тези, които запазват позитивния си рейтинг – Националният омбудсман, президентът и Европейският съюз. Тоталната делегитимация на институциите засяга пряко и косвено и отношението към всичко свързано с държавността и обществените елити. Заподозрени, че обслужват мненията и позициите на елита, са пострадали дори медиите, които също вече се нареждат в числото на структурите с отрицателен рейтинг. Страничен остров на запазващо се доверие остава църквата.   66% са избирателите, които под различна форма се обявяват за смяна на правителството (41% – за извънредни избори незабавно, 20% – за смяна на министрите и 5% а – за нов кабинет в рамките на сегашния парламент). Идеята правителството да се запази в сегашния си формат се подкрепя от едва 20 на сто. През септември миналата година този дял е възлизал на 38 на сто.   На фона на всичко това не е изненада, че крайното средство като действие, избрано от опозицията с напускането на парламента, на този етап се ползва със сравнително високо одобрение – 63% – напълно обяснимо предвид на изключително ниското ниво на доверието във върховната институция на властта. Твърде показателно е, че половината от одобряващите това действие дори не са разбрали защо точно БСП е напуснала парламента. Сиреч дистанцирането от дейността на институцията, която не се ползва с одобрението на хората, априори е възприето като нещо положително.   Съвсем логично всичко това се трансформира в масова неприязън към статуквото и търсене на подходящ инструмент за протест, което се материализира в предимството на опозицията по повод на предстоящите евроизбори. По всичко личи, че антипатията към статуквото и хаотичното желание за каквато и да е промяна е на път да превърне тези избори в залог за нещо по-голямо, отколкото те представляват като значение за всекидневието на българските граждани.  ", "date": "2019.03.05", "title": "АФИС: БСП удържа позицията си, подкрепата за ГЕРБ продължава да спада"}
{"url": "http://epicenter.bg/article/Zapochna-sreshtata-mezhdu-Medvedev-i-Karayancheva-v-Narodnoto-sabranie/176756/2/0", "text": "Дмитрий Медведев пристигна в Народното събрание за среща с председателя на парламента Цвета Караянчева ,  съобщи Нова телевизия .   Министър-председателят на Руската федерация Дмитрий Медведев, който е на двудневно официално посещение в страната ни, проведе разговор с председателя на парламента Цвета Караянчева. Срещата се проведе в Народното събрание. На нея присъстваха и народни представители от групата за приятелство между България и Русия.   Медведев разгледа пленарната зала и удари парламентарния звънец.   След разговорите Медведев и Караянчева положиха цветя пред Паметника на Цар Освободител в столицата.    ", "date": "2019.03.05", "title": "Започна срещата между Медведев и Караянчева в Народното събрание (Видео)"}
{"url": "http://epicenter.bg/article/Prof--Hristov--V-Rodopite-se-vizhdat-ostatatsite-na-izgubenata-Balgariya/176763/2/0", "text": "В известен смисъл Родопите са център, където човек вижда остатъците от онази България, която изгубихме. България на широката душа, на честната дума, на здравата работа и добрите отношения между хората“. Това каза проф. Иво Христов на среща с жители на Павелско, община Хвойна днес, съобщиха от пресцентъра на БСП-Пловдив. Още от площада хората го посрещнаха топло, но с тревожни и страшни въпроси: Ще се оправям ли най-сетне и ще ни има ли изобщо?   „, каза проф. Христов директно, като се обоснова с факти: децата ни ги няма, селата пустеят, инфраструктурата е амортизирана.   “През 1985-та година страната ни бе сред най-развитите в света. Само за четвърт век , в периода 1944 -1970, България изгради комуникационна и енергийна система, разви инженерни, технически и културни кадри, основа индустриални мощности, за да финишира с ядрена централа, която и днес е единствената на Балканите“, направи кратка ретроспекция на близката стопанска история социалният учен.   По думите му това не е станало без жертви, но друг път няма, когато искаш скок в историята.   „Зрелият социализъм „плачеше“ за реформи, но вместо реформи се извърши демонтаж на държавата“, посочи той. В резултат, 68% от икономиката на страната е услуги. България няма индустрия, няма високотехнологично производство, затова няма нужда и от високо ниво на образование.   „Този модел ни убива, затова или ще се преборим, или ще отидем в небитието“, предупреди проф. Христов.   Дора Янкова допълни, че на този несправедлив модел може да се сложи край, преборвайки страха. „Въпреки че област Смолян има огромен ресурс, хората живеят бедно“, изтъкна Янкова с данни от статистиката. 53 000 от живеещите в региона са с доход под линията на бедността. 8500 са чиновниците, актив на ГЕРБ. 23 000 души са заетите в частния сектор, основно на минимална работна заплата. 80% от първокласниците са включени в програми за социално подпомагане.   Към данните за масовата бедност в родопския край кметът на с. Павелско Нели Дочева прибави и неволите на възрастните с доставката на лекарства и достъпа до медицинските грижи.   От 3 500 жители преди промените, сега селото наброява малко над 500 човека, съобщи тя.. Обезлюдяването, заради липсата на поминък, е белязало красивия и гостоприемен родопски край.   Разговорът за обществено-политическото състояние на страната и вътрешните залози, пред които сме изправени, проф. Христов продължи и в гр. Чепеларе. В залата на „Родопски дом“ той поясни, че България в e в най-лошото си състояние, независимо от твърденията на официалната пропаганда „Два милиона и половина българи, най-активната част от населението, напуснаха страната си. Това е безвъзвратно загубен демографски капитал“, обясни социалният учен.   По думите му членството на България в клуба на богатите се свежда до ролята на обслужващ персонал. Вноската на страната ни в ЕС е 1 млд. евро, а получаваме около 3 млд евро, но според проф. Христов, ние субсидираме богатия Запад демографски, икономически, културно.   „Към сметката от един милиард не се слагат чуждите търговски вериги, които изнасят вътрешен национален продукт, както и концесиите на подземните ни богатства, които се източват от външни компании“, аргументира той тезата си за неравностойния обмен, към който прибави и образованата работна ръка, идваща от България.   Финансовият ресурс от ЕС се разпределя от няколко клана в симбиоза с държавата, в резултат на което структурата на остатъчната българска икономика има характеристики на периферна страна с компрадорски тип управление. Това от своя страна генерира трудова експлоатация и дълбоко социално разслоение.   „Парите за развитие от ЕС отиват за развитие на неразвитието. Изливат се в бетон, асфалт и възпроизводство на „върхушката“, каза народният представител от гражданската квота на „БСП за България“. Според него, ако нещата останат такива, историческият хоризонт за България е се затваря най-много до 15-20 години.   „Отговорният разговор с публиката изисква да не се лъже“, каза проф. Христов в отговор на въпроса дали не сме минали вече „точката на незавръщане“. По думите му ситуацията в Европа се променя, предстоящите избори ще конфигурират различен Европейски парламент и нов регламент за бъдещето.   Шансовете на България са в коалиция с други държави, които са на нашия хал, да извоюваме равнопоставено положение в ЕС чрез нов модел на евроинтеграция. „Дали ще тръгнем по нов път? От нас зависи“, завърши проф. Иво Христов.   След Чепеларе той гостува на културните дейци в Смолян, поканен за лекция по темата за българския преход и пораженията му върху българската култура.", "date": "2019.03.05", "title": "Проф. Христов: Този модел ни убива, затова или ще се преборим, или ще отидем в небитието!"}
{"url": "http://epicenter.bg/article/Market-links--Za-horata-evroizborite-izglezhdat-dalechni--valnuva-gi-bitkata-GERB-BSP/176764/2/0", "text": "Политическото пространство е наситено със скандали, така че към момента по една или друга причина евроизборите стоят отдалечени за българските граждани. Има други събития, които привличат вниманието им, заяви Добромир Живков от Маркет ЛИНКС по bTV.   Според него голямото противопоставяне на политическата сцена между ГЕРБ и БСП, води до мобилизация и при двете политически сили.   ДПС е третата партия, която със сигурност ще вкара евродепутат, добави Добромир Живков. \"При Обединените патриоти предстои да се реши дали ще се явят отделно, така че тепърва предстои да изчислим следващия месец какви ще са нагласите и шансовете на партиите там поотделно\", каза Живков.   Данните са от съвместно национално-представително проучване на bTV и Маркет ЛИНКС, проведено сред 1018 лица над 18 г., в периода 15-25 февруари по метода на прякото-лично интервю.   На първо място по ниско доверие е Народното събрание. Това не е изненадващо, тъй като може да се каже, че парламентът е загубил истинската си роля на самостойна институция, в която се определят и взимат решения в законодателството и редица решени, свързани с управлението на страната.   \"За съжаление виждаме, че НС се превръща просто в един инструмент на изпълнителната власт в голяма степен\", обясни той. Каквото се реши в изпълнителната власт и в коалицията, то това бива веднага ретранслирано в момента и това усещане за загуба на самостойност няма как да не повлияе върху нагласите и оценката за работата на парламента от страна на българите, добави Живков.   Той отбеляза още, че по отношение на доверието към правителството и нивото на доверие от 27 процента, може да се каже, че то възстановява малко позициите си от 22-23-те процента през ноември.   Според него спадът на доверие от началото на годината към президентската институция – от около 60 процента до към 51 процента, се дължат на няколко неща.   „На първо място това се дължи малко или много на факта, че президентът започва да звучи по много подобен начин във всяко свое публично изявление, тоест аргументите, които той излага, започват да изчерпват силата си да въздействат, защото ние ги слушаме вече около година”, посочи социологът.   Добромир Живков уточни, че говоренето от президентската институция и налаганите вета на различни законопроекти продължават да работят и да поддържат високия рейтинг на президента, но все пак тези действия започват да изчерпват ресурса си да мобилизират и да въздействат.", "date": "2019.03.05", "title": "Маркет линкс: Парламентът е загубил истинската си роля на самостойна институция!"}
{"url": "http://epicenter.bg/article/Ivan-Geshev--Spasihme-Vidin-ot-seriozen-pozhar/176765/2/0", "text": "От Специализираната прокуратура и от МВР разкриха пред журналисти подробности по повод опита за умишлен палеж на полицейско управление във Видин. По думите на заместник-главния прокурор Иван Гешев служителите от прокуратурата и МВР са спасили глад Видин от наистина сериозен опожаряване.  Ако се беше случил палежът, Видин щеше да гори една седмица. Още във вторник получихме информация, че ще бъде извършен палеж на територията на Видин или Монтана, не знаехме точно къде, но ние действахме бързо и сформирахме секретни постове за проверка в двата областни града, заяви Гешев.  Във вторник през нощта един от екипите констатира опит за проникване на място, където има 10-тонна цистерна с нефтени продукти. Задържаните лица са два, като у тях са намерени бутилки с бензин, около 10-12 литрови. Все още не знаем техните мотиви, но мога категорично да заявя, че това представлява атака срещу държавата, подчерта зам.-главният прокурор.  Две са задържаните лица, като те не са криминално проявени, не са и от Видин. Действахме на сляпо, не знаехме какво ще бъде извършено. Затова бяха сформиране тези секретни постове, поясни от своя страна главният секретар на МВР Ивайло Иванов.  ", "date": "2019.03.05", "title": "Иван Гешев: Спасихме Видин от сериозен пожар"}
{"url": "http://epicenter.bg/article/Volen-Siderov/176769/2/0", "text": "В средата на март на свой форум \"Атака\" ще реши как да се яви на евровота, ако скоро не се разберат с НФСБ и ВМРО. Това каза пред журналисти в Народното събрание лидерът на партията и председател на ПГ \"Обединени патриоти\" Волен Сидеров.  Ако не сме заедно, да го направим културно, но да бъде комбинирано с ясно уверение, че управленският мандат ще бъде изкаран докрай, програмата - изпълнена и няма пряка връзка между явяването на патриотичните партии/заедно или поотделно/ с мандата на правителството, обясни той. Т.е. г-н Борисов да го оставим да направи един пълен мандат, да се види какво е направено и тогава да се критикува, анализира, одобрява управлението на ГЕРБ-Патриоти, допълни Волен Сидеров.  Начинът, според него, на общуване вътре в т.нар. малка коалиция, не е писма през медиите, а мъжки разговор.  Той отново припомни позицията си, че не е важно кой ще води листата, а какви идеи ще защитава представителят на патриотите в ЕП.   Лидерът на \"Атака\" коментира и визитата на руския премиер Дмитрий Медведев. Дано някой външен пръст отново не се намеси да спре „Турски поток“, дано да удържим, каза пред медиите в парламента Сидеров. Той участва в срещата на руския премиер с ръководството на парлментарната Група за приятелство с Русия.   „Вярвам, че днес имаме премиер, който води по-балансирана политика от предишни такива, ще удържи националния интерес и ще даде уверенията за това „Турски поток“ да бъде гарантиран. Премиерът Бойко Борисов има искрено желание да се постигне договореност. Вярвам, че той не само има желание, разбира, осъзнава, а и работи за реализацията на проектите „Турски поток“ и АЕЦ „Белене““, заяви той. „Намесата отвън в каква степен ще бъде и до колко ще удържи е въпрос на устойчивост“, коментира Сидеров. „Зам.-държавният секретар на САЩ дойде и небрежно подхвърли нещо против това „Турски поток“ да минава през България отново. Надявам се този път това да бъде просто подметнато изречение, да не се вземе толкова сериозно, да не спре двата важни проекта“, посочи лидерът на „Атака“. „Досега не съм се срещал с премиера Дмитрий Медведев. За мен това е човек, който е изключително интелигентен, проницателен, точен. Той коментира дори с лека ирония това, че България се отказа от важни проекти, изгодни и за нас. Имам предвид главно „Южен поток“, а и АЕЦ „Белене““, каза Волен Сидеров. „„Атака“ винаги е подкрепяла тези проекти. И единият, и другият бяха провалени поради външна намеса“, изтъкна той. „Дмитрий Медведев го загатна в разговора, деликатно и дипломатично. Каза, че е добре тези решения да се взимат без толкова външна намеса“, коментира лидерът на „Атака“. „Не знам как ще завършат преговорите. Като част от управляващото мнозинство ще направя, каквото е възможно за реализирането „Турски поток“, той да минава през България, а не през Гърция, каквато възможност има“, обяви Сидеров. Според него, ако извоюваме „Турски поток“ да преминава през България това ще бъде някакъв вариант на „Южен поток“ и е изгоден е за нас, защото ставаме стратегически много по-важна държава. По думите на Сидеров, ако АЕЦ „Белене“ работеше БВП на България сигурно щеше да скочи с 20%, а икономическият ръст с 3-5%. „Ако „Южен поток“ беше направен икономическият ръст на България щеше да бъде двоен, даже повече“, изтъкна той. „Работя за нормализирането на икономическите отношения с Русия и бих работил във всяка една функция. Ако „Атака“ има представител в европарламента, той ще работи за това да паднат санкциите срещу Русия, а отношенията между ЕС и Руската федерация да бъдат нормализирани“, подчерта лидерът на „Атака“. В отговор на въпрос вижда ли връзка между посещението на генералният секретар на НАТО Йенс Столтенберг и руския премиер Медведев, той посочи: „Обикновено тези посещения се планират много време, особено на руския премиер. Те са съпроводени с тежки делегации. Едва ли са се гонили, за да съвпаднат“.   „В посещението на Столтенберг има неизяснени моменти- какво точно иска НАТО от нас. Чувам и разбирам по неформален начин за някакви амбиции на НАТО ние да станем фронт, разбираме САЩ, срещу Русия. Тук да бъдат разположени оръжия, сега имаме само радарни съоръжения“, каза още Сидеров, цитиран от \"Фокус\".  ", "date": "2019.03.05", "title": "Волен Сидеров: Дано някой външен пръст не се намеси да спре \"Турски поток\"!"}
{"url": "http://epicenter.bg/article/Dmitriy-Medvedev-poseti-hram-pametnika--quot-Sv--Aleksandar-Nevski-quot---SNIMKI-/176770/2/0", "text": "В Синодната палата днес Негово Светейшество Българският патриарх Неофит се срещна с премиера на Русия Дмитрий Медведев. Това съобщиха на сайта на Патриаршията.   В срещата участие взеха Техни Високопреосвещенства Старозагорски митрополит Киприан, Врачански митрополит Григорий, Видински митрополит Даниил, Негово Преосвещенство Мелнишки епископ Герасим, гл. секретар на Св. Синод и архим. Васиан, председател на храм-подворие \"Св. Николай Мирликийски\".   По време на приема бяха подчертани традицицонно добрите взаимоотношения между Българската патриаршия и Руската православна църква, както и бяха повдигнати въпроси от църковния живот на двете страни. Дмитрий Медведев предаде поздрави на Светейшия патриарх и Св. Синод от името на Руския патриарх Кирил и изказа своето задоволство от срещата, като благодари на Светейшия патриарх за оказаната възможност.   Приемът завърши с благопожелания за бъдещи успехи и добри плодове в трудовете.   Руския премиер Дмитрий Медведев посети храм-паметника \"Св. Александър Невски\" в София, съобщи Нова телевизия.   По рано днес той се срещна с председателя на Народното събрание Цвета Караянчева. Срещата се проведе в Народното събрание. На нея присъстваха и народни представители от групата за приятелство между България и Русия.   След разговорите Медведев и Караянчева положиха цветя пред Паметника на Цар Освободител в столицата. ", "date": "2019.03.05", "title": "Патриарх Неофит се срещна с Медведев (Снимки+Видео)"}
{"url": "http://epicenter.bg/article/Ruski-medii-za-vizitata-na-Medvedev--Balgariya-se-darzhi-za-trabata/176772/2/0", "text": "„Като част от руско-българските преговори, които се състояха на 4 март в София,   Страните се надяват да наваксат загубата, като подновят работата на междуправителствената комисия за търговско-икономическо сътрудничество, замразена за три години. В София беше обсъдена и енергийната програма, но преговорите не донесоха видими резултати: с оглед съдбата на „Южен поток“, Русия очаква гаранции от Европейската комисия, за да продължи диалога за преминаване на „Турския поток“ през България“, обобщават в редакцията на вестник   в статия, озаглавена „България се държи за тръбата“. „На 4 март министър-председателят на Руската федерация Дмитрий Медведев пристигна за първи път на посещение в България, за да проведе преговори преди всичко за търговско-икономическото сътрудничество между Москва и София. Данните за 2018 г. в това отношение са все още скромни“, отбелязва вестникът, като привежда информация за обема на стокообмена между България и Русия. Руският износ, 75% от който е енергиен, е нараснал само с 1,6% (до 2,9 млрд. долара), вносът (главно машини и фармацевтични продукти) е намалял с 4,4% (до 525 млн. долара). „Санкциите на ЕС и руските ограничения за храните продължават да имат отрицателно въздействие върху двустранната търговия - България оценява щетите си от тях на 150 милиона евро\", отбеляза руското правителство в преговорите. Дмитрий Медведев изрази надежда, че неотдавнашното възобновяване на дейността (след тригодишна пауза) на руско-българската междуправителствена комисия по търговско, икономическо и научно-техническо сътрудничество ще подпомогне връщането към предходната динамика.  „Приоритет в отношенията е енергетиката, особено за българската страна: Русия е единственият доставчик на газ, който ежегодно осигурява около 3 млрд. куб. м (собственото производство на България е не повече от 100-150 млн. куб. м). Най-големият проект в областта е „Турски поток“, който се появи вместо „Южен поток“ след отмяната на проекта през 2014 г.“, пише „Коммерсант“, като същевременно припомня за съдбата на последния посочен в текста проект.  „След обсъждането на проекта не бе разпространена никаква по-конкретна информация. Дмитрий Медведев просто припомни позицията на руската страна по този въпрос: „ След срещата с българския си колега Бойко Борисов министър-председателят на Руската федерация Дмитрий Медведев обърна внимание от необходимостта за съсредоточаване на вниманието към сътрудничеството в областта на енергетиката, отбелязва руският вестник  . Така Медведев коментира изявлението на Борисов за намеренията на София да модернизират МиГ-29 и Су-25 от ВВС на България. Руският премиер подчерта, че усъвършенстването на самолетите са най-простото от всички наложителни решения на проблемите.  „Изтребителите ще дойдат винаги, но най-важното е да потече газта и електроцентралите да работят“, заяви ръководителят на руското правителство.Той изрази мнението си, че Русия и България трябва да работят заедно в тази област. „Газ след гаранции“ е заглавието на статия по темата, публикувана от руския вестник  . „За последен път представител на политическото ръководство на Русия посети страната през 2008 г. В продължение на дълги години отношенията между двете страни бяха далеч от приятелски. Това доведе до пропадането на редица съвместни проекти. Официална София направи обрат миналата година – най-напред в Москва пристигна държавният глава Румен Радев, а буквално след няколко дни и премиерът Бойко Борисов. Желанието и на двамата бе обсъждане на развитието на взаимноизгодно сътрудничество в различни сфери, най-вече в енергетиката, припомнят от редакцията „Российская газета“. „Българското ръководство очаква практически резултати от посещението. На първо място – за газопровода, който ще транспортира природен газ от Русия до Европа. Когато възникна въпросът за продължаване на маршрута на „Турски поток“, в София не само се извиниха за провала на проекта за „Южен поток”, но и предложиха да го съживят. Сега България провежда търг за изграждане на участък от газопровода на нейна територия до границата със Сърбия. „Медведев изтъкна пред България необходимостта от гаранции от ЕК за „Турски поток“, е заглавието на материала, който вестник „Взгляд“ публикува за посещението на Медведев в София.  „Говорейки пред журналисти след срещата с руския си колега Дмитрий Медведев, Борисов заяви, че целта на София е да запази съществуващите доставки на природен газ. Той припомни съдбата на проекта „Южен поток”, блокиран с решение на Европейската комисия. Според Борисов хора, които се противопоставят на изграждането на газопреносен център в страната, са по същество предатели. „ „Ако в Турция свърши газта, нашите тръби ще бъдат празни. И какво да правим тогава?”, бе въпросът, с който Борисов се обърна към опонентите на проекта.  Българският премиер засегна и въпроса за текущите отношения между Русия и Запада. Според него е необходимо връщане на масата за преговори, тъй като евентуален военен конфликт „ще има катастрофални последици за целия свят\". Медията припомня, че българският участък на „Турски поток“ с дължина 474 км трябва да бъде пуснат в експлоатация в края на 2019 г. Едното разклонение на газопровода ще снабдява Турция с газ, а другият ще доставя гориво за Европа (3,75 млрд. куб. м в центъра Баумгартен, Австрия) през България (3,5 млрд. куб. м ще останат в страната), Сърбия (2,5 млрд. куб. м) и Унгария (6 млрд. куб. м). Държавната информационна агенция   публикува материал за програмата от втория ден на посещението на Медведев в България, като съобщава, че след приключването му той ще отпътува за Люксембург.  „Медведев и Борисов ще вземат участие в откриването на руско-български бизнес форум в сферата на туризма. В събитието, инициирано от българска страна, ще се включи също и руският министър на икономическото развитие Максим Орешкин и Николина Ангелкова, българският министър на туризма. В рамките на форума ще бъде подписан меморандум за сътрудничество между Министерството на туризма в България и Туристическата асоциация на Русия“, предава агенцията.  По данни на правителството на Русия, страната заема шесто място в туристическия поток в България. За 11 месеца на 2018 г. България е посетена от 502 хил. руски туристи, с 8,5% повече спрямо предходната година. За същия период от България в Русия са пристигнали 56 хил. туристи.  ", "date": "2019.03.05", "title": "Руски медии за визитата на Медведев: България се държи за тръбата! Газ срещу гаранции!"}
{"url": "http://epicenter.bg/article/Karayancheva-i-Medvedev-podchertavat-vazhnostta-na-parlamentarnite-vrazki-mezhdu-Balgariya-i-Rusiya/176777/2/0", "text": "Развитието на парламентарните връзки между България и Русия е от важно значение за нашите две страни. Това беше общото мнение, изразено на срещата на председателя на Народното събрание Цвета Караянчева и министър-председателя на Руската федерация Дмитрий Медведев. Руският премиер е на официално посещение в България по покана на министър-председателя Бойко Борисов.  Радвам се, че през изминалата година отношенията между парламентите на България и Русия се задълбочиха, подчерта Цвета Караянчева. Тя уточни, че Групата за приятелство България – Русия е най-голямата в Народното събрание и това е показателно за значението, което народните представители имат към развитието на двустранните отношения с Русия.  Българският парламент е с много дълга история, сега ние отбелязваме 140 години от Учредителното събрание и приемането на Търновската конституция, посочи председателят на Народното събрание и добави, че това е същият период, от който датират и дипломатическите отношения между България и Русия.  Министър-председателят на Руската федерация Дмитрий Медведев поздрави председателя на Народното събрание с годишнината от Освобождението на България и посочи важността на отбелязването на 140 години от установяване на дипломатически отношения между България и Русия. Трябва да признаем, че паузата във взаимодействието между нашите парламенти беше сериозна, но можем да я поправим, подчерта Дмитрий Медведев. Той добави, че връзките между парламентите са много важни особено, когато става дума за страни като България и Русия. Нужно е да укрепим взаимодействието между парламентите на двете страни, посочи руският премиер.  Активизирането на отношенията ни и на проектите зависи от нашите две страни, подчерта министър-председателят на Руската федерация. Пред нас се откриват нови възможности и се надявам, че нашите страни ще се възползват от тях, добави той. Дмитрий Медведев отбеляза важността на законодателната подкрепа за съвместните проекти на България и Русия.  Имаме какво да направим за развитието на нашите отношения и в икономически, и в образователен, и в културен план, подчерта председателят на Народното събрание. Цвета Караянчева изрази задоволство от продължаване на работата на Междуправителствената комисия за икономическо и научно-техническо сътрудничество. Народните представители от различните парламентарни комисии могат да бъдат полезни в нейната работа, за да се придвижват по-бързо необходимите законодателните промени, подчерта тя.  След срещата беше поднесен венец на паметника на Цар Освободител.  В срещата в Народното събрание участваха съпредседателите на групата за приятелство България – Русия Красимир Велчев и Антон Кутев и нейните заместник-председатели Веселин Марешки, Волен Сидеров и Симеон Симеонов.    ", "date": "2019.03.05", "title": "Караянчева и Медведев подчертават важността на парламентарните връзки между България и Русия"}
{"url": "http://epicenter.bg/article/Vnezapno-pochina-zhurnalistkata-Vesela-Toteva/176778/2/0", "text": " Внезапно почина журналистката и продуцент на сутрешния блок на Нова телевизия през уикенда \"Събуди се\" Весела Тотева, съобщиха от медията.   \" \", пишат колегите й.   45-годишната Весела Тотева е била зависима от хероин в продължение на 8 години. Посяга към дрогата, когато е едва на 21 години, след развод и с 3-годишна дъщеря. След тежка борба успява да се спаси. От 1 януари 2002 г. е чиста. Описва всичко това в книгата си \"Падение и спасение\", след което стартира свой проект. Ходи по училищата и разказва на учениците за наркотиците.   каза в интервю преди година Весела Тотева.   Поклонението ще се състои в четвъртък, 7 март, от 11.30 ч. на Централните софийски гробища.", "date": "2019.03.05", "title": "Внезапно почина журналистката и продуцент на \"Събуди се\" Весела Тотева"}
{"url": "http://epicenter.bg/article/Borisov-na-balgaro-ruskiya-forum--V-usloviya-na-visoko-naprezhenie-poddarzhame-pragmatichni-vrazki-/176779/2/0", "text": "България поддържа прагматични отношения с Русия в условията на високо напрежение, подчерта при откриването на българо-руския бизнес-форум премиерът Бойко Борисов. Форумът в сферата на туризма бе открит съвместно от Борисов и неговия гост, премиера на Русия Дмитрий Медведев, който е на двудневна визита у нас.   \"В условията на санкции, на международно напрежение, ние успяваме с колегата Медведев да поддържаме едни доста добри, прагматични работни отношения. Ето защо не бива да се делим като нация на русофоби и русофили, а нека да си гледаме нашите важни български интереси. Като страна имаме добри неща, които да предложим в сферата на културния, историческия и религиозния туризъм\", каза Борисов.   Той посочи, че неговият гост, руския премиер Медведев е любител фотограф и е останал очарован от Тракийското съкровище, което видял в историческия музей. „Имаме добри неща, които можем да предложим в сферата на историческия, културния и религиозния туризъм. Стотици милиони държавата вложи в църкви, манастири, джамии. Въпреки трудните международни отношения, успяхме да запазим добрия тон, който дава възможност там, където не попадат санкциите с цялата си гилотина, максимално да можем да развиваме отношенията си. В 59 града имаме центрове за издаване на визи от 1 февруари, за да се улеснят максимално туристите“, продължи Борисов и припомни, че се говори за фериботна връзка между Бургас и Новоросийск. „С министъра на туризма и Сдружението на общините обсъждаме, за да можем да отговорим на конкуренцията от Турция, да направят точна сметка, за да се подпомогне браншът. Защото имаме и зимен, и летен, и голф, и ловен туризъм, където може да се направи много. Не случайно и на нашите бази непрекъснато се подготвят руски спортисти“, посочи той.  \"Ще се постараем да бъдем по-гъвкави, защото действително при тази конкуренция на Гърция и Турция туристът избира най-добрата услуга като качество, като цена. Нашата балансирана външна политика ни дава и сигурност, защото поддържаме прекрасни отношения с Египет, Катар, Саудитска арабия, Израел, Сърбия, Косово, Иран и т.н., и т.н. По този начин защитаваме както нашия интерес, така и нашата сигурност, защото водим миролюбива политика с всички\", добави Борисов.  \"Надявам се с дружни усилия да повдигнем качеството на туризма, защото там имаме големи възможности. Така че винаги е по-добре когато си говорим, отколкото години наред да ги няма необходимите взаимоотношения\", каза в заключение премиерът Бойко Борисов.  ", "date": "2019.03.05", "title": "Борисов на българо-руския форум: В условия на високо напрежение поддържаме прагматични връзки!"}
{"url": "http://epicenter.bg/article/Pravnata-komisiya-v-NS-shte-razgleda-vetoto-na-prezidenta-varhu-promenite-v-Izborniya-kodeks/176737/2/0", "text": "Комисията по правни въпроси ще разгледа ветото на президента Румен Радев върху част от последните промени в Изборния кодекс. Това се посочва в дневния ред на заседанието на комисията.  Държавният глава върна закона за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Президентът не върна всички промени, а само част от текстовете.   Радев наложи вето на увеличаването на прага на преференцията, както и на ограничаването на машинното гласуване. Вето е наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  ", "date": "2019.03.05", "title": "Правната комисия в НС ще разгледа ветото на президента върху промените в Изборния кодекс"}
{"url": "http://epicenter.bg/article/Petkova--Tehnologiyata-za-izgrazhdane-na-AETs--Belene--e-nay-savremennata-i-nay-sigurnata/176746/2/0", "text": "Това, което беше обсъдено вчера между премиера Борисов и премиера Медведев, по никакъв начин не можем да говорим за увеличаване на зависимостта от Русия. Това каза министърът на енергетиката Теменужка Петкова в ефира на предаването „Здравей, България” по Нова телевизия. Тя коментира бъдещето на т.нар. руски проекти в България. \"Нашият национален интерес и нашата политика в областта на енергетиката са много ясно дефинирани и те са свързани с това да осигурим сигурността на доставките на енергийни ресурси и да създадем такива условия за диверсификация на източниците и маршрути за доставка на природен газ, тъй като това на практика означава и енергийна сигурност и конкуренция и конкурентоспособна икономика\", посочи Петкова.  Министърът коментира и изграждането на АЕЦ „Белене” и неговата рентабилност към момента. „Сега е лесно да се говори каква е била стойността на проекта през 2006 година. Тя е 3 млрд. 997 млн. евро, но в тях не е включена ескалацията. В рамките на разговорите, които са водени от 2006 до 2008 година не е финализиран договорът за изграждането на централата и не са определени неговите параметри в това число и параметрите, свързани с финансите”, поясни тя.  По думите й технологията за изграждане на реактора е най-съвременната и най-сигурната. „Към настоящия момент притежаваме оборудване, което е платено, площадка, която е лицензирана, притежаваме и огромна част от документите, свързани с лицензирането на този проект, така че са налице всички предпоставки да бъде направен опит този проект да бъде реализиран на пазарен принцип. /.../ Тази площадка е изградена за ядрена централа. Тя притежава цялата необходима инфраструктура”, обясни тя.  „Ситуацията днес е много по-различна от тази, която беше през 2012 г. , когато беше взето решение за спиране на проекта. Тогава беше налице и тази финансово-икономическа криза, която не даде възможност за намиране на най-добрия финансов модел за реализация на проекта”, каза още тя.  Петкова подчерта, че към настоящия момент е налице сериозен инвеститорски интерес към реализацията на проекта. Той е от страна на китайската компания CNNC, която е най-голямата държавна ядрена корпорация в Китай. Заявен е интерес и от страна на „Фрамaтом”, от страна на Корейската хидро-атомна корпорация, „Дженерал електрик” и „Росатом”. „Всички тези заявки, които се правят в момента, говорят за това, че към този проект, при тези условия сме обявили е налице такъв интерес”, обясни тя.  ", "date": "2019.03.05", "title": "Петкова: Технологията за изграждане на АЕЦ „Белене” е най-съвременната и най-сигурната"}
{"url": "http://epicenter.bg/article/Maya-Manolova-prizova-deputatite--Varnete-preferentsiite-v-predishniya-im-vid/176747/2/0", "text": "От ЦИК се оказаха рецидивисти по отношение невъвеждането на машинното гласуване. Нарушиха закона и по електронното гласуване, което трябваше да бъде приложено на частичните местни избори през миналата година. Народното събрание сега ще узакони това положение. Това коментира в сутрешния блок на БНТ омбудсманът Мая Манолова. Тя призова преференциите да бъдат върнати в предишния си вид. Също така да бъдат гарантирани правата на българите във Великобритания за участие в европейските избори.   Омбудсманът коментира и проблемите в „Топлофикация” София\". „Топлофикация” не дава информация как ръководи дружеството и как събира вземания от гражданите. През 2016 г. поисках информация за събраните средства от юристконсултски дела. Всички тези разходи са за сметка на столичани, каза Манолова. Тя допълни, че ще получи информация, която ще предостави на гражданите - колко пари са им прибрали през 2015 г. По думите ѝ всички граждани ще могат да получават отговори за дейността на дружеството. След получаване на съобщението, „Топлофикация” има 2 седмици да отговори на 10-те въпроса, отправени от омбудсмана.", "date": "2019.03.05", "title": "Мая Манолова призова депутатите: Върнете преференциите в предишния им вид"}
{"url": "http://epicenter.bg/article/Aleksandar-Sidi--Dnes-VMRO-gotvi-samostoyatelno-yavyavane-na-evrovota--utre-mozhe-da-e-drugo-/176752/2/0", "text": "Депутатът Александър Сиди от ВМРО потвърди пред БНР намерението на партиите в управляващата коалиция да отхвърлят президентското вето, а впоследствие да променят кодекса само в частта с преференциите.  “Президентът, знаейки добре, че има политически консенсус по отношение на преференциите, можеше да бъде герой в тази ситуация и да върне текстовете, единствено които се отнасят за преференциите и за които е сигурен, че има политическа воля да бъдат променени. И по този начин ветото му щеше да мине и съответно той да бъде героят, който е успял да спре онези гадни хора в Народното събрание да свършат голяма глупост“.  “Първо, президентът не налага вето върху закона, а налага вето върху текстове от него. И трябва добре да знаем каква е конституционната процедура, защото в обществото наистина остава усещането, че ние реално сме си променили позицията - такова нещо няма. Подчертавам го дебело. Ние продължаваме да сме за това да бъдат върнати преференциите на онези прагове, които бяха и които в крайна сметка сработиха в българското общество“, коментира още Сиди въпроса как ще гласува ВМРО и защо са променили позицията си.  В предаването \"Преди всички\" по \"Хоризонт\" Сиди коментира и темата за евентуалното общо явяване на Обединените патриоти на евроизборите през май:  “5 март 8 без 10 засега ние и всяка едно от другите две политически сили в \"Обединени патриоти\" готвим своето самостоятелно участие, но това е към днешна дата, утре може да бъде друго. Ние сме доказали във времето, че се караме изключително шумно по медиите, а в същото време сядаме след това и се разбираме“.  ", "date": "2019.03.05", "title": "Александър Сиди: Днес ВМРО готви самостоятелно явяване на евровота, утре може да е друго!"}
{"url": "http://epicenter.bg/article/Kalfin--Balgariya-ne-tryabva-da-e-poshtalyon-mezhdu-Bryuksel-i-Moskva--a-da-formulira-natsionalniya-interes/176780/2/0", "text": "България не трябва да играе ролята на пощальон между Брюксел и Москва, а да заеме ясна позиция и да формулира националния интерес. Това каза за дневния блок „Добър ден“ на Радио „Фокус“ бившият външен министър Ивайло Калфин във връзка с посланията от двудневната визита на руския премиер Дмитрий Медведев у нас.   Според него най-полезният ход за България ще е да не бъде в зоната на напрежение между двата континента. Не успяваме обаче да запазим неутралитет и да поддържаме баланс между големите сили, допълни Ивайло Калфин.   „Само преди няколко години говорихме за „Южен поток“, който трябваше да докара 64 млрд. кубически метра през България. Сега говорим само за ¼ от това количество и се молим да мине през България. Очевидно е, че сме в много по-лоша позиция спрямо този период преди 10 години. А дали „Турски поток“ ще завие към България – пред този въпрос стоят много условности. Нека припомня, че дълго чакахме газопроводът „Набуко“ да завие през страната ни, а той отиде към Гърция и Италия. Същото нещо може да се случи и с „Турски поток“.   Руският премиер Дмитрий Медведев поиска гаранции от страна на ЕС, но аз не виждам какви биха могли да са те“, коментира бившият външен министър. Българската позиция по отношение на проектите за преминаване на газ през страната днес спрямо тази преди 10 години показва по-слаби позиции и по-ниска амбиция, посочи още Ивайло Калфин.   Според бившия външен министър позициите ни по отношение на „Турски поток“ и неяснотата на българското участие в този процес е доказателство за тези отслабени позиции.   Необходимо е България ясно да постави приоритетите си и да отстоява националния си интерес на международната сцена, заяви Калфин, като уточни, че политиката „да се харесаме на всички“ няма да даде желаните резултати.   България не трябва да бъде зона на напрежение между Русия и САЩ, каза още Калфин. Чрез политика на съгласие и диалог, въздържане от разполагане на оръжия, инфраструктура в интерес и на двете големи сили страната ни може да съдейства както за българския интерес, така и за стабилизирането на връзките между Запада и Русия.   По думите му България обаче не работи за постигане на този баланс. Като член на ЕС и НАТО по време на визитата на руския премиер Дмитрий Медведев у нас страната ни трябва да постави темата за Договора за ракетите с малък и среден обсег на действие, обясни Калфин.   „Този договор и още един, който изтича през 2021 г., са единствените, които поставят пречка пред надпреварата във въоръжаването. След вдигането на тези пречки регионът, тук в Европа, ще започва да се запълва с унищожителни, ядрени оръжия и ракети, които досега бяха забранени.   България ще бъде една от потърпевшите страни. Ние нито произвеждаме такива оръжия, за да подпомагаме собствената си икономика като участваме в тази надпревара, нито имаме интерес те да бъдат разполагани на наша територия. Би трябвало да бъдем сред страните, които настояват за подновяване на споразуменията и за гаранции от страна на Европа, по темата за въоръжаването“, уточни Ивайло Калфин.   Той каза още, че не вижда връзка между посещенията на генералния секретар на НАТО Йенс Столтенберг и руския премиер Дмитрий Медведев у нас. Според бившия външен министър не може да се говори за скрити послания на Русия към САЩ през България.    ", "date": "2019.03.05", "title": "Калфин: България не трябва да е пощальон между Брюксел и Москва, а да формулира националния интерес"}
{"url": "http://epicenter.bg/article/Valeriy-Todorov--Otnosheniyata-mezhdu-Balgariya-i-Rusiya-se-razvivat-na-impulsi/176781/2/0", "text": "„Диалогът вече е по-подготвен. Очакванията и от едната, и от другата страна са изяснени. Правителството ни успя за няколко месеца да уточни въпросите, които биха могли да са пречка или обратното - да дадат зелена светлина на намеренията. Визитата на Дмитрий Медведев наистина е проучвателна – да провери нагласите, да види условията, да се даде старт на преговори, които трябва да са по-конкретни“.  Това заяви пред БНР Валерий Тодоров, журналист, бивш директор на радиото и бивш кореспондент на БНР в Русия, по повод посещението на руския премиер в страната ни. „Консултациите ще продължат и ще се пренесат и на по-високо ниво. По-ясни са условията за напредване на диалога, така че визитата отбелязва определен напредък. Българо-руските отношения се развиват на импулси. Но този път в разговорите имаше повече конкретни параметри. Руската страна уточни, че държи на преки доставки, преки договорки и че няма да участва в газоразпределителни проекти“, допълни Тодоров в предаването \"12+3\". Те не иска да поеме излишни рискове и зависимости. Държи на преки догововорки между България и Русия.  „Пред чуждестранни медии руският премиер заяви, че няма намерение да спира доставки през Украйна или да ограничава доставки по вече изградени тръбопроводи. Очевидно няма да има проблем с транзита през Украйна. Просто Русия изчаква да види кой ще поеме президентския пост в Украйна. По-скоро Русия отказва да рискува. Не говорим за доставки на всяка цена“. Валерий Тодоров подчерта, че е важен фактът, че диалог между двете страни има. Според него по-нататък може да се очаква и посещение на Владимир Путин у нас. Тази визита трябва да бъде по-подготвена, ако се състои, каза той. „На срещата и с президента бе подчертан прагматичния характер в отношенията. Вече говорим и за инфраструктура и за други неща, не само за доставка на газ“, подчерта Тодоров.  „Важен момент е и въпросът с АЕЦ „Белене“. Един спор – за реакторите, вече отпадна. Има да се уточняват още много неща по този проект. Китайско участие едва ли е възможно“, смята журналистът и допълни: „Но се отваря възможност да се търси инвестиция и гаранции, които да балансират проекта и от политическа, и от икономическа гледна точка.“ „Истината е, че много български фирми се изтеглиха от Русия. Стокообменът падна от 5 милиарда до 3 млрд. Ние сме една от страните в Европа, замразили сме обемите на стокообмена с Русия. Това не е добра новина за нас, тъй като други европейски страни разширяват стокообмена. Трябва един по-внимателен преглед на възможностите за нови ниши. Ще се търси потенциалът на малкия, на средния бизнес, на общините, на регионите“, коментира още Валерий Тодоров.", "date": "2019.03.05", "title": "Валерий Тодоров: Отношенията между България и Русия се развиват на импулси"}
{"url": "http://epicenter.bg/article/Izlekuvaha-mazh-ot-virusa-na-HIV/176755/7/0", "text": "Учени излекуваха вируса на ХИВ, който причинява Синдром на придобита имунна недостатъчност (СПИН). Това се случва за втори път от появата на болестта през 1981 г., пише “Ню Йорк таймс”, цитира БТВ.   “Лондонският пациент”, който избра да остане анонимен пред медиите, е претърпял трансплантация на костен мозък, след като заболял от лимфом на Ходжкин. Присадените му клетки били с мутирал CCR5 ген, който не позволявал вирусът на ХИВ да се “закрепи” към новите клетки, което довело до излекуването на болестта.   Лекарите описват състоянието на пациента в момента като “дългосрочна ремисия”, тъй като това е едва вторият случай на пациент, излекуван по този начин.   Първият е т.нар. “Берлински пациент”, който по-късно разкрива самоличността си – 52-годишният Тимъти Рей Браун. При него ХИВ бил излекуван по същия начин – след трансплантация на костен мозък с цел да бъде излекуван рак. Трансплантацията била изключително тежка и довела до много усложнения за Браун, като в един момент бил в медицинска кома и почти не загубил живота си.   До момента учените не можеха да възпроизведат този ефект в други пациенти с ХИВ.   При “Лондонският пациент” обаче процедурата преминала много по-безпроблемно. Той получил донорският костен мозък през месец май 2016 г., като спрял да приема поддържащите лекарства за ХИВ през септември 2017 г. До момента няма промяна в ХИВ статуса на пациента – нещо, което без постоянно лечение е невъзможно в момента.   Последващите изследвания показали, че присадените имунни клетки унищожили рака в тялото и напълно заместили болните от ХИВ.   Участващите във важното изследване са установили до момента 22 хил. донора с подобни мутирали клетки на костния мозък. Мутацията, която се оказва резистентна на ХИВ е кръстена “делта 32”. До момента общо 38 души с ХИВ са получили трансплантации от такива пациенти. “Лондонският пациент” е 36-ти в списъка. 19-тият в списъка – “Дюселдорфският пациент” не приема поддържащите лекарства за ХИВ вече четири месеца.   “Изпитвам чувство на отговорност да помогна на лекарите да разберат как са ме излекували, за да успеят да повторят ефекта”, коментира в имейли с “Ню Йорк таймс” “Лондонският пациент.", "date": "2019.03.05", "title": "Излекуваха мъж от вируса на ХИВ"}
{"url": "http://epicenter.bg/article/Evropeyskiyat-parlament-prizovava-za-zapochvane-na-pregovori-s-Albaniya-i-Makedoniya-za-prisaedinyavane/176767/7/0", "text": "Членовете на Комисията по външни работи на Европейския парламент призоваха страните-членки на Общността да започнат присъединителни преговори със Северна Македония и Албания още тази година, отбелязва електронното издание на скопския вестник „Независен“, цитирано от \"Фокус\". „Както Албания, така и Северна Македония са завършили домашното си, необходимо за започване на преговори за присъединяване“, бе посланието на делегацията на Комисията по външни работи на ЕП.  В прессъобщението на ЕП се посочва, че 2019 г. е от решаващо значение за Северна Македония и Албания, поради факта, че държавите-членки през юни ще вземат решение за готовността на двете страни да започнат преговори за присъединяване към Общността. Северна Македония и Албания направиха значителни реформи при трудни обстоятелства и сега е от решаващо значение за държавите-членки на ЕС да признаят постигнатия напредък и да решат да започнат присъединителни преговори тази година, се казва още в изявлението.  Делегация на Комисията по външни работи на ЕП, която в периода от 27 февруари до 1 март бе на посещения в Тирана и Скопие, призова двете страни да запазят фокуса върху реформите в областта на правосъдието, икономиката, правовата държава и публичната администрация.  В същото време депутатът Туне Келем, който ръководи делегацията, предупреди, че въпреки очевидната решителност за осъществяването на реформите, липсва национално единство, което би могло да попречи на процеса на европейска интеграция на Северна Македония и Албания.  ", "date": "2019.03.05", "title": "Европейският парламент призовава за започване на преговори с Албания и Македония за присъединяване"}
{"url": "http://epicenter.bg/article/Emanyuel-Makron-predlaga-minimalna-evropeyska-zaplata/176768/7/0", "text": "Социален щит за всеки европейски работник, който да му осигурява еднакво заплащане на едно и също работно място и минимална европейска заплата, съобразена с всяка страна и договаряна колективно всяка година.  За това настоява френският президент Еманюел Макрон в статия, предоставена на “24 часа” и още 27 водещи медии в европейските държави. В статията, цитирана от БТВ, той очертава визия за европейско обновление в навечерието на изборите за Европарламент.  \"След няколко седмици европейските избори ще бъдат решаващи за бъдещето на нашия континент. Никога, от Втората световна война насам, Европа не е била така необходима и така застрашена\", пише Макрон.  Като символ на проблемите, сполетели Европа, той посочва Брекзит. Според него \"лъжи и безотговорност\" са довели до излизането на Великобритания от ЕС, очаквано в края на месеца.  Френският лидер приканва европейските граждани да отхвърлят националистическите партии, \"които не предлагат нищо\", на изборите за Европейски парламент от 23 до 26 май.  За да отговори на очакванията на гражданите, Макрон обещава да свика \"конференция за Европа\", която да предложи всички необходими промени, без никакво табу, включително преразглеждане на договорите.  Френският президент прави редица конкретни предложения за реформи, които да доведат до \"европейски ренесанс\":  - създаване на Европейска агенция за защита на демокрациите, която да брани страните в ЕС от кибератаки и манипулации при избори;  - забрана за финансиране на политически партии от чужди държави;  - криминализиране на езика на омразата и насилието в интернет;  - ангажимент за стриктно спазване на правата и задълженията в Шенгенската зона за свободно движение, за да се гарантира солидарно свободата и сигурността;  - създаване в ЕС обща гранична полиция и служба за предостоставяне на убежище, подчинени на Европейски съвет за вътрешна сигурност;  - Европейският съюз да подготви договор за отбрана и сигурност, който да определи задълженията на страните в ЕС, членуващи и в НАТО;  - въвеждане на \"социален щит\", който да гарантира еднакво заплащане на едно и също работно място. Френският президент пише, че Европа трябва да създаде социален щит за всеки работещ, за да има еднакво заплащане на едно и също работно място и европейска минимална заплата, съобразена с условията във всяка страна.  ", "date": "2019.03.05", "title": "Еманюел Макрон предлага минимална европейска заплата"}
{"url": "http://epicenter.bg/article/Tusk--Vanshni-vliyaniya-sa-otgovorni-za-namerenieto-na-Velikobritaniya-da-napusne-ES/176790/7/0", "text": "Председателят на Европейския съвет Доналд Туск заяви днес, че външни влияния са отговорни за решението на Великобритания да напусне ЕС. Той направи този коментар по повод предложенията на президента на Франция Еманюел Макрон за промени в ЕС и за укрепването на Общността, предаде БТА.   Изцяло подкрепям начина на мислене на президента Макрон, посочи Туск. Нашата най-голяма свобода е демокрацията - свободата да избираме кой ни ръководи, докато външни сили опитват да повлияят на нашите решения във всички избори, цитира той изложението на френския президент. Има външни сили против ЕС, които се стараят - открито или тайно - да влияят на европейския демократичен избор и така стана с Брекзит и други европейски кампании, поясни Туск.   Той предупреди, че това може да се случи отново на изборите за евродепутати през май. Затова призовавам всички, които ги е грижа за ЕС, да работят в тясно сътрудничество до изборите и след това. Не позволявайте политически партии, финансирани от външни и враждебни сили, да решават основните задачи пред ЕС и да определят ръководителите на общностните институции. Не можем да чакаме възраждането на Европа, то трябва да започне сега, добави Туск. ", "date": "2019.03.05", "title": "Туск: Външни влияния са отговорни за намерението на Великобритания да напусне ЕС"}
{"url": "http://epicenter.bg/article/EK-podkrepya-predlozheniyata-na-prezidenta-Makron-za-promeni-v-ES/176791/7/0", "text": "Европейската комисия приветства днес предложенията на президента на Франция Еманюел Макрон за промени в ЕС и отбеляза, че самата тя е автор на повечето от изложените идеи, предаде БТА.   От 2014 г. председателят на ЕК Жан-Клод Юнкер и неговият екип работят за европейското възраждане, заяви говорител на институцията. В тези усилия имахме постоянната подкрепа на Франция и президента Макрон, добави той.   По неговите думи някои от идеите на Макрон съвпадат с предложенията на ЕК - за усилена охрана на външните граници на ЕС, за укрепване на агенцията за миграцията, за обособяването на общ бюджет за проекти в отбраната, за проверка на външните стратегически инвестиции, за защита на изборите от външно влияние и за пълна прозрачност на финансирането на партиите.   Говорителят посочи също предприетите усилия за защита на интернет от разпространението на терористична пропаганда, въвеждането на правила за равно заплащане за еднакъв труд, действията в областта на енергийния преход. Той отбеляза, че ЕС вече разполага с агенция за храните.   За европейското възраждане ЕК и Франция водят една и съща борба. Всяко обсъждане на възможността за преразглеждане на европейските договори е обща работа на държавите от ЕС, допълни говорителят.", "date": "2019.03.05", "title": "ЕК подкрепя предложенията на президента Макрон за промени в ЕС"}
{"url": "http://epicenter.bg/article/Kremal--Amerikanskite-razsledvaniya-za-rusko-vliyanie-varhu-Donald-Tramp-sa--quot-smehotvorni-quot-/176794/7/0", "text": "Кремъл определи днес американските разследвания по твърдения за руско влияние върху президента Доналд Тръмп като смехотворни, предаде ДПА и БТА.   \"Има толкова много такива разследвания, че значението им девалвира\", заяви Дмитрий Песков, говорителят на руския президент Владимир Путин, цитиран от ТАСС.   Правната комисия в Камарата на представителите в Конгреса на САЩ започна ново разследване във връзка с твърдения за сговор между щаба на Тръмп за президентските избори през 2016 г. и Русия. Комисията каза, че в рамките на разследването, което ще се фокусира също върху потенциална корупция и злоупотреби с власт, ще изиска документи от 81 физически и юридически лица, включително Доналд Тръмп-младши.   \"Никое от предишните разследвания не даде каквито и да било сериозни, а само смехотворни резултати\", каза Песков и отказа за коментира конкретно разследването на Камарата на представителите. \"Това е изцяло американски въпрос\", допълни той.   Тръмп и негови сътрудници са обект на няколко разследвания. Най-значителното от тях е това на специалния прокурор Робърт Мълър, съсредоточено върху намесата на Русия в президентските избори в САЩ през 2016 г. и нейните евентуални връзки с кампанията на Тръмп, припомня ДПА.   Кога ще приключи разследването на Мълър остава неясно, макар то вече да доведе до обвинителни актове срещу хора от близкото обкръжение на Тръмп, в това число срещу неговия бивш личен адвокат Майкъл Коен и бившия шеф на кампанията му Пол Манафорт.", "date": "2019.03.05", "title": "Кремъл: Американските разследвания за руско влияние върху Доналд Тръмп са \"смехотворни\""}
{"url": "http://epicenter.bg/article/Albanskiyat-parlament-obsaden-ot-protestirashti--VIDEO-/176798/7/0", "text": "Хиляди демонстранти, привърженици на опозицията, са наобиколили сградата на парламента в Тирана, настоявайки за оставката на правителството и обявяването на предсрочни парламентарни избори. Протестиращите овбиняват правителството в корупция и връзки с престъпността.  Сградата на парламента е осигурена от стотици полицаи, има и заграждения от бодлива тел, съобщава БГНЕС. На предишните протести протестиращите замерваха полицаи с твърди предмети, които им отговориха с използването на сълзотворен газ.  Албанските медии по-рано съобщиха, че Тирана е под полицейска обсада тази сутрин, тъй като паралелно с парламентарната сесия е набелязан и протест на опозицията. Депутатите от парламента започнаха да се събират един час преди началото на сесията, за да избегнат среща с протестиращите.  Медиите съобщиха, че гражданите не могат да се движат свободно по улиците на албанската столица. Полицията е блокирала пешеходци и минувачи между Художествената галерия и Министерството на вътрешните работи. Всеки, който иска да премине през \"забранена зона\", трябва да покаже на полицията лична карта.", "date": "2019.03.05", "title": "Албанският парламент обсаден от протестиращи"}
{"url": "http://epicenter.bg/article/Leonid-Mihelson-e-nay-bogatiyat-rusnak--Abramovich-se-srina-na-10-to-myasto/176800/7/0", "text": "„Форбс“ публикува списъка на най-богатите руснаци за 2019 година. На първо място в класацията се завръща Леонид Михелсон, собственик на „Новатек“.  Следва списъкът.  1. Леонид Михелсон (№32 в света) - 24 милиарда долара. Източник на състоянието – химическа и газова промишленост.  2. Владимир Лисин (№45) – 21,3 милиарда – транспорт и металургия.  3. Вагит Алекперов (47) – 20,7 милиарда – петрол.  4. Алексей Мордашов (48) – 20,5 милиарда –металургия и инвестиции.  5. Генадий Тимченко (49) – 20,1 милиарда – петрол и газ.  6. Владимир Потанин (58) – 18,1 милиарда – металургия.  7. Михаил Фридман (79) – 15 милиарда – петрол, банки, телекомуникации.  8. Андрей Мелниченко (90) – 13,8 милиарда – въгледобив.  9. Алишер Усманов (106) – 12,6 милиарда – металургия, телекомуникации.  10. Роман Абрамович (107) – 12,4 милиарда – металургия и инвестиции.  По-нататък следват Виктор Векселберг, Михаил Прохоров, Герман Хан, Виктор Рашников, Леонид Федун, Алексей Кузмичев, Дмитрий Риболовлев, Искандер Махмудов, Сулейман Керимов и Александър Абрамов, чиито богатства са по под 10 милиарда долара.    ", "date": "2019.03.05", "title": "Леонид Михелсон е най-богатият руснак! Абрамович се срина на 10-то място"}
{"url": "http://epicenter.bg/article/Zhorzheta-Pehlivanova--Venetsuela---6-godini-bez-Chaves---De-mortuis-aut-bene-aut-nihil--/176813/11/0", "text": "    В това смутно време, когато съдбата на Венецуела е на световната арена, когато венецуелският народ е в гърч, разпънат от външен натиск, но понасящ несгодите и лишенията, бранейки своето Отечество, своите природни богатства, суверенитет и независимост, днес страната отбелязва една тъжна годишнина – 6 години без Чавес. Ще си позволя да споделя някои впечатления на чуждестранни дипломати, политици и интелектуалци, както и лични впечатления за президента Уго Чавес, управлявал 14 години Венецуела в едно размирно и разделно време за света и за Латинска Америка.   Уго Чавес Фриас /1954-2013/ е 48-ят президент на Венецуела, /2 февруари 1999 - 5 март 2013г./ Венуцуелският президент Чавес не се описва с няколко щрихи, защото образът му е сложен, многопластов, както и управлението му – нестандартно и дискусионно. Чавес бе един от най-коментираните президенти в света в новия век. Неудобен за Америка, директен, безкомпромисен, непредсказуем и мразен от някои държавници в Латинска Америка и в Европа, но харизматичен, авторитетен и колоритен за трети. Чавес бе обичан от народа си, блестящ оратор на зрелищни митинги и публични манифестации, той бе най-органичният човек, на комуто бе отсъдено да управлява Венецуела. На венецуелската сцена главният герой Чавес бе „духът на улицата“ в държавнически образ. В излъчването му имаше нещо магическо или мистично, типично латиноамериканско. Чавес бе човекът на “смутното време”, натурален политически символ на една фолклорна иконография.  Езикът на Чавес бе разбираем за масите, които чувстваха едно връщане към родното, венецуелското, към езика на Симон Боливар и Фернандо Миранда, но не към натруфения език на благородника и рицаря. Президентът Чавес говори на ясния испански език на хората от улицата, без протоколни щампи и без протокол в държанието си с хората. Многомилионните митинги в Каракас започваха с венецуелския химн, който самият Чавес запяваше. Препълнените зали и площади с червени рубашки на масите, където “ел Команданте-Президенте” се скандира френетично.  Впечатляващо беше за мен като европейски дипломат да присъствам на такива изяви и да се потопя в това екзалтирано червено множество. Чавес умееше да омае масите – той пееше, рецитираше безпогрешно известни поеми и продължаваше да ораторства завладяващо с часове. Когато Чавес говореше, всички венецуелски телеканали прекъсваха емисиите си и предаваха директно от мястото на събитието. Речите му, наситени с примери, песни, стихове, сълзи и смях, огласяни от овации и лозунги, траеха от 3 до 6 часа минимум.  А за движението “чавизъм” накратко ще кажа, че в него съвместно съществуват сложните тенденции на утопичния социализъм, на радикалния социализъм и на християнския социализъм, както и две твърде релевантни константи, дълбоко латиноамерикански национализъм и интеграционизъм. В “чавизма” са вкоренени и преплетени великите мъченици-освободители Симон Боливар и Франсиско Миранда.   Чавес печели изборите с , подкрепата на венецуелския народ, която варира между 55-65%.. След като живях в този регион стигнах до извода, че латиноамериканският и европейският социализъм и прогресивните движения почиват в различни социални реалности и затова те са различни, но има едно нещо общо, което е съществено: борба за мир, за човешкото развитие и социалната справедливост.   „Енигмата за двамата Чавес“ - Маркес Нобеловият лауреат за литература колумбиецът Габриел Гарсия Маркес споделя, че се е запознал с венецуелския президент при Фидел Кастро в Хавана, след което Чавес го е поканил да пътува с него в самолета от Хавана до Каракас. Маркес не скрива, че в разговора си в самолета с Чавес той е останал „в образа си на младия креолски полковник, с неговата шапка“боина“ на парашутист, с възхитителното му умение на изказ, смел и твърд, поемайки историческата отговорност към народ и Отечество.   Ние пътувахме през февруари 1999г., 15 дни след като Чавес бе избран за конституционен президент от народа и бе поел властта на държавата Венецуела. Ние се запознахме три дни преди пътуването ни в Хавана по време на среща с президентите на Куба и на Колумбия, Фидел Кастро и Андрес Пастрана...   Първото, което ме впечатли бе неговата фигура, изваяна сякаш от железобетон. Чавес притежаваше непосредствена сърдечност и креолско остроумие на истинския венецуелец. Когато ми разказваше за живота си в самолета, открих в него една личност, която съвсем не отговаряше на образа на деспота, представа, която бяхме си изградили вече, втълпявано от медиите. Това беше един друг Чавес. Но кой от двамата беше истинският?…   Самолетът кацна в Каракас в три часа сутринта. Зърнах през прозорчето тресавището от светлини на онзи незабравим град, където живях три съдбоносни години, както за Венецуела, така и за моя живот.   Президентът се сбогува с мен с карибска прегръдка, с усмивка и подразбираща се покана:“Ще се видим следващия февруари”. Докато се отдалечаваше между охраната си от наградени войни и приятели в този ранен час, изведнъж потръпнах от вдъхновението си, че бях пътувал и разговарял с удоволствие с двамата противоположни Чавес: единият, на който ожесточената съдбовна-орисница го посочи да спаси страната и народа си и другият - един вълшебник, който можеше да се нареди в историята като още един деспот”. /сп. “Камбио де Коломбия”, февруари 1999г./   Теодоро Петкоф за Чавес – „Чавес е латиноамериканският Грамши“ Теодоро Петкоф е венецуелски журналист от български произход, с леви разбирания, бивш министър, интелектуалец и лидер на опозицията във Венецуела.  Теодоро Петкоф остана до края на живота си бунтар и непримирим критик на Чавес. Той бе най-добрият приятел на колумбийския писател Г.Гарсия Маркес, работили заедно в Каракас като млади журналисти. Години наред Теодоро защитава своята кауза и воюва с Чавес, изтъквайки негови грешни ходове в политиката и управлението му. От привърженик на Чавес в началния му период, двамата стават непримирими политически противници, но и двамата останаха до края на дните си влюбени във Венецуела и народа й.  Имах възможност да се срещна и да разговарям с Теодоро Петкоф, макар и по тема свързана с член от неговото семейство, за който той държеше да бъде с българско гражданство. Той наистина бе изключителна личност, с висок дух и със силно чувство за справедливост, но и трябва да кажа, че беше с труден и чепат характер. Затова много внимавах на срещата ми с него. В политическата част от разговора ни стана дума и за политиката на президента Чавес.   Попита ме дали съм се срещала и побърза да ми каже, че „двамата са от двата бряга на барикадата“ и продължи: “Чавес спечели президентския пост по честен начин, изборите също. Той е силно харизматичен, неповторим оратор, народът го обича … Това, което не може да се отрече на Уго Чавес и което особено отчитам е, че като президент той сложи на масата най-напред темата за бедността във Венецуела и се опитва да я реши с всички рискове и средства.   С „мисиите“ или неговите социални политики, Чавес засили социалната помощна система за хората. Но Чавес превърна Венецуела в автокрация или самодържавие, където няма разделение на властите, а цялата власт е концентрирана в ръцете на президента. Каквото и да стане, без Чавес нищо не се урежда...   Дразня се, че е авторитарен … Имам чувството, че е самовлюбен и се мисли, а и донякъде е прав, че прилича на италианския политик и комунист-бунтар Антонио Грамши /1891-1937/.   Но Чавес е различен от италианеца Грамши, Чавес е карибският Грамши... Чавес е с гъвкав ум, много интелигентен, с феноменална памет за история, политики и събития, той е встрастен в книгите, изчел е повече дори от мене и от Габо /Маркес/, но е образован хаотично и в известен безпорядък... Смятам, че има нужда около себе си от истински интелигенти, които да сложат ред и да канализират отделните му „писти в държавното управление“. Когато говорех с него, му казвах винаги да ги потърси… А неговият “социализмът на 21 век“ е тоталитаризъм “light”. На кафе с Чавес в Кито, Еквадор Като пратеник на българския президент, участвах в церемонията по встъпване в длъжност на еквадорския президент, Рафаел Кореа, януари 2007г. Пристигнах в Кито и бях настанена в хотела сред първите държавни гости – групата президенти от Южна Америка и Испания /принц Фелипе тогава/. Сутринта преди церемонията слязох на закуска по-рано и седнах на една странична маса.   Тъкмо си поръчах кафето, когато в ресторанта връхлетя свита и президентът Чавес. Виждайки ме, той се насочи към моята маса и в неговия кавалерски стил попита дали ще се съглася да пия кафето си в негова компания.   Двамата, само преди две седмици в двореца Мирафлорес в Каракас говорихме за развитие на българо-венецуелските политически отношения и сега се срещнахме в Кито. Чавес ме попита как се чувствам в Каракас, който не е Буенос Айрес, знаейки, че преди съм работила в Аржентина, срещнала ли съм приятели вече... Казах му, че все още приятелите се броят на пръстите в Каракас, но например, преди да замина за Кито вечерта съм гостувала на Теодоро Петкоф, който е с български корени. Чавес бързо попита “А как е той, не сме се виждали скоро? “   Казах му, че е във форма и, че продължава да пише и да критикува...” Чавес се засмя и продължи: “Теодоро и Габо са неразделни приятели, и в Колумбия и във Венецуела само ние можем да се гордеят с такава кройка интелигенти, които носят латиноамериканизма ни и го завещават за поколенията...” “Теодоро Петкоф е и българин“, добавих и той настояваше и внучето му, родено в Каракас, да бъде български гражданин… Вас, г-н Чавес, Теодоро Петкоф също Ви цени високо. Каза ми, че сте изчели повече книги от него и от Габо и Ви нарича креолския Антонио Грамши.”  Чавес сияйна, замисли се и призна, че всички трудове на Грамши е изчел с подчертаване… „Грамши е моят кумир от левите европейски мислители на 20 век. Защото въвежда понятието „културна хегемония“ ... Той е философът, който италианският фашизъм затваря със зверска заповед “този мозък да спре да мисли” и умира 1937г… Имам неговите 30 тетрадки от затвора, където насърчава да се създават интелектуалци от работнически произход и ги определя точно за “органични интелектуалци“. Тази е и моята цел за образованието – обучение на работнически деца, култура, музика, изкуство, за да има будно и просветено гражданско общество във Внецуела”.   Раул Мородо за политиката на президента Чавес  С испанския дипломат и политик, академик Раул Мородо, с който се познавахме от предишните ми мандати в Мадрид, се случихме да сме колеги и да работим заедно в Каракас. Испанският посланик написа задълбочен дипломатически анализ за политиката на президента Чавес, който съм коментирала не веднъж. Според посланика „Уго Чавес демонстративно ненавиждащ американския президент Буш и е от малкото латиноамерикански лидери, които открито си позволяват да го мразят, защото зад Чавес стои Венецуела, която притежава най-мощното оръжие в региона – петрол и злато, които въпреки противоречията, пътуват редовно за САЩ и света... За да почувстваш венецуелската реалност, трябва да си се докоснал и потопил в тази действителност и задължително да отчетеш исторически момента.  Президентът Чавес беше неизбежен и необходим за Венецуела в този исторически момент. Чавес промени венецуелския политически сценарий и лицето на венецуелската политика. Той е нестандартен политик. Неговият весел и директен стил в контактите му с хората се различаваше коренно от традиционния на предшественици и на много други днешни лидери от региона.   Малко са държавниците толкова провокативни, какъвто бе Чавес в контактите си с бизнесмени, медии и елитната класа, с политическите си противници в страната и в чужбина. Никой венецуелски президент до сега по света не е имал такъв имидж, толкова висока международна известност в света...   Чавес притежава голям идеологически и политически синкретизъм, тоест способност да приеме разнородни доктрини. Той съумява да помирява представители на различни доктрини, които нямат връзка помежду им. Чавес извади за свой идеал Симон Боливар, идеалът на венецуелеца. Този идеал се ражда в търсене на национална политическа идентичност, а в международен план – за латиноамериканската интеграция в борба с утопичното мислене...“   Оливър Стоун и Чавес във филма“На Юг от границата“ Американският режисьор Оливър Стоун представи в Каракас филма си “На Юг от границата”, в който са включени 7 латиноамерикански президенти с интервюта с цел да разруша грешната представа за тях, тиражирана в медиите в САЩ и в Европа. Според режисьора „това са президентите на власт в континента, които наистина си приличат с народите им. За главен герой на филма избрах Уго Чавес, защото той е истински и това не може да убегне от обектива, той не симулира, в него има нещо наивно, понякога греши и после се поправя, но е внимателен. Той е човек, който можеш да обикнеш, той е личност, която се е посветила на народа си, за да му служи и помага...” „Всички латиноамерикански лидери в един глас заявяват едно и също. Те искат сами да упражняват контрол над своите природни ресурси, да развиват и укрепват регионалните връзки, да бъдат третирани като равни от страна на САЩ и да са независими държави... Президентът Чавес не се оказа диктатор, нито фокусник, както го описваха медиите в САЩ. Чавес беше президентът, който търси икономическо равновесие в региона, Чавес е най-органичният човек, който съм срещал.”, Каракас 2010г.   Наоми Кембъл за Чавес, „ангел-бунтар“ Моделът Наоми Кембъл, т.н. “черна пантера” в качеството си на председател на фондацията Нелсън Мандела гостува в Каракас за интервю с президента Чавес. Да си спомним, че и Джина Лолобриджида навремето пътува до Хавана, за да направи фотосесия за Фидел Кастро. Та Наоми, след разговор и среща с венецуелския президент, след като разгледала неговата огромна библиотека и картини, които той грижливо пази, пише за Чавес: „Лошото момче в световната политика се оказа смел, безстрашен, но не и неразумен. Надявам се отношенията между Венецуела и САЩ да се подобрят в близко бъдеще. Каквото и да крие бъдещето, за мен ролята на Чавес ще бъде тази на ангела-бунтар” , Каракас - 2008г.   От Чавес в униформа, до Чавес в костюм “Армани” Говореше се често, че в Чавес живеят двама различни образа Чавес. Единият, облечен като кубински войн, а другият – строго елегантен „в един от 100-те костюми “Армани”, които има в двореца Мирафлорес. Разграничаването в облеклото си Чавес прави според срещите си – с червена фланелка и маслинено зеления в стил Фидел Кастро костюм или с елегантния костюм на европейския дизайнер.   Говореше се, че експертите по протокол се отнасят внимателно към облеклото на „Ел Команданте-Президенте“. Ако Чавес отива на официална среща с дипломати или с чужди президенти, в този ден той изважда от гардероба “Армани”, за да бъде държавникът със стил.   При друг повод, когато облече зеления дочен костюм с червената фланелка, сякаш се облича в желязо. Той става войнствен, летят оловни думи...Дръжте се, войнът връхлита... Скрийте се в траншеите … пристига най-мускулестият от квартала… Проблемът е, че не знаеш кой е истинският Чавес, войнственият или държавникът в “Армани”, или и двамата“, коментира журналистът от „Универсал“ Елиас Рохас, 2010г. Игнасио Рамоне за Чавес Външнополитическият анализатор Игнасио Рамоне пише за Чавес: „Враговете на Чавес по света не се спират пред нищо: държавен преврат, петролни стачки, изтичане на капитали, опити за атентати… Подобно ожесточение не е наблюдавано в Латинска Америка от времето на атаките на Вашингтон срещу Фидел Кастро.“ /“Монд Дипломатик”, 2007г./   На 5 март 2013г. Чавес замлъкна завинаги. Дълго време пламенният държавник и оратор и неговите речи кънтяха на запис, докато залите и площадите опустяха, а народът разбра, че е осиротял.   /Повечето от спомените са от книгата ми „Магията Латинска Америка“, 2011г. /", "date": "2019.03.05", "title": "Жоржета Пехливанова: Венецуела - 6 години без Чавес. “De mortuis aut bene aut nihil!” "}
{"url": "http://epicenter.bg/article/Prof--Vasil-Mrachkov/176814/11/0", "text": "    - Въпросът за възнаграждението на народните представители не е трудово-правен въпрос, а конституционен проблем. Той е част от правното положение на народните представители, което е уредено в Конституцията. На него са посветени няколко разпоредби в Глава III от Конституцията, които са тематично подредени от чл. 67 до чл. 72.  Следователно отговорът на обсъжданите  . Както многократно се е произнасял Конституционният съд Правилникът за организацията и дейността на Народното събрание е особен вид нормативен акт на Народното събрание, който урежда организацията и дейността на Парламента, а не въпроса за правото на възнаграждение на народните представители.  -   - Да, чл. 67 от Конституцията ясно и категорично възприема т.н. свободен парламентарен мандат на народните представители. Този мандат означава, че народните представители представляват всички български граждани, а не само своите избиратели от съответния избирателен район. Народният представител добива това качество с факта на избирането му, а не от деня на полагане на клетва пред Народното събрание и встъпването в длъжност на новоучреденото Народно събрание.   Народният представител изразява интересите не само на тези, които са го избрали по пропорционалната избирателна система с или без преференции, но и на тези, които не са гласували за него или пък са гласували за друг кандидат. Това означава, че народните представители са призвани да представляват всички граждани на Република България от придобиване на това им качество, а това поставя много по-трудни и по-широки по обхват функции на народния представител със свободен, а не с императивен мандат.  с работно време и работни дни. Той е единствено и само народен представител 24 часа през денонощието, 7 дни в седмицата и 365 календарни дни в годината, докато трае неговият свободен мандат.    нито на Кодекса на труда и на действащото трудово право.   В действащото трудово право понятието за работодател е легално определено в § 1,т.1 от Допълнителните разпоредби на Кодекса на труда. Това понятие е създадено от Народното събрание като законодател и веднъж създадено, то е задължително за спазване и точно използване от същото Народно събрание, когато действа като работодател на служителите по трудовото правоотношение.    - В свободния мандат и изпълнението на функциите на народен представител - уникалното конституционноправно положение на 240-те народни представители в Народното събрание, независимо от коя листа и от коя партия са избрани,  Тази уредба се съдържа в чл. 71 от Конституцията, съгласно която „Народните представители получават възнаграждение...”. Тази разпоредба има богат тълкувателен потенциал. В нея струва ми се, съзнателно се пропуска определянето на възнаграждението като „трудово”, както го прави, например, Кодексът на труда за работници и служители или като „работна заплата”, както постъпва Законът за държавния служител.  Друг е въпросът за размера на възнаграждението. Съгласно посочения текст на чл. 71, то се определя от Народното събрание. Но този конституционен текст урежда само размера, а не и въпроса за правото на възнаграждение. Разликата е голяма в юридическото съдържание на първата и на втората част от чл.71 от Конституцията:  Размерът на възнаграждение на народните представители се определя според реалното изпълнение на функциите на народните представители. Тук вече се намесва и Правилникът за организацията и дейността на Народното събрание и въпросът се урежда по т.н. Финансови правила по бюджета на Народното събрание, които представляват приложение към Правилника и следователно са част от него.    - Изпълнението на функцията на народните представители според десетилетната практика на Народното събрание, включително и според действащия Правилник за организацията и дейността на 44-тото Народно събрание и конституционноправната наука, включва три основни критерия или компоненти за изпълнение на конституционната функция на народните представители:  , участие в законодателната дейност в пленарните заседания на Парламента и в дейността на постоянните комисии;   участие в парламентарния контрол и , за поддържане на връзки и срещи с избирателите и не само с неговия район, а с всички български граждани в страната и вън от нея , съобразно неговия свободен парламентарен мандат.  При създадената обстановка след излизането на ПГ на БСП от 44-ото Народно събрание през последните две-три седмици ( ) има основание, включително и в конституционната делегация на чл. 71 от Конституцията, от брутното възнаграждение на народните представители да се намалява размерът на възнаграждението заради неучастието им в законодателната и парламентарна дейност през времето на отсъствието им в сградата на Народното събрание. Но през това време народните представители, според публични изявления и данни, които съобщават средствата за масова комуникация, те са сред избирателите, провеждат срещи с тях, обсъждат с техните и с компетентните органи на местната администрация и местното самоуправление техните жалби и проблеми, обясняват им дейността на Народното събрание и по този начин на упражняват третия основен компонент от конституционните задължения на народните представители.  -    - Не. За изпълнението на конституционните им задължения, на народните представители през времето, за което те продължават да осъществяват връзките и контактите с избирателите, на общо основание им се дължи да получават част от основното им възнаграждение по чл. 71 и на основание чл. 5 от финансовите правила на бюджетна на Народното събрание. Към това възнаграждение трябва да се прибавят и съответна част от някои допълнителни средства, които са неизменно присъщи на качеството им на народни представители, което те запазват – по чл. 7 от финансовите правила за придобит трудов стаж и професионален опит, т.н. възнаграждение за клас, всички осигурителни и здравно-осигурителни вноски, за застраховка живот, възнаграждение по чл. 7 и 8 за транспортни разходи, по чл. 9 и 10 други, които са допълнителни за качеството народен представител, които те не са загубили през времето, за което не присъстват на заседанията на Народното събрание.  - Като народни представители, не. Лишаването на народните представители от възнаграждение, както сочи чл. 71 от Конституцията, е с факта на напускането им, води само до известни изменения в неговия размер за времето, докато се завърнат в Народното събрание. Това е въпрос на бъдещо несигурно развитие и по него не могат да се правя догадки.  Обсъждането на този въпрос поставя редица конституционни и специфични правни въпроси, които се нуждаят от задълбочено професионално и експертно проучване и обсъждане преди да се пристъпи съм тяхното решаване. Затова са необходими професионални обсъждания, експертиза, вникване и точно прилагане на Конституцията. Това са въпроси, които продължават да бъдат предмет на обсъждане от народното представителство.     - Обърнете внимание на чл. 71 от Конституцията, която гласи: „Народните представители получават възнаграждение”, не се казва никъде: „народни представители получават възнаграждение за изпълнение на функциите си”.    - Интересен въпрос. Има две писти за отговор. Първо, зависи какви са промените.  , който има богата практика по оспорване на конституционността на Правилника за организацията и дейността на Народното събрание. Второ, зависи от съдържанието на решението на Конституционния съд. Това са въпроси на бъдещо несигурно развитие, по които не мога да си позволя коментар.  - Важно е промените в Правилника да бъдат приети с необходимото мнозинство от народното представителство, а не от броя на партиите, които са участвали при приемането им. Правилникът се променя, за разлика от законите, по една по-лека процедура. Първо, той се гласува на само едно четене. Второ, няма такива изрични наредби в Конституцията, че при промените на Правилника се изисква присъствие на всички парламентарни групи. Такова разграничение направи Конституцията в чл. 73, който урежда приемането на този Правилник, който се приема по общия ред на приемане на нормативни актове, за който се изисква обикновения форум. Друг е въпросът, че с това, се накърнява престижа на парламента и на конституционализма.    - Това е за сметка на престижа на Народното събрание и на пълнотата на политическия плурализъм по чл.11 от Конституцията.     ", "date": "2019.03.05", "title": "Проф.Мръчков: Отнемането на заплати на напусналите депутати ще създаде проблеми пред Конституцията"}
{"url": "http://epicenter.bg/article/Plamen-Grozdanov--bivsh-nash-poslanik-v-Rusiya--Miler-veroyatno-igrae-loshoto-chenge-s--Turski-potok-quot-/176817/11/0", "text": "  - Такава визита винаги е полезна. Поддържането на диалога е нещо важно, особено със страна като Русия. И особено предвид развитието на нашите двустранни отношения. До 2018-а имаше цели шест години, когато реално бяха стопирани всички отношения между нашите две страни.  С посещенията миналата година на президента Радев и на премиера Борисов в Русия диалогът се отключи. Интензивираха се контактите и по други линии, най-вече – по парламентарна. Имаше посещения на заместник председатели на Народното събрание в Русия, на шефове на комисии от руската Дума – тук. Сега – на премиера Медведев. Предстои председателят на българския парламент да посети Русия.  Всичко това е много позитивно, защото трябва да се поддържа политически диалог. Русия е такава страна, че ако не го правиш, не можеш да решаваш редица други въпроси.  - Не можеше да се очаква кой знае какво. Такова посещение не може да мине без подписването на документи. Такива имаше. Факт стана споразумение за развитие на туризма. Подписа се протокол за изменение и допълнение на Закона за социална защита, действащ от 2010-2011 г. Нужно бе да се актуализира, за да има по-добро обслужване на българи и руснаци, които са придобили пенсионни права в една от двете страни.  Много е важно според мен, че се съгласува план за консултации между двете външни министерства. Това също не се правеше за доста дълъг период и не бе разумно.  - Още когато беше стопиран „Южен поток“, при посещението си в Турция през 2016-а Путин използва словосъчетанието, че Русия иска „железобетонни гаранции“ от Европейския съюз, за да може да вземе решение за Южен поток“. „Южен поток“ отпадна, сега на дневен ред е въпросът за „Турски поток“.   - Да, дали ще мине през България. Нашата позиция е пределно ясна: ние сме заинтересовани от един такъв транзит. Още повече, както знаете, настоящето споразумението между Русия и Украйна за транзит на газ по тръбопровода „Дружба“ изтича в края на тази година.  Вярно, ние сме защитени до 2030 година с договор и има-няма газ, ние би трябвало да получаваме съответните финансови средства, съгласно договора.  Но значително по-сигурно е и за нас е много важно тази газ, която минава по „Турски поток“ да отива и до газовия хъб. Решението на Европейската комисия е, че там трябва да има три доставчика. Защо единият да не е Русия? Дългосрочната задача на нашата страна би трябвало да бъде диверсификация на източниците. Водят се преговори и с други страни. Има и други европейски държави, и членки на ЕС, които са заинтересовани „Турски поток“ да мине през България. Икономически и логистично това е най-изгодно. И Сърбия, и Австрия, и Унгария стоят зад такова решение.  Мисля, че този път ние, в България, си свършихме добре работата. Подходи се правилно – направи се пазарен тест за възможностите за запълване на капацитета на тръбата, а след това – да се мисли кой ще я строи и как. Надяваме се, това да е „Булгартрансгаз”. Остана да видим, какво решение ще вземе руската страна и какво – Европейската комисия. Но ние, този път,  сме спазили всички изисквания на ЕК. - Според мен – не. Преговорните процеси по тези проекти са доста сложни. Нещата в крайна сметка винаги се решават от политическото ръководство, не от Милер. Не омаловажавам ролята на Милер при взимането на подобни решения, но може би той играе ролята на лошото ченге в случая. Това, което той каза е, че Русия не е заинтересована от участие в проекта „Балкан” за газоразпределителния център. Но тази руска позиция не е нова. Знаем кой приема тези решения в Русия.  - Познавайки практиката на посещения на държавния глава на Русия, той никога не прави посещения, ако няма ключови въпроси, които да бъдат решени. Или да се подпишат важни документи от гледна точка на двустранните отношения. Така че ние може да очакваме визита на Путин, само ако се постигне договореност – първо на експертно равнище, после – на политическо, за важен проект или събитие. Такава е практиката.  - Да, Алексей Милер е изключително опитен специалист и много влиятелна фигура в Русия по въпросите от негова компетентност. По време на това посещение трябваше да се направи преглед на пътната карта, един документ подписан между „Газпром” и Министерството на енергетиката, ако не се лъжа, в средата на 2017 г., да се набележи какво предстои да се прави. Нормално е този преглед да стане в присъствието на ръководителите на двете страни, подписали документа. - Австрия е доста заинтересована. Главно заради това, че иска да стане разпределителен център на газ, която да прехвърля към други части на Европа, най-вече – към Южна Европа. Австрия многократно декларира, че има интерес. Потреблението на газ непрекъснато се увеличава. Нужда от газ ще има.  - Да. Гърците винаги добре са си играели картите. Те винаги подхождат от гледна точка на техния национален интерес. Добре осъзнават интересите си и добре се борят за тях. Не е лошо да се поучим от тях по редица въпроси, свързани с определени външно-политически и икономически решения.  - Едно от условията за реализацията на северните потоци е да не спира газта през Украйна. Но този въпрос е сложен от технологично и техническо естество. Газопроводът е доста стар. Той се нуждае от сериозна рехабилитация. От друга страна е удобен за снабдяване на страните от Централна Европа. За тях е по-добре да получават суровината по тази тръба. Позицията и на ЕС, и на Германия е газта през Украйна да не спира. Не вярвам това да бъде преустановено. Но въпросът е сложен. Дано политическите аргументи да не вземат връх при взимането на съответното решение. - На четири очи е възможно да е било обект на разговорите. Не съм запознат с детайлите. Но зная, че са преговаряли за фериботна линия от Бургас до Новоросийск. Това ще улесни придвижването на руски туристи в България, които желаят да идват с автомобилите си. Знаете, че има много руснаци, които са собственици на недвижими имоти у нас.  Що се отнася до милитаризацията, мисля, че това е силна дума. Ясно е, че след завземането на Крим има по-често присъствие на морски съдове на страни-членки на НАТО. Но до милитаризация не ми се вярва да стигнем.  И политически.  Големият проблем е българския износ. Той реално е около 400 милиона, като половината от тях са по линия на доставките на части за автомобили. Голяма част от западноевропейските производители построиха свои заводи в Русия и на практика те произвеждат автомобилите там и не ги изнасят от своите страни. По линия на кооперирането, което нашият автомобилен клъстер има, голяма част от тази продукция отива и към Русия. Но, за съжаление, там няма кой знае каква добавена стойност за нас.  Другият ни износ е даже под 200 милиона. Причините са първо санкциите. Ние бяхме ударени жестоко, особено нашата хранително-вкусова промишленост и селскостопанска продукция. Мястото веднага бе завзето, защото празно място на пазара не се оставя, особено на такъв голям пазар като руския.  Другата наша грешка е, че не следим внимателно какво става в Русия. Още когато аз бях там – това е периодът 2006-2012 година – една голяма част от западноевропейските страни, но и част от страните от Централна и Източна Европа, направиха логистични центрове в Русия, започнаха да изнасят свои производства и практически санкциите не ги засегнаха толкова силно, колкото нас. Нашият бизнес като че ли се страхуваше да инвестира и да прехвърли производството си там.  Да вземем за пример фармацията. Руското правителство прие програма за по-голяма независимост от фармацевтични продукти, защото беше стигнала до положение близо 80% от лекарствата на руския пазар да са вносни. С тази програма бяха осигурени чудесни условия за инвеститорите лекарства да се произвеждат на място. Голяма част от фармацевтичните производители изнесоха своите производства. Нещо, което ние не направихме. Ставаше дума за сериозно перо – стигали сме до 150 милиона износ на фармацевтични продукти. Сега то е намаляло значително.  Така че както геополитическата обстановка, така и нашите собствени грешки са причина за намалелия износ. ", "date": "2019.03.05", "title": "Пламен Грозданов, бивш наш посланик в Русия: Милер вероятно играе лошото ченге с „Турски поток\""}
{"url": "http://epicenter.bg/article/AETs--quot-Kozloduy-quot--s-nov-zam----direktor/176784/4/0", "text": "От днес, 5 март 2019 г., за заместник изпълнителен директор на “АЕЦ Козлодуй” ЕАД е назначен Александър Николов.  Той е работил 27 години в атомната централа. Бил е изпълнителен директор, заместник изпълнителен директор, директор на дирекция “Производство”, ръководител на управление “Експлоатация”. През годините е заемал и други ръководни и оперативни длъжности, сред които дежурен инженер на блок, главен дежурен на АЕЦ, главен технолог “5, 6 блок”, ръководител на направление “Експлоатация”, главен инженер на Електропроизводство-2, ръководител на направленията “Инженерна поддръжка”, “Инженерно осигуряване” и “Инженерно-техническо осигуряване”.  През последните 4 години е работил в Института за ядрени изследвания и ядрена енергетика към БАН.  Александър Николов е завършил специалност “Топло- и ядрена енергетика” в Технически университет – София. Има допълнителна мениджърска квалификация по “Организация и управление на бизнеса” и “Индустриален мениджмънт” от Стопанска академия “Д. А. Ценов”, Свищов. Завършил е и редица международни квалификационни курсове – “Мениджмънт на големи проекти” в Мадрид, Испания; “Експлоатационна безопасност на атомни централи” в Карлсруе, Германия; “Експлоатационна безопасност на АЕЦ” в Токио, Япония; “Експлоатация на АЕЦ – надеждност и безопасност” в Чикаго, САЩ, и др.  ", "date": "2019.03.05", "title": "Александър Николов се завърна в АЕЦ \"Козлодуй\" като зам. - директор"}
{"url": "http://epicenter.bg/article/KZK-zapochva-proverka-na-sdelkata-za-Nova-televiziya/176796/4/0", "text": "Комисията за защита на конкуренцията започва проверка на сделката за Нова телевизия. Съобщението е публикувано в публичния електронен регистър на комисията.  На 22-ри февруари стана ясно, че фирмата \"Адванс медиа груп\" на бизнесмените Кирил и Георги Домусчиеви и шведската медийна група Модерн таймс груп са подписали договор за продажба на Нова броудкастинг груп.  Прехвърлянето на собствеността подлежи на одобрение от антимонополния орган.  Стойността на сделката е 185 милиона евро. Очаква се тя да бъде финализирана през второто тримесечие на 2019 година. Споразумението предвижда българската компания да придобие 100% от Нова телевизия.  През миналата година КЗК забрани сделката за продажбата на Нова броудкастинг груп на инвестиционна компания, управлявана от чешкия милиардер Петер Келнер. От регулатора се аргументираха тогава, че значителният брой средства за масова информация, с които ще разполага обединената група, ще ѝ даде съществено предимство пред останалите участници, предоставящи медийни услуги, отбелязва БНР.  ", "date": "2019.03.05", "title": "КЗК започва проверка на сделката за Нова телевизия"}
{"url": "http://epicenter.bg/article/Liberiyska-firma-e-noviyat-sobstvenik-na-tankera--Bdin-/176804/4/0", "text": "Либерийска фирма е новият собственик на танкера „Бдин“, който близо 2 години е задържан на бургаското пристанище.   От Изпълнителната агенция „Морска администрация“ заявиха, че ще изискат официални документи за смяната на собствеността на танкера, заради който Либия обвини България в пиратство, предаде БНР.   Днес държавните институции са получили само уведомително писмо. То е от фирма \"Булгаргеомин\" и в него се посочва, че собствеността на танкера \"Бдин\", който преди българската фирма да го придобие носеше името \"Бадр\", сега вече е прехвърлен на либерийското дружество \"Морган и Ко\". Дали корабът е продаден, или е само прехвърлен на друга фирма, все още не е ясно.   От фирмата-оператор на танкера, \"Корморан шипинг\", заявиха, че за момента флагът не е сменен. В момента танкерът е с панамски флаг.   Танкерът \"Бадр\" бе задържан на бургаското пристанище близо две години заради съдебни спорове за собствеността между две търговски дружества - българско и либийско. В края на миналата година под контрола на Гранична полиция и Морска администрация бяха сменени флагът и екипажът на танкера. Тогава индийските моряци и либийският капитан бяха заменени с украински екипаж.", "date": "2019.03.05", "title": "Либерийска фирма е новият собственик на танкера „Бдин“"}
{"url": "http://epicenter.bg/article/Stroitelstvoto-na-AM--Hemus--mezhdu-Belokopitovo-i-Buhovtsi-shte-priklyuchi-prez-2021-g-/176818/4/0", "text": "  Това съобщи в Търговище днес министърът на регионалното развитие и благоустройството Петя Аврамова при участието си в дискусията „Европа в нашия дом“.   Очаква се изграждането на останалите около 15 км да започне до края на тази година, съобщи министър Аврамова. Тя обясни, че се водят общо 29 дела от собственици срещу решението за отчуждаване на земи. Всички първи заседания са насрочени през първата половина на 2019 г. С трима от собствениците на имоти текат споразумения за обезщетяване със земеделска земя.   В момента агенцията подготвя обществената поръчка за избор на оценител, който да изготви доклада за стойностната равносметка между имотите - частна собственост, засегнати от трасето на АМ \"Хемус\", и предложените за обезщетение от Държавния поземлен фонд. Така за строителство ще бъдат освободени 51 имота в землищата на селата Макариополско, Черенча, Градище и  Буховци.     Автомагистралната отсечка ще бъде с по две ленти за движение в посока, две ленти за спиране, средна разделителна ивица, водещи ивици и банкети. Предвидено е изграждането на пътен възел „Буховци“ при пресичането на АМ „Хемус“ с пътя Буховци – Макариополско, както и пътни връзки с п.в. „Белокопитово“ и с пътя Търговище – Варна. В рамките на проекта ще бъдат изградени също 7 виадукта, 10 селскостопански подлеза и мост над р. Пакоша.   През 2018 г. в подобряване на пътната инфраструктура в област Търговище са инвестирани около 26 млн. лв.     Като важни за общините министърът определи инвестициите по Оперативна програма „Региони в растеж“ 2014-2020, с които се облагородява градската среда, ремонтират се улици и булеварди, подобрява се транспортът, санират се училища и детски градини, здравни и социални заведения.   На територията на област Търговище са сключени 15 договора по програмата за близо 33 млн. лв., които ще подобрят живота на хората. 12 от тях са проекти на общини на стойност над 28 млн. лв. Над 4 млн. лв. се инвестират по общо три проекта на министерствата на образованието и науката и на здравеопазването, с които се модернизират седем учебни заведения и се обновява здравната инфраструктура.   В Търговище министърът съобщи, че административната област е една от шестте нови територии, които отговарят на условието в техните граници ВиК услугите да се предоставят от един ВиК оператор, което я прави допустима за получаване на безвъзмездна финансова помощ от фондовете на Европейския съюз.    Много млади хора не се ориентират към техническите специалности, а те дават по-широко поле за изява и развитие. Основният ни приоритет е образованието – правим добри училища, осигурихме по-високи доходи на учителите, работим и за модернизиране на инфраструктурата. Това, което държавата може да направи, го прави, защото всички големи инвеститори търсят инфраструктура и добре подготвени кадри. Затова – ориентирайте се към технически науки, те дават шанс за развитие и високи доходи, отбеляза Аврамова.   .", "date": "2019.03.05", "title": "Строителството на АМ „Хемус“ между Белокопитово и Буховци ще приключи през 2021 г."}
{"url": "http://epicenter.bg/article/Apelativniyat-sad-gleda-myarkata-na-Borislav--koyto-ubi-zhena-si-vav-Varna/176744/3/0", "text": "Варненският апелативен съд решава дали да остави за постоянно в ареста мъжа, задържан за убийството на съпругата си.  Жената е била подлагана на продължително домашно насилие. Повод за скандала, завършил с фатален край, е спор за имущество, което обвиняемият искал да изнесе от семейното жилище, предаде БТВ. Скандалът се разиграл два дни преди делото за развод.  Макар че случаят не попада в новите разпоредби на Наказателния кодекс, които криминализират домашното насилие, Борислав Николов е обвинен в най-тежкото престъпление – умишлено убийство, извършено с особена жестокост.  Според защитата Николов не е извършил деянието, а само е ударил няколко шамара на съпругата си. Прокуратурата пък изтъква агресивно поведение през целия период на брака, доказано с многократни предупреждения с полицейски протоколи.", "date": "2019.03.05", "title": "Апелативният съд гледа мярката на Борислав, който уби жена си във Варна"}
{"url": "http://epicenter.bg/article/V-Burgas-zadarzhaha-izbyagal-zatvornik/176766/3/0", "text": "Задържаха обявен за общодържавно издирване 20-годишен криминално проявен бургазлия, съобщава Нова телевизия.  На 05.03 около 01.00 часа в резултат на целенасочените полицейски действия на служителите от Пето Районно управление - Бургас е задържан обявен за общодържавно издирване 20-годишен криминално проявен бургазлия, отклонил се преди седмица от работен обект от открит тип, разположен край кв. „Сарафово“.  Бургазлията излежавал десетмесечна присъда „лишаване от свобода“ за извършени кражби на вещи. След като се отклонил от обекта, криминално проявения мъж се укривал в различни необитаеми къщи в обитавания от него бургаски квартал „Меден рудник“, чиито собственици работели извън страната.  По време на задържането 20 годишния мъж се държал агресивно, което наложило използването на физическа сила и белезници. Бургазлията ще бъде върнат обратно в бургаския затвор за доизтърпяване на присъдата „лишаване от свобода“.  ", "date": "2019.03.05", "title": "В Бургас задържаха избягал затворник"}
{"url": "http://epicenter.bg/article/Tragna-deloto-sreshtu-Dyankov--Traykov-i-Prokopiev/176774/3/0", "text": "С четене на обвинителния акт започна заседанието по делото срещу бившите министри Симеон Дянков, Трайчо Трайков и бизнесмена Иво Прокопиев, съобщи \"Канал 3\". Обвиненята са за продажбата на държавния дял в EVN на занижени цени. Пред магистратите Симеон Дянков каза, че е действал спрямо закона. А подсъдимия Иво Прокопиев заяви, че не разбира обвинението срещу него.  В този момент се провежда и разпитът на първия свидетел. Това е сегашният министър на икономиката Емил Караниколов. Той заяви, че е била сформирана междуведомствена комисия за извършване на приватизационната сделка. В нея бившият финансов министър не е участвал пряко. Решенията за критериите по избор на инвестиционен посредник взимала от Доротея Пандова. За нея се знае, че е именно тя е била топлата връзка между Дянков и Прокопиев, подчертава изданието.  В периода от 2010 до 2017 г. той ръководеше Агенцията по приватизация. А сделката по приватизацията е извършена точно в този период. Според прокуратурата Дянков е поискал Караниколов да възложи оценката на последните държавни 33% в EVN на \"Булброкърс\". Това било с цел инвестиционният посредник да се облагодетелства с над 1,2 млн.лв. Това обаче е станало след като е съветван от Иво Прокопиев по какъв начин да се извърши сделката. А Трайчо Трайков е обвинен в умишлена безстопанственост с щети от над 20 млн. лева. Любопитен щрих преди започването на заседанието беше,че подсъдимия бивш министър Симеон Дянков изблъска безпричинно оператора ни докато той правеше кадри.  Разследването започна през 2013 година след сигнал на тогавашния председател на Комисията за финансов надзор Стоян Мавродиев. От тогава делото беше връщано на държавното обвинение няколко пъти заради неясноти в обвинителния акт. А делото ще продължи и утре с разпити на свидетели.    ", "date": "2019.03.05", "title": "Тръгна делото срещу Дянков, Трайков и Прокопиев"}
{"url": "http://epicenter.bg/article/87-godishen-dyado-zastrelya-s-pushka-64-godishen-v-Plevensko/176786/3/0", "text": "На 2 март 2019 година в полицията е постъпил сигнал, че около 15.30 часа в село Ставерци 87-годишен с пушка e произвел изстрел към 64-годишен, който е починал на място, съобщават от ОД на МВР-Плевен.   Местопрестъплението е посетено от полицейски служители. Извършени са процесуално-следствени действия за изясняване на случая. Оръжието е предадено на служителите на реда и предстоят експертизи. Уведомен е прокурор при ОП - Плевен.   Образувано е досъдебно производство за престъпление по чл. 115 от НК. Стрелецът е задържан първоначално за срок до 24 часа. Повдигнато му е обвинение и с постановление на наблюдаващия прокурор е задържан за 72 часа. Работата продължава под контрола и ръководството на прокуратурата.", "date": "2019.03.05", "title": "87-годишен дядо застреля с пушка 64-годишен в Плевенско"}
{"url": "http://epicenter.bg/article/Dyankov-nervnichi-v-sada--blaska-operator-na-Kanal-3--VIDEO-/176802/3/0", "text": "Доста нервно за част от обвиняемите тръгна делото за продажбата на държавния дял в EVN на занижени цени. Бившият финансов министър Симеон Дянков изблъска оператора на Канал 3 преди да влезе в залата.   За това нямаше никаква причина, защото журналистът дори не снимаше него, а правеше кадри от коридора. В почивката от съдебното заседание Дянков не успя да обясни грубиянската си проява, а още по-малко да се извини, предаде Канал 3.   Помагачът Иво Прокопиев очаквано избяга щом видя камерата на Канал 3. \"Вие не сте медия\", тросна се с традиционната си и вече изтъркана реплика издателят на \"Капитал\" и след като видя, че няма репортери от неговата медия побегна към съда.   Бившият финансов министър Симеон Дянков е подсъдим за престъпление по служба. Според прокуратурата Дянков е поискал през 2011 година от изпълнителния директор на Агенцията по приватизация да възложи оценката по сделката да се извърши от фирма \"Булброкърс”, контролирана от Иво Прокопиев. Целта била дружеството да се облагодетелства с над 1 милион лева.   Пред магистратите Симеон Дянков и Трайчо Трайков казаха, че са действали спрямо закона. А подсъдимият Прокопиев отново заяви, че не разбира обвинението срещу него.   Първият свидетел по делото беше сегашният икономически министър Емил Караниколов.   От 2010 до 2017 именно той е начело на агенцията по приватизация. Пред магистратите той посочи, че преди осъществяване на сделката той се е срещал няколко пъти с Дянков и Трайков. Бившият финансист номер 1 обаче не му бил оказвал личен натиск.   \"Имаше все пак влияние по отношение на комисията, от представител, който е назначен от него. Кой е този човек? Доротея Пандева, която се бъркаше в определяне на критериите, даваше предложения и държеше те да се случат\", коментира Караниколов.   Именно Пандева е дърпала конците и е ръководила работата на комисията. За нея се знае, че тя е осъществявала контакта между тогавашния министър Дянков и приятеля му Прокопиев.   Трайчо Трайков пък е с обвинение за умишлена безстопанстеност. В резултат нанесените щети за държавата са за над 20 милиона лева. По делото са подсъдими и трима мениджъри от консултантската фирма \"Булброкъсрс”. Следващото заседание е утре, когато разпита на свидетели продължава.   Ето как влязоха в съдебната зала обвиняемите:  ", "date": "2019.03.05", "title": "Дянков нервничи в съда, блъска оператор на Канал 3 (ВИДЕО)"}
{"url": "http://epicenter.bg/article/Dmitriy-Medvedev--Okolo-polovin-milion-ruski-turisti-vsyaka-godina-idvat-v-Balgariya/176775/2/0", "text": "Премиерите на България и Русия Бойко Борисов и Дмитрий Медведев откриха българо-руски бизнес-форум, посветен на туризма. Това е основният акцент от втория ден на визитата на госта в София.   В изложението си при откриването гостът подчерта, че около половин милион руски туристи идват всяка година в България. Българският министър-председател пък изтъкна, че страната ни води миролюбива външна политика, за да привлече повече туристи.   „В условията на санкции и на голямо напрежение на многополюсния свят, ние с Дмитрий Медведев успяваме да поддържаме доста добри и прагматични работни отношения. Не бива пак да се делим като нация на русофили, русофоби. Нека си гледаме нашите важни български интереси“, заяви Борисов. Той посочи, че премиерът Медведев е любител фотограф и е останал очарован при посещението му при Тракийското съкровище.   „Имаме добри неща, които можем да предложим в сферата на историческия, културния и религиозния туризъм. Стотици милиони държавата вложи в църкви, манастири, джамии. Въпреки трудните международни отношения, успяхме да запазим добрия тон, който дава възможност там, където не попадат санкциите с цялата си гилотина, максимално да можем да развиваме отношенията си. В 59 града имаме центрове за издаване на визи от 1 февруари, за да се улеснят максимално туристите“, заяви Борисов и припомни, че се говори за фериботна връзка между Бургас и Новоросийск.   „С министъра на туризма и Сдружението на общините обсъждаме, за да можем да отговорим на конкуренцията от Турция, да направят точна сметка, за да се подпомогне браншът. Защото имаме и зимен, и летен, и голф, и ловен туризъм, където може да се направи много. Не случайно и на нашите бази непрекъснато се подготвят руски спортисти“, посочи той. Премиерът обясни, че България ще се постарае да бъде по-гъвкава. „Защото действително при тази конкуренция туристът избира най-добра дестинация – цена, обслужване, качество на храна и сигурност. В това отношение на пръв поглед изглежда лесно, но нашата балансирана външна политика дава до голяма степен и сигурността, защото ние поддържаме прекрасни отношения и с Катар, и с Египет, и със Саудитска Арабия, и със Сърбия, и с Косово, и с Палестина“, коментира Борисов.   „Водим миролюбива политика, за да можем да бъде максимално защитени“, посочи той. „В сферата на детския туризъм с Медведев говорих да му пратим снимки на пионерския лагер на Камчия, за да можем да развием и това“, коментира Борисов.   „Стотици милиони губим заради санкциите, затова винаги съм настоявал да се върнем на масата за преговори“, посочи той. Бойко Борисов обясни, че България се гордее със стабилния лев и връзката му с еврото. \"И очакваме тази година да ни поканят в чакалнята на еврозоната\", каза още българският премиер.    „Между Русия и България има туризъм и той е на доста добро ниво. Нашата обща култура и гостоприемството са основата за това“, заяви Медведев, цитиран от \"Фокус\". „Около половин милион туристи от Русия всяка година идват в България. И значителна част от тях имат недвижими имоти на крайбрежията – според различни оценки около 30 000 души. Добрата туристическа инфраструктура на добра цена и климатът привличат най-вече руските туристи. Сигурността също е много важна черта. С една дума – тук са създадени всички условия за добра и пълноценна почивка, включително и с деца“, посочи той. „Българи също ходят на почивка в Русия – около 50 хил. души. И Русия има какво да предложи – Олимпиада, Световно по футбол, има много градове, където ходят туристи освен Москва. Искаме за нашите български приятели да разкрием цялата ни страна“, посочи руският премиер. Медведев подчерта, че най-важно за Русия е да има добро ниво на обслужване. „Защото на някои места то е високо, но на някои места все още не е толкова добро. Стараем се да се опрем на световната практика в тази сфера. Стараем се да предложим и нови туристически маршрути“, посочи той.   Подготвяме мащабен проект, който предвижда улесняване на визовия режим за туристи от всички страни, каза председателят на правителството на Руската федерация по време на откриването на Българо-руски бизнес форум в областта на туризма.   „Сега реализираме мащабен проект Международна кооперация и износ, който предвижда работа за улесняване на визовия режим за туристи от всички страни. Ще се занимаваме с това през есента – това е сложна задача. Ако говорим за туристическия обмен с ЕС, готови сме за най-модерни визови решения“, заяви Медведев.   Той обясни, че Русия е на първо място по брой Национални паркове в света. „Територията ни е много голяма, природата ни е богато надарила, затова ще направим каквото можем, за да могат повече хора да се запознаят с това“, посочи премиерът и обясни, че държавата ще инвестира в екотуризма.   По думите му Русия цели да развие и историческия туризъм.   „Вчера с Бойко Борисов коментирахме въпросите за комуникацията между градовете ни с морски пристанища. Това наистина е нещо важно особено в условия, в които съседите не спят и с удоволствие развиват такива комуникации – и морски превози, и авиационни“, каза още Медведев.   „Смятам, че туризмът е икономическа насока. Сега се откриват особени възможности и задачата ни е да се придържаме към максимално нестандартни подходи. Всеки, който предложи интересен туристически продукт, ще спечели“, заяви той.      ", "date": "2019.03.05", "title": "Борисов и Медведев хвалят страните си на българо-руския бизнес форум за туризма"}
{"url": "http://epicenter.bg/article/SDS-izleze-s-pozitsiya-sreshtu-reanimiraneto-na-proekta-AETs--quot-Belene-quot--/176776/2/0", "text": "Съюзът на демократичните сили е обезпокоен от поредното извеждане на темата за АЕЦ „Белене“ като национален приоритет на България.  Това се казва в официалана позиция на СДС разпространена до медиите, която публикуваме без редакторска намеса.  \"Винаги, когато български и руски държавници се срещнат на територията на едната от двете държави, темата за втората атомна електроцентрала се поставя на масата на преговорите.  Тя е постоянната дългогодишна енергийна „дъвка“, от която досега налице имаме само едно твърде скъпо оборудване и допълнителни разходи, надхвърлящи вече 3 млрд.евро.  Вчера и руският, и българският премиер заявиха, че проектът има бъдеще.  Ние, от СДС, за пореден път казваме, че АЕЦ „Белене“ не само няма бъдеще, но и няма да бъде реализиран.  СДС има ясна, последователна и категорична позиция против изграждането на АЕЦ на площадката на Белене , защото:  1. След проучване на терена от БАН от началото на 90-те години на миналия век беше установено, че площадката се намира в земетръсен район, разломната плоча е различна от тази в Козлодуй и изграждането на опасен обект, какъвто е АЕЦ, е рисково не само за България, но и за целия регион.  Тогава срещу АЕЦ“Белене“ се противопоставиха политици от всички цветове, в това число и знакови имена от БСП, като част от тях дори инициираха подписка срещу проекта. Години по-късно, отново политици от всякакви цветове, най-вече от БСП, се опитват да ни убедят, че зоната вече не е земетръсна и проектът е рентабилен.  2. Не е ясно как ще бъде решен въпросът за съхранение на отработеното гориво. Съгласно изискванията на ЕС, страна с АЕЦ трябва да съхранява отпадъците в специални хранилища. Коя община ще се съгласи да приеме тези отпадъци, как ще убеди населението, че са безопасни, при положение, че дори и депа за сметища вдигат на бунт цели райони?  3. Мощностите ни към настоящия момент са предостатъчни за нуждите на България, някои от тях не работят и са студен резерв. А част от произведената електроенергия се изнася и често пъти навън се продава на по-ниски цени, отколкото на българските потребители.  4. Българската икономика е най-енергоемката в ЕС. Ние трябва да работим за намаляване на разходите за електроенергия в бита и производството, а не да увеличаваме производствените мощности.  5. Ефективността на АЕЦ „Белене“ не е доказана. И не е вярно, че ще се построи за кратко време, вероятно това ще отнеме едно десетилетие.  6. Според анализ на банка HSBС, крайната цена ще бъде 10 млрд. 353 млн.евро. Това ще доведе до цена 75 евро/МВ час, което ще оскъпи значително електоренергията за българските граждани и фирми.  7. Закупеното вече оборудване може да бъде инсталирано на площадката на АЕЦ „Козлодуй“ , която отговаря на всички изисквания, не е земетръсна, има изградена подвързваща инфраструктура, с която ще се спестят 2-3 млрд. лева.  8. АЕЦ „Белене“ ще направи българския енергиен сектор изцяло зависим от руските суровини ( нефт, газ, ядрено гориво).  Ние сме за диверсификация и за ускорено развитие на енергетика, базирана на възобновяеми енергийни източници.  Като отчитаме горепосочените аргументи, от СДС отново настояваме, че АЕЦ „Белене“ е нефективен, ненужен и най-вече опасен за страната ни и региона проект, който управляващите използват за политически цели.  Изграждането на втората атомна електроцентрала не защитава българските национални интереси, а обслужва чужди икономически и геополитически проекти.  Построяването на АЕЦ „Белене“ означава драстично повишаване на цената на електроенергията за българските граждани\".", "date": "2019.03.05", "title": "СДС излезе с позиция срещу реанимирането на проекта АЕЦ \"Белене\" "}
{"url": "http://epicenter.bg/article/Hamid-Hamid-za-preferentsiite--Dnes-e-Denyat-na-palachinkata---chestit-praznik--kolegi-ot-GERB/176799/2/0", "text": " заяви на заседанието на парламентарната комисия по правни въпроси зам.-председателят на ПГ на ДПС Хамид Хамид.   В отсъствието на депутатите от БСП, комисията започна обсъждането на ветото на президента Румен Радев по Изборния кодекс. То предшества гласуването в пленарната зала.   \"Колкото до прословутите преференции, ще кажа една шега  обърна се към представителите на най-голямата партия в парламента Хамид.   Повод за закачката му бе отказът на ГЕРБ от високия праг на преференциите, който те наложиха при гласуването на промените в Изборния кодекс на 14 февруари. На 18-и с.м. обаче настана обрат в позицията на ГЕРБ - премиерът Борисов се намеси и поиска перефернцията да остане в съществуващия вид и да се започне процедура по избор на нов състав на ЦИК. Позицията на ДПС е последователно срещу преференциите.  Според него, вторачени в преференциите, сме подминали много по-важни ограничения на права, като възможността на българските граждани извън ЕС да гласуват на евровота и използването на майчиния език в изборната агитация.  \"Беше създадено едно изключение - българските граждани бяха разделени на две - тези, които живеят в ЕС и тези, които живеят извън ЕС\", констатира депутатът от ДПС.    \"Нито ред за това в мотивите, нито ред\", отбеляза Хамид.  В същото време напомни, че на няколко пъти Венецианската комисия ни е обръщала внимание върху това, ОССЕ, както и Съветът на Европа.   , изтъкна зам.-председателят на ПГ на ДПС.   „Едва последните няколко дни омбудсманът Мая Манолова пише писма да се направи изключение за гражданите на Великобритания. С какво те са нещо различно от гражданите в Чикаго, Истанбул, Мелбърн. Говорим за граждани с едни и същи права“, добави Хамид Хамид.   Позициите на държавния глава изложи проф. Емилия Друмева, секретар на президента по правни въпроси. „Налице е промяна в концепцията и философията на преференцията като способ за личностен избор“, обяви тя и допълни, че това обезсмисля предназначението на преференцията. „Много се говори за преференциите. Безспорно заслужава да се отчита полезният ефект на преференциите в две насоки - личностният избор и стимулът за избирателя да отиде да гласува“, заяви Емилия Друмева. „С изменението прагът получава друго измерение, вече е избирателна квота. Тя се формира не само на базата на гласовете, подадени за една листа, а на подадените гласове за всички партийни кандидатски листи, издигнати в съответния район“, посочи тя и уточни, че това обяснява защо прагът отива толкова нависоко. „Възраженията във ветото са и към отношението спрямо машинното гласуване като вид електронно гласуване“, коментира проф. Друмева.    заяви Емилия Друмева.   Тя допълни, че във ветото държавният глава възразява срещу забавянето в прилагането на машинното гласуване.   „С изненада отбелязвам, че няма представители на ЦИК. Със сигурност имаме въпроси“, коментира проф. Друмева и обърна внимание, че последните промени в изборното законодателство вменяват на ЦИК огромни по тежест и обем задачи.   „С избирателния подход в обжалването на решенията на избирателните комисии в последните изменения на Избирателния кодекс се налага впечатлението, че има присаждане, пришиване на подход, оправдан и уместен през 2011 година“, обясни Емилия Друмева.   „Това трудно може да се приспособи с правилото, че всички решения на ЦИК се оспорват през ВАС. Пришиването е направено по начин, който не се съвместява със същността, заложена в кодекса от 2014 година“, допълни тя.     ", "date": "2019.03.05", "title": "Хамид Хамид за преференциите: Днес е Денят на палачинката - честит празник, колеги от ГЕРБ"}
{"url": "http://epicenter.bg/article/Komisiyata-po-pravni-vaprosi-othvarli-edinodushno-vetoto-na-Radev-po-Izborniya-kodeks/176801/2/0", "text": " предаде репортер на Агенция „Фокус“.   „За“ повторното приемане на измененията в Изборния кодекс гласуваха 14 народни представители. Предстои ветото на държавния глава да се гласува окончателно в пленарна зала.   „  (ГЕРБ).   Според него силно се спекулираше със законодателната процедура по промените в Изборния кодекс.   „Изразявам притеснението си, че в общественото пространство много се говори, а малко се чете“, заяви Кирилов. „Политизирането на факти и обстоятелства може да доведе до изкривяване на общественото възприятие, в една или друга посока“, коментира Данаил Кирилов. „Четете публичните документи, те са достатъчно подробни. Дават представа и за най-дребния детайл. Добросъвестността изисква да се запознаем със всички детайли“, призова той.    „Не препятстваме този способ, но сме длъжни да предупредим избирателите, че не машините и хартиите ще ни решат политическите проблеми и проблемите с доверието. Създаваме си ги сами“, подчерта Данаил Кирилов.   „Истината за преференциите е, че няма нищо противоконституционно в тях. Затова, което омбудсманът говори - нека отправи искане до КС, нека да се изследва този въпрос“, каза още председателят на правната комисия. Държавният глава върна закона за ново обсъждане в парламента на 25 февруари.   Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  Измененията в Изборния кодекс минаха в парламента на 14 февруари. Според промените за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота. По този начин отпадна предишното изискване за валидност на преференцията от минимум 7% от гласовете.  След гласуването БСП напусна парламента. Няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия. ГЕРБ внесе нови промени в Изборния кодекс за възстановяване на преференцията.  Президентът призова БСП да се върне в пленарна зала за предстоящото гласуване на промените. Опозицията приветства ветото, но обяви, че няма да бъде в парламента, докато не бъдат изпълнени всичките й условия.  Управляващата коалиция ГЕРБ и „Обединени патриоти“ взе решение да отхвърли президентското вето върху промените в Изборния кодекс с аргумент, че твърденията на държавния глава Румен Радев, че няма съдебен контрол, не отговарят на истината.  ", "date": "2019.03.05", "title": "Комисията по правни въпроси отхвърли единодушно ветото на Радев по Изборния кодекс"}
{"url": "http://epicenter.bg/article/Kaloyan-Pargov--Ot-izvanrednata-aktivnost-na-kmeta-Fandakova-ne-vidyah-reshenie-n/176806/2/0", "text": "В последните дни кметът Йорданка Фандъкова обърна внимание на проблемите в Столичния градски транспорт, но не виждам никакъв резултат от тази нейна извънредна активност. Това коментира председателят на БСП - София и на групата на социалистите в Столичния общински съвет Калоян Паргов по повод срещата на кмета миналия петък с представителите на синдитаките в транспортните дружества и днешния ѝ отговор на писмото на протестиращите шофьори, съобщиха от пресцентъра на БСП - София. \"В общите приказки на кмета личи опит за замазване на проблемите. Не виждам никакви решения да произлизат от действията ѝ\", каза Калоян Паргов, който е заместник-председател на Комисията по транспорт и туризъм в Столичния общински съвет.   \"Ако наистина искаше да направи нещо полезно за шофьорите, щеше да обещае срок, в който да бъдат подобрени санитарно-битовите условия за шофьорите на последните спирки. Щеше да обещае срок за промяна на разписанията на колите така, че да има нормално време за почивка на шофьорите, щеше да обещае оптимизация на маршрутната мрежа... Има достатъчно ясни и конкретни проблеми, по които може да започнем работа в Транспортна комисия, заедно с ръководството на ЦГМ и на транспортните дружества, за да ги разрешаваме. Това симулиране на дейност от страна на управляващите в Столична община, с цел бавене и поредно замитане на проблема под килима, за никого не е полезно\", посочи Паргов. Калоян Паргов добави, че ще поиска официално от заместник-кмета по финанси и транспорт Дончо Барбалов подробна информация от всички депа в Столичните транспортни дружества за неизпълнените курсове от графика поради липса на шофьори. \"Искам да знам дали е вярно, че шофьори от градския транспорт са наказвани с глоби заради самоотлъчка, ако откажат да се явят на работа в определения им по график почивен ден\", заяви Калоян Паргов. \"Така ли смятат управляващите да решат проблема с недостига на шофьори? След активизирането на кмета Фандъкова по въпросите на градския транспорт не разбрах най-важното - как ще отстрани проблема с извънредния труд?\", добави той. Председателят на БСП - София настоява да получи отговор и на въпроса как ще бъдат защитени правата на протестиращите шофьори, които не са членове на двата синдиката. \"Защо кметът отказва да се срещне с тях? Въпросът за социалния диалог с тези хора стои без отговор\", коментира Калоян Паргов. \"Те поставиха своите искания на заседанието на Комисията по транспорт и туризъм преди седмица. И тогава всички, в присъствието на заместник-кмета Барбалов, приехме те да получат отговори на въпросите си на следващото заседание, на 13-и март. Затова очаквам тогава да поставим ясни срокове за работата по решаване на проблемите - подобряване на санитарно-битовите условия на крайните спирки, оптимизация на разписанията и достатъчно време за почивка на шофьорите между отделните курсове, подобряване на работата в сервизите, месечни и седмични графици за работа и почивка, осигуряващи задължителните по Кодекс на труда междусменни и седмични почивки\", каза още той. Калоян Паргов добави, че все още очаква и се надява преди заседанието на Комисията по транспорт и туризъм на 13-и март да получи поисканата информация за това колко часа извънреден труд е положен от шофьорите от депата в София за първите два месеца от годината.  ", "date": "2019.03.05", "title": "Калоян Паргов: От активността на Фандъкова не видях решение на нито един транспортен проблем"}
{"url": "http://epicenter.bg/article/Ninova--Dokladat-na-EK-za-Balgariya-za-2019-g--e-nay-tezhkiyat-udar-varhu-balgarskoto-pravitelstvo/176808/2/0", "text": "„Докладът на ЕК за България за 2019 г. е най-тежкият удар, който е нанасяла Европа върху българското правителство и то от партньорите на ГЕРБ“. Това заяви председателят на БСП Корнелия Нинова на пресконференция в централата на партията.   \r\n Тя цитира данни от документа: „2/3 от докладите за съмнителни сделки, изпратени от финансовите институции към звеното за финансово разузнаване, касаят местни видни политически личности. Но по тези случаи правоприлагащите органи не са предприели подходящи последващи действия“. \r\n Според Нинова това е оценка на ЕК за България. \r\n   \r\n „Кои са местните политически личности, за които в България не се водят разследвания за финансови злоупотреби?“, попита председателят на БСП. Тя припомни изказване на прокурора Гешев за КТБ, според което български политици са получавали нерегламентирано пари от Цветан Василев в куфарчета. „Тогава питахме - кои са тези български политици. До ден-днешен нямаме отговор на този въпрос. Същият въпрос седи и сега и ще го отправим към ЕК и към главния прокурор на България“, категорична е Нинова. \r\n   \r\n Тя припомни и как правителството на Борисов се бори с прането на пари – като кара детски учителки, читалищни дейци да се редят в ДАНС на опашка и да подават декларации за пране на пари. „Като кара счетоводители и адвокати да доносничат за своите клиенти, но си затваря очите пред констатациите на Европа, че в големите злоупотреби и кражби стоят местни видни политически личности. Искаме да ги знаем- кои са и защо върху тях има чадър и Комисията казва, че не се разследват тези съмнителни сделки?“, попита Нинова. \r\n   \r\n По нейните думи това поставя големия въпрос за борбата с корупцията и справедливостта. „Във връзка с това поставяме и следващ въпрос на правителството – на какво основание, с какви мотиви, с чие решение правителството на България гласува избора на бъдещия европейски прокурор“, подчерта тя и допълни, че двете неща са свързани. „Ние настояваме европейската прокуратура по-бързо да се формира, да заработи и да започне реални разследвания за злоупотреби с европейски средства в България“, каза още Корнелия Нинова. \r\n", "date": "2019.03.05", "title": "Нинова: Докладът на ЕК за България за 2019 г. е най-тежкият удар върху българското правителство"}
{"url": "http://epicenter.bg/article/Priklyuchi-vizitata-na-Dmitriy-Medvedev-u-nas/176810/2/0", "text": "Приключи посещението на руския министър-председател Дмитрий Медведев у нас, обобщава БТВ.   Мерки за улесняване на туризма и за насърчаване на икономическите връзки между България и Русия - около това бяха концентрирани темите по време на последните разговори между двамата премиери.  Разговорите между Медведев и Борисов днес бяха посветени на туризма и икономичеките връзки.  Половин милион руски туристи идват в България всяка година - значителна част от тях, близо 300 000, имат недвижимо имущество в България.  Българската страна настоява за улесняване на туристите да се изгради ферибот между Бургас и Новоросийск.  „Това, което обсъждаме, за да удържим на Турция и Гърция, които дотират чартърите, е да направите една точна сметка, за да можем да подпомогнем бранша. Имахме изключителен пример с Камчия - с пионерския лагер - там имаме обучение и спорт и можем много повече”, каза премиерът Бойко Борисоя.  Медведев се похвали с историческия, екологичния и религиозния туризъм в Русия, който привлича и български туристи. Българският премиер пък изтъкна сигурността и стабилния лев като предимства на страната ни.  \"Имам само една идея, която ми се мерна в главата - приравняването на лева с еврото, има една хубава валута, китайския юан, може би в тази посока може да се работи, и пазарът там е голям”, каза руският премиер Дмитрий Медведев.  На шегата за китайския юан, от българския туристически бранш отвърнаха с още по-модерна валута.  „В България ние работим по въвеждане на криптовалутите за обслужването на туристи, вие можете да го видите в някои комплекси по гривните”, каза Румен Драганов, директор на Института за анализи и оценки в туризма.  В бизнес форума участваха десетки български кметове, чиито общини имат бизнес отношения с Русия.  След няколко дни български бизнесмени заминават на туристическо изложение в Русия, там ще продължат обсъжданията на започнатите днес теми.  ", "date": "2019.03.05", "title": "Приключи визитата на Дмитрий Медведев у нас"}
{"url": "http://epicenter.bg/article/Martin-Dimitrov--Miler-zayavi--che-nyama-interes-kam-haba--quot-Balkan-quot--zashto-ni-podvezhdaha-polititsite-/176811/2/0", "text": "  Ние сме свързани с Русия по много причини, включително и енергийни. Без да променяме отношенията си с Европейския съюз, трябва да подобрим и отношенията си с Русия, добави Куюмджиев.   Това е объркана външнополитическа ориентация. България е член на евроатлантическото семейство. Човек трябва да си знае семейството. Като си бъркаш семейството, не е добре, заяви Мартин Димитров от \"Демократична България\".   Появи се много важен критичен въпрос. През цялото време се говореше за газов хъб \"Балкан\", но днес Алексей Милер (генералния директор на \"Газпром\" – б.р.) е направил важно изказване, което напълно оборва твърденията на ГЕРБ и БСП. Заявил е, че интерес към такъв газов хъб няма, а руският газ ще стига до Европа през Украйна. Това означава, че политиците са ни подвеждали за този хъб, посочи Димитров.   Г-н Димитров се опитва да сложи в една лодка БСП и ГЕРБ, което не е вярно. Винаги съм твърдял, че газовият хъб \"Балкан\" не е хъб. Това, че ние трябва да имаме газ от различни източници, е наш проблем и трябва да го направим. Руският газ така или иначе ще стигне до Европа, независимо дали ще мине през Украйна, България или Румъния. Каквото и да си говорим, най-защитен ще е българският интерес с директна тръба до Русия, подчерта Явор Куюмджиев.   Трябва да имаме алтернативи, самото създаване на алтернатива сваля цената. Трябва да можем да внасяме газ и от Гърция например, пък ако газът от Русия е по-евтин, да купуваме от там, каза Мартин Димитров.   Стана ясно, че не е дадено съгласие от Европейската комисия за газопровода \"Турски поток\". Да не стане така да се дават пари за \"Турски поток\", а накрая да няма одобрение, добави той. Димитров заяви, че няма убедително доказателство, че България има нужда от нова атомна централа. Според Куюмджиев проектът АЕЦ Белене е важен за българската енергетика.  ", "date": "2019.03.05", "title": "Мартин Димитров:  Милер заяви, че няма интерес към хъба \"Балкан\", защо ни подвеждаха политиците?"}
{"url": "http://epicenter.bg/article/Medvedev-pokani-Radev-na-Peterburskiya-ikonomicheski-forum/176812/2/0", "text": "Руският премиер Дмитрий Медведев, който бе на двудневно посещение у нас, покани президента Румен Радев на Петербургския икономически форум. Според Медведев това ще помогне за взаимното разбирателство между двете страни. Медведев припомни, че е имало момент, в който икономическите връзки между Българи и Русия са били срутени.  \"Натрупаха се взаимни обиди. Търговията стагнира\", каза руският премиер по време на разговора си с президента Радев.   \"С нашите усилия можем да променим всичко, но най-важното е правителствата да работят, както трябва. Да бъдат вземани необходими решения на нивото компании, да бъдем в постоянен диалог, включително на междурегионално и хуманитарно ниво\", подчерта още Дмитрий Медведев по време на разговорите на \"Дондуков\" 2.   Петербургският икономически форум е смятан за руския Давос. Провежда се от 20 години. През 2018 г. почетни гости на събитието бяха френският президент Еманюел Макрон и японският премиер Шиндзо Абе. А също така и шефът на МВФ Кристин Лагард. В дискусиите край Нева традиционно участва и руският президент.   Досега България е била представяна на ниво министър на Петербургския икономически форум. Миналата година в събитието взе участие министърът на туризма Николина Ангелкова. Министърът на енергетиката Теменужка Петкова представи страната през 2015 г., а Божидар Лукарски - като министър на икономиката през 2016 г.  ", "date": "2019.03.05", "title": "Медведев покани Радев на Петербурския икономически форум"}
{"url": "http://epicenter.bg/article/Rumen-Petkov--Ne-byahme-podgotveni-za-sreshtata-s-Medvedev/176815/2/0", "text": "Не бяхме подготвени за срещата с руския премиер Дмитрий Медведев, заяви в предаването \"Лице в лице\" по БТВ лидерът на АБВ Румен Петков. Според Георги Ганев от \"Демократична България\" пък тепърва предстои да разберем какво се е разговаряло на срещите с Медведев.   \"Разбира се, че посещението на руския премиер Дмитрий Медведев е добра стъпка след 10-годишно прекъсване във взаимоотношенията между двете ни страни, но въпреки това ние бяхме неподготвени за тази среща. Имаше очакване от руската страна за по-категорична наша позиция по отношение на енергийните проекти\", заяви Петков.     Георги Ганев пък каза: \"Тепърва предстои да разберем какво се е разговаряло на срещите с Медведев. Уж има напредък, но не е ясно колко сериозен е той, като това важи и за \"Турски поток\", и за АЕЦ \"Белене\".  Петков припомни историята на руските енергийни проекти в България. \"Пропуснахме да построим \"Син поток\", построи го Турция и оттам загубихме милиарди, след това пък пропуснахме \"Южен поток\"... сега се борим за \"Турски поток\". Според мен не убедихме Медведев, че имаме подкрепата на ЕК за изграждането му. В крайна сметка е наш европейски интерес да осигурим пряка доставка на руски газ, защото това ще е най-евтино и за нас, и за Европа\", уточни Петков.  Лидерът на АБВ коментира и проекта \"Белене\", като подчерта, че той трябва да бъде реализиран на всяка цена.  \"За щастие имаме стратегически инвеститори от Китай, Корея, Англия... Така че от АБВ настояваме процедура по започване на преговори за АЕЦ \"Белене\". Нека да се поканят стратегическите инвеститори, защото този проект ни е нужен повече от всякога. А този, който отсега започне да говори за цената, мога да ви гарантирам, че спекулира\", посочи още председателят на АБВ. \"Няма никакъв проблем да се построи АЕЦ \"Белене\", но трябва да мине през новите изисквания за безопасност, които са много завишени след инцидента с АЕЦ \"Фукушима\". Трябва и нова оценка на въздействието. Все пак лично аз не смятам, че този проект ни е нужен, тъй като няма как от него България да излезе на печалба\", заяви Ганев.  ", "date": "2019.03.05", "title": "Румен Петков: Не бяхме подготвени за срещата с Медведев"}
