{"url": "http://epicenter.bg/article/Prof--Aleksandar-Marinov--V-blizkite-edin-dva-mesetsa-shte-ima-ostavka-na-pravitelstvoto-/171345/2/48", "text": "В близките един – два месеца ще има оставка на правителството. Това прогнозира в обзорното предаване „Това е България“ на Радио „Фокус“ политологът проф. Александър Маринов.  Той допълни, че управляващите вече имат нагласата да се изтеглят от властта, както по вътрешни, така и по външни причини.  \"Януари – краят на януари е критичен момент. Сега са празници, хората са в еуфория, въпреки че бедният човек едва ли е в толкова голяма еуфория. Ще мине Нова година, ще дойдат новите сметки, много неща ще почнат да изглеждат по различен начин. Тогава ще има обстановка, която ще позволи точно този маньовър – с надеждата за кабинет „Борисов – 4“. Може би такива внушения идват и някъде отвън, въпреки че моето впечатление, на базата на информацията, с която разполагам, е, че външните партньори на Борисов вече го разглеждат като бреме и биха искали да се освободят от него, без да имат пълна яснота с кого да го заменят“, каза още професорът.  Александър Маринов прогнозира, че предсрочните избори ще се проведат заедно с европейските, защото партиите не разполагат с достатъчен финансов ресурс за провеждането на толкова кампании в такъв кратък срок от време.  ", "date": "2018.12.21", "title": "Проф. Александър Маринов: В близките един–два месеца ще има оставка на правителството "}
{"url": "http://epicenter.bg/article/Tsvetanov--Dogan-kazva--che-stranata-ni-ne-se-nuzhdae-ot-predsrochni-izbori/171288/2/0", "text": "Ахмед Доган казва, че страната ни не се нуждае от предсрочни избори, а що се касае до идеята му за програмен кабинет – имаме парламентарно мнозинство. Това каза председателят на ПГ на ГЕРБ Цветан Цветанов във връзка с предложението на почетния председател на ДПС Ахмед Доган за програмно правителство без предсрочни избори, предаде репортер на Агенция „Фокус“.   \"Това, което казва Ахмед Доган, загрижен за всичко, което се случва както в Европа, така и в света – всяка държава трябва да бъде максимално концентрирана върху усилията и политиките, които трябва да прави, за да има стабилност. Що се касае за програмен кабинет - ние  имаме парламентарно мнозинство. В немалка част от законопроекти, които не са част от управленската програма и не са в коалиционното споразумение, ние получаваме парламентарна подкрепа и от опозицията. Това показва действително национално отговорно поведение на някои от парламентарните групи, независимо, че са в опозиция на днешния парламент“, каза Цветанов.   Мнозинството има съответната обществена подкрепа и смятам, че евроизборите могат да бъдат един атестат за тези думи на Ахмед Доган, каза още Цветан Цветанов във връзка с намека на почетния председател на ДПС Ахмед Доган за разногласия в управляващата партия.   „Убеден съм, че ПП ГЕРБ ще има добър изборен резултат, защото съм убеден, че демократично мислещите български граждани осъзнават необходимостта да бъдем част от силна и обединена Европа.   България над 10 години сме членове в ЕС, ние успяхме да се възползваме от европейската солидарност, да повишим капацитета, но също така и да създадем по-добри условия за живот“, каза още Цветанов.   По думите му ЕС няма алтернатива. „За нас да сме част от силното европейско семейство на ЕНП е гаранция за успеха на Европа и за успеха на България“, каза още Цветанов.   На въпрос дали партиите са готови да преминат теста и да надмогнат партийното си его, Цветанов заяви, че по гласувания в парламента по много от темите се е постигал национален консенсус.   Националното и европейското политическо семейство на социалистите имат проблем – вярвам, че Сергей Станишев ще върне европейската визия на „БСП за България“. Това каза председателят на ПГ на ГЕРБ Цветан Цветанов.   „ДПС имат повече национално отговорно поведение на моменти, отколкото БСП. Вие знаете, че в много от случаите БСП много рязко се разграничава от политическите решения на европейските социалисти“, заяви Цветанов.   Той уточни, че ДПС кореспондира с европейското си семейство АЛДЕ. „ГЕРБ по същия начин кореспондираме с решения на ЕНП. Убеден съм, че в следващите европейски избори е важно какъв ще бъде резултатът на системните партии и на тези сериозни политически семейства. Вярваме, че Сергей Станишев ще бъде човекът, който ще може да промени подхода и да върне проевропейската визия на „БСП за България“, коментира Цветанов.   Той отчете, че в рамките на Българското председателство са били проведени 284 мероприятия на страната. „Имаше 12 неформални съвета и нямаше нито един проблем нито с едно досие, което се разглеждаше.   Приехме председателството от Естония, предадохме много силен импулс на българското председателство, което беше запазено от австрийското. През вчерашния ден имаше отчитане и закриване на министерството на европредседателството, защото завърши така нареченото трио.   Убеден съм, че страната ни и всички български институции, които имат пряко отношение, си свършиха своята работа“, заяви още Цветанов.  ", "date": "2018.12.21", "title": "Цветанов: Както ГЕРБ, така и Доган казва, че страната ни не се нуждае от предсрочни избори"}
{"url": "http://epicenter.bg/article/Ninova--Dogan-postavya-pravilna-diagnoza-na-bolezhkite-na-obshtestvoto-i-greshno-lechenie/171291/2/0", "text": "Ахмед Доган поставя правилна диагноза на болежките на обществото и грешно лечение – невъзможна формула за нас е програмно правителство. Това каза лидерът на БСП Корнелия Нинова във връзка с идеята на Ахмед Доган за програмно правителство, предаде репортер на Агенция „Фокус“.   „Диагнозата, че бедността и неравенствата са проблем номер 1 на обществото, че икономиката не се развива с необходимите темпове, че се оттеглят чуждестранни инвестиции е правилна и тя съвпада с нашата. Както и че има много по-силна роля на държавата в икономиката. Предложението за лечение – програмно правителство, в което да участват всички представени в парламента партии, за нас е невъзможна формула“, каза Нинова. Тя поясни, че първата причина е, че този парламент е с изчерпано доверие.   „Парламент с най-ниска подкрепа в българското общество. Когато имаш такова ниско доверие и подкрепа, няма как да излезеш с програма за развитие на България. Ти тръгваш с фалстарт. За нас този парламент е изчерпан. Изходът е предсрочни избори. Нов кредит на доверие от обществото след такива избори и действия напред“, заяви Нинова.   Лидерът на БСП посочи, че втората причина за невъзможност за програмен кабинет е, че изглежда абсолютно невъзможно да седнат на една маса патриоти и ДПС, както и БСП и ГЕРБ.     Преведено на достъпен език словото на Доган означава правителството да подаде оставка, тъй като явно вече има алтернатива. Това каза лидерът на БСП Корнелия Нинова във връзка с идеята на Ахмед Доган за програмно правителство.   „Има едно развитие от изявлението на г-н Доган от миналата година досега. Миналата година по това време и сегашното. Ако си спомняте миналата година той каза, че ГЕРБ нямат алтернатива и каза, че трябва да подкрепяме стабилността и сигурността в държавата в лицето на правителството на Борисов. Вчера каза друго, че трябва всички да се съберем и да направим общо програмно правителство. Преведено на по-достъпен език означава това правителство да подаде оставка, вече явно има алтернатива според представител на г-н Доган. И тази алтернатива е всички да седнем на една маса и да се сговорим. Това е различна оценка за опозицията спрямо това, което той каза миналата година“, каза още Нинова.   На въпрос как ще коментира изявлението на Доган, че управляващите са застрашени от вътрешна имплозия, лидерът на БСП отговори: „Това си е проблем на управляващите“.    ", "date": "2018.12.21", "title": "Нинова: Доган поставя правилна диагноза на болежките на обществото, но предлага грешно лечение"}
{"url": "http://epicenter.bg/article/Parlamentat-prie-promeni-v-Zakona-za-veroizpovedaniyata/171313/2/0", "text": "Парламентът прие промени в Закона за вероизповеданията на второ четене, предаде репортер на Агенция „Фокус“.   Държавата предоставя на Българската православна църква – Българска патриаршия и регистрираните вероизповедания държавна субсидия на базата на резултатите от самоопределилите се лица към съответното вероизповедание при преброяването на населението по данни на НСИ.   Разпределението на държавната субсидия се одобрява ежегодно със Закона за държавния бюджет в зависимост от броя на тези лица. За тези с повече от 1 % от самоопределилите се лица държавната субсидия не може да бъде по-малка от 15 млн. лв.   Предоставянето на държавната субсидия за текущи разходи се извършва от Дирекция „Вероизповедания“ на Министерски съвет чрез трансфери на бюджетни средства по специални целеви сметки за текущи разходи на централните ръководства на вероизповеданията на четири части: до 30 април, до 30 юни, 30 септември и 20 декември.   Съгласно текстовете Дирекция „Вероизповедания“ на МС ще създаде публичен регистър, в който ще бъдат вписани молитвените домове, храмовете и манастирите.   Вероизповеданията ще предоставят ежегодно до края на месец февруари на Дирекция „Вероизповедания“ на МС списък на молитвените домове, храмовете, и манастирите, предназначени за публични религиозни обреди.   Депутатите решиха вероизповеданията да не могат да използват технически средства или звукови устройства, служещи за увеличаване на силата на звука, освен при провеждане на обществени прояви, празници и чествания.   Вероизповеданията ще могат да предоставят на държавни и местни органи становища, препоръки, доклади, проучвания по въпроси от значение за религиозните общности.   Отхвърлени бяха голяма част от предложенията на „Обединени патриоти“. Сред отхвърлените предложения бяха 300 души да бъде минималният праг за регистрация на религиозна общност, както и задължението всяко вероизповедание да има българския флаг.  ", "date": "2018.12.21", "title": "Парламентът прие промени в Закона за вероизповеданията"}
{"url": "http://epicenter.bg/article/Karadaya--Lideri-kato-Ahmed-Dogan-na-sto-godini-vednazh-se-razhdat-i-kato-darzhava-imame-nuzhda-ot-tyah/171314/2/48", "text": " Това каза пред журналисти в парламента председателят на ДПС Мустафа Карадайъ, предаде репортер на Агенция „Фокус.  „Мисля, че всяка година думите на господин Доган се очакват и от медиите, и от анализаторите, и от обществеността. И това е нормално и е разбираемо.  заяви Карадайъ.  \"  Личности и лидери като Ахмед Доган на сто години веднъж се раждат и ние като държава имаме нужда от тях“, каза още Карадайъ и посочи, че тепърва предстои да се правят анализи на ситуацията.  Във връзка с твърдения на депутати от „Обединени патриоти“, че има сделка между ГЕРБ и ДПС по Закона за вероизповеданията, Карадайъ посочи, че националистите са преекспонирали темата.  „Но ние, патриотите и национално отговорните партии, направихме една много сериозна крачка със Закона за вероизповеданията“, заяви още той.  ", "date": "2018.12.21", "title": "Карадайъ: Лидери като Ахмед Доган се раждат на сто години веднъж и като държава имаме нужда от тях"}
{"url": "http://epicenter.bg/article/Fandakova--Novite-avtobusi-za-Vitosha-tragvat-oshte-utre--puskame-i-Simeonovskiyat-lift--snimki-/171315/2/0", "text": "Новите автобуси до Витоша тръгват още утре, тогава ще бъде пуснат и Симеоновският лифт. Това обяви пред журналисти кметът на София Йорданка Фандъкова по време на представянето на новите автобуси, предаде Novini.bg.   „Посрещаме новия зимен сезон с обновени автобуси, които тръгват още утре, и се надявам да бъдат много по-удобни за хората. Почти три пъти повече са седящите места в тях и са с повече багажни отделения, така че хората да могат да качват ските и шейните си. Общо местата са колкото и досега – над 80, с 60 седящи и 22 правостоящи места. Така че се надявам всички любители на зимните разходки и спортове да се възползват от този начин на достъп до планината“, коментира Фандъкова и допълни, че по-добре за природата е да е използва общественият транспорт, отколкото частните автомобили.   „Общо 10 са автобусите, които Столичният автотранспорт закупи със собствени средства, като 6 от тях са напълно оборудвани и готови утре да тръгнат към планината по двете линии - 63 и 66. Имаме и резерви, защото в пиковите часове в почивните дни съм възложила на автотранспорта да бъдат готови с резервни автобуси, ако се наложи“, посочи тя.   „От утре ще заработи и Симеоновският лифт, така че се надявам максимално да подобрим достъпа до планината. Ако се наложи, ще се спира временно движението, за да се почистват пътищата. Тези автобуси ще се движат по разписанието, което е било до момента“, заяви тя и добави, че най-важно е през зимата децата от София да имат възможност да се учат да карат ски.   „За мен е важно планината да бъде удобна и достъпна за гражданите на София“, каза столичният градоначалник.   Попитана как ще коментира намека на зам.-председателя на ГЕРБ Цветан Цветанов, че има неговата подкрепа за кмет на София за следващите избори, Фандъкова отвърна, че не е имало подобен намек.   ,,Спекулации са твърденията, че е издигната моята кандидатура. Такова нещо нито е обсъждано, нито е време да се обсъжда'', категорична бе Йорданка Фандъкова.", "date": "2018.12.21", "title": "Фандъкова: Новите автобуси за Витоша тръгват още утре, пускаме и Симеоновският лифт (снимки)"}
{"url": "http://epicenter.bg/article/25-mladezhi-poluchiha-ednokratna-finansova-pomosht-ot-initsiativata-na-prezidenta--Podkrepi-edna-mechta-/171318/2/0", "text": "Тази година за първи път право на финансова подкрепа от президентската инициатива имаха учениците, настанени в социални услуги, които са завършили 11 клас с отличен успех. Това съобщиха от прессекретариата на президента.    Администрацията на Президента взе решение за тази промяна в Правилата за получаване на помощта, за да насърчи мотивацията за учене още в 12 клас. 8 ученици получиха финансова помощ в размер на 1500 лева, като 5 от тях са настанени в приемни семейства.   Еднократното подпомагане за студентите е в размер на 3012, 90 лева. 17 младежи от инициативата „Подкрепи една мечта“ продължават образованието си във висши училища или колежи. Традиционно по-голямата част от тях избират обучение в специалности, които ще ги подготвят за бъдещата им реализация в социалната сфера. Сред студентите, които получиха финансова подкрепа от президентската инициатива са 6 младежи със зрителни нарушения.   По време на дарителската кампания беше събрана сумата от 73 250 лева, като от тях 10 030,70 лева бяха изразходвани за финансиране на абитуриентския бал. Остатъкът от 63 219,30 лева беше разпределен във вид на еднократна финансова помощ за студентите и учениците с отличен успех от инициативата.  ", "date": "2018.12.21", "title": "25 младежи получиха еднократна финансова помощ от инициативата на президента „Подкрепи една мечта“"}
{"url": "http://epicenter.bg/article/Patriotite-obviniha-GERB-v-ureden-mach-i-si-tragnaha--Shte-im-se-stazhni-Koledata--/171319/2/0", "text": "Последният работен ден в парламента не мина без скандали. Групата на \"Обединени патриоти\" напусна пленарната зала заради отхвърляне на техни предложения в Закона за вероизповеданиятa, свързани с предоставяните им средства.   Първоначално бе прието вероизповеданията в България да получават по 10 лв. на човек декларирал съответната религия. Така БПЦ трябваше да получи около 44 млн. лв., а мюфтийството 6 млн.   По предложение на ГЕРБ обаче между първо и второ четене бе предложено минималната субсидия за религиозна общност да бъде минимум 15 млн. лв., като допълнителна субсидия може да бъде предложена от правителството.  Идеята разгневи патриотите, които настояха субсидията да бъде \"до 10 лв.\". По този начин ако няма достатъчно пари за православните, няма да има и за мюсюлманите, аргументираха се те. Предложението обаче не бе прието. Бурен скандал възникна между Йордан Цонев от ДПС и Юлиан Ангелов от ГЕРБ. Двамата си размениха остри реплики и бе нужно да бъдат успокоявани от колегите си. Според Ангелов чрез това гласуване се застрашава националната сигурност на България и се принизява ролята на БПЦ. \"Ако министърът на финансите каже, че има 44 млн. лв. ние ще гласуваме с \"да\", отговори му Цонев.  \"Настояваме вариант 1 на предложението, което вие сте направили, да бъде прието. Ако не - мисля, че нашето присъствие в зала ще стане ненужно\", каза Веселинов във връзка с текста, свързан със субсидиите на вероизповеданията. Той предупреди коалиционните си партньори от ГЕРБ да не престъпват червената линия, за да не им се стъжни Коледата. След отхвърлянето на текстовете депутатите от \"Обединени патриоти\" напуснаха залата.  \"Подчинихме се на инерцията - даваме милиони на вероизповеданията, а същевременно ще могат да вземат пари от Турция\", коментира гневен Веселинов в кулоарите. Според него се е решило да не се прави нищо, а да се дадат пари, за да са спокойни вероизповеданията. \"Което нас не ни успокоява\", каза още Веселинов.  На въпрос дали заради това са напуснали зала, той отговори: \"Затова напуснахме. Нещо, което е съвсем справедливо, което г-н Шопов забеляза по отношение на формулировката за парите на православната църква. Не можем да раздаваме държавни милиони и да не искаме насреща никакво отговорно поведение и да не искаме забрана за финансиране отвън. Ние затова решихме да дадем тези милиони. Искахме да дадем милиони, за да не вземат пари от Турция. Сега даваме милиони, а същевременно вземат и от Турция. На кого ще бъдат лоялни тези хора?\"  Веселинов отчете и положителни неща, свързани със Закона за вероизповеданията. \"Едното е, че чуждите духовници ще трябва да съгласуват присъствието си в България с дирекцията по \"Вероизповедания\".   Другото е, че всички вероизповедания трябва да обявят храмовете си до края на всеки месец януари. Всяка година от месец януари. Това с богослуженията по гаражи и прочее ще бъде практика, която ще се преустанови. Отделно самите места трябва да отговарят на съответните изисквания. Премахваме озвучаванията на външни места, когато няма празници, съответно разрешение от общината. Тази вълна, която ни заливаше по улицата ще бъде редуцирани\", каза той.  По думите му обаче не са се приели неща, свързани с националната сигурност. \"Обединени патриоти\" излязохме, защото не искаме да участваме в уговорен мач, което представлява днешното заседание на парламента. Това каза бившият вицепремиер и лидер на НФСБ Валери Симеонов.  \"БСП за пореден път остават встрани, като че ли тях не ги вълнуват тези въпроси. Ние имаме едно малцинство, с което нищо не можем да променим, затова напуснахме залата\", каза още Симеонов.   \"Няма да се опростят задълженията, които имат вероизповеданията. Второто, че няма да се приеме предложението за връщането на вакъфски имоти и третото, което сме заложили в нашата програма още преди години, че пред всеки български храм, независимо кое от вероизповедание е, ще се вее българско знаме. За съжаление не минаха други предложения. Изключително актуални, целесъобразни и полезни\", допълни още Симеонов.  Източник: standartnews.com", "date": "2018.12.21", "title": "Патриотите обвиниха ГЕРБ в уреден мач и си тръгнаха: Ще им се стъжни Коледата! "}
{"url": "http://epicenter.bg/article/Otkradnaha-sluzhebnata-kola-na-vissh-politsay--VIDEO--/171305/3/0", "text": "Откраднаха служебната кола на шефа на Държавната агенция „Технически операции” Цветан Китов, предаде бТВ.  Това е станало в нощта срещу понеделник. Крадците все още се издирват, уточниха от МВР.  „Отнет е автомобил, който е собственост на юридическо лице – Държавната агенция „Технически операции”. Образувано е досъдебно производство, което се води и се разследва в Трето районно на СДВР”, каза директорът на ГД „Национална полиция” Христо Терзийски.  ", "date": "2018.12.21", "title": "Откраднаха служебната кола на висш полицай (ВИДЕО) "}
{"url": "http://epicenter.bg/article/Protest-na--Zhaltite-zhiletki--gotvyat-v-Balgariya-sled-Nova-godina/171274/4/0", "text": "  Ще изчакаме да минат празниците и започваме подготовка на сериозни протестни действия. Ще почерпим опит от френските граждани и наричаме нашия протест също „Жълтите жилетки“. Няма да създаваме безредици, но мирно и кротко ще протестираме срещу Закона за горивата“. Това коментира пред БНР говорителят на Националното сдружение на търговците и превозвачите на горива Симо Симов.   По думите му ако този закон влезе в сила, след една година нищо няма да може да променя цените на горивата надолу. „Ще има нова държава в държавата, абсолютен монопол“, предупреди той.   Симов подчерта, че половината в цената на горивото е за държавата – това е акцизът и ДДС-то: „Държавата има интерес от високи цени на горивата – колкото е по-голяма цената, толкова по-голямо ДДС влиза във фиска. Това, което прави в момента държавата, е събиране на пари насила, по лесния начин – вдигаш цените на горивата и увеличаваш приходите от ДДС“.   „Хората ще се успокоят само от едни прилични цени на горивата. Посочване на повече цифри в една касова бележка за повечето от тях ще е неразбираемо“, категоричен бе Симо Симов.   Според Портала за обществени консултации днес изтича крайният срок, предвиден за обществено обсъждане на измененията в наредбата за касовите апарати. Според измененията търговците на горива на дребно трябва да изписват в касовите бележки акцизът, продажната и покупната цена на горивата и ДДС-то. Целта на тази информация е по-голяма прозрачност и по-добра информираност на хората.   Според Симов предложеното от държавата е имитация на движение: „Това няма да намали цените на горивата, а най-вероятно ще настрои потребители срещу търговци и търговци срещу потребители. Когато посочиш надценката на литър гориво – това са брутни приходи. В една бензиностанция са вкарани много инвестиции и разходите са много големи“.   „Ако държавата наистина иска да намали цените на горивата и да направи нормално потребление, не тук е проблемът – той е в монопола на производството. В България имаме една фирма, която държи производството, с над 80% от данъчните складове – там някъде е монополът във високите цени, високите производствени цени“, коментира Симов.   По думите му новите изисквания ще доведат до допълнителни разходи в сектора.  ", "date": "2018.12.21", "title": "Протест на ”Жълтите жилетки” готвят в България след Нова година"}
{"url": "http://epicenter.bg/article/-quot-Blumbarg-quot--Pazete-Balkanite-dalech-ot-hvatkata-na-Putin-/171294/11/33", "text": "За държавите от Западните Балкани това трябва да е време за оптимизъм. Черна гора стана 29-ият член на НАТО. Република Македония работи за прекратяване на дългогодишния спор с Гърция за името й. Мирните преговори за бъдещето на Косово напредват, макар и неравномерно. И Босна проведе национални избори, които не бяха съсипани от размирици като тези, които се случиха през 2014 г.  За Владимир Путин обаче всичко това е нежелана новина, защото води до стабилизиране на Балканите и укрепването на връзките на региона със Западна Европа. Руският президент смята, че политиката на Запада спрямо Балканите има за цел обграждането на Русия и да я лиши от нейното място на Велика сила. По тази причина Москва прави всичко възможно, за да противодейства на тази политика, се казва в редакционна статия на „Блумбърг“.  Броени дни преди изборите в Босна Путин проведе широко отразена среща с Милорад Додик в Русия, помагайки му да спечели едно от трите президентски места. Додик е лидер на сепаратисткото движение на босненските сърби и е включен в списък със санкции на САЩ. В Черна гора руската хакерска група \"Fancy Bear\" (ключов играч в така наречената руска намеса в президентските избори през 2016 г. в САЩ) е заподозряна, че е направила опит за кибератака срещу министерството на отбраната.  В Сърбия Русия създаде хуманитарен център, за който САЩ предупреждават, че е използван като прикритие за провеждането на шпионски операции. И в референдума за името на Македония руската кампания за дезинформация помогна за понижаване на участието, което бе твърде ниско, за да направи вота задължителен. Такива действия създават проблеми както за Европейския съюз, така и за Балканите, защото дестабилизират югоизточния фланг на континента.  Високопоставени служители на ЕС се притесняват, че може да има връщане към войните от 90-те години на миналия век. Въпреки това ЕС по невнимание засили влиянието на Русия, като замрази процеса на разширяване на регионалната организация. Сърбия и Черна гора могат да се присъединят още през 2025 г., но европейските лидери не бързат да действат.  Френският президент Емануел Макрон наскоро заяви, че всички перспективи за разширяване на ЕС трябва да бъдат отменени за неопределено време, докато не се създаде един по-интегриран и по-добре работещ Европейски съюз.  Доналд Тръмп направи още по-лоши неща по-рано тази година, когато определи жителите на Черна гора като „много агресивни хора“ и постави под съмнение, дали САЩ ще защитят тази страна-членка на НАТО от инвазия.  Вместо това Брюксел трябва да гарантира на Сърбия и Черна гора, че техните кандидатури за ЕС отново вървят по пътя, стига да предприемат необходимите реформи срещу корупцията в правителствата си.  Както ЕС, така и НАТО трябва да видят, че и Македония е поела по път за членство, когато спорът с Гърция бъде решен. ЕС би могъл да насърчи мирните преговори между Сърбия и Косово, като спомогне за разрешаване на митническия спор. Би било добре, ако Брюксел подкрепи този мирен процес със създаването на фонд, както навремето направи в Северна Ирландия.  И ЕС може да инвестира в усилията да се противопостави на руската пропаганда и да се бори с правителствената корупция на Балканите, както САЩ направиха с пакет от 7 млн. долара миналата година. По-специално, НАТО би могъл да сподели с балканските държави своя все по-нарастващ експертен опит в борбата срещу хакерите и да проведе мащабни военни учения, не само с Черна гора, но и с държавите, които са извън алианса.  И накрая, трудно е да се преувеличи значението на официалните посещения на високопоставени европейски и американски служители. В борбата с руската пропаганда всяка морална подкрепа от страна на Запада извървява дълъг път. За да продължат напредъка си към мир и стабилност, Балканите се нуждаят от уверения, че ЕС и САЩ няма да ги оставят уязвими пред манипулациите на Путин.   ", "date": "2018.12.21", "title": "\"Блумбърг\": Пазете Балканите далеч от хватката на Путин "}
{"url": "http://epicenter.bg/article/V-navecherieto-na-praznitsite--Kolibri--preizdava--Zlatna-kniga-na-prikazkite-/171280/6/0", "text": "В навечерието на най-вълшебните празници „Колибри” предлага на читателите си ново издание на „Златна книга на приказките”! Съставител е Жечка Георгиева, художественото оформление е дело на Росен Дуков.   Имало едно време едно много четящо момиче, което обожавало приказките и се забавлявало с тях дълги години. И един ден си казало: само ако можех да съставя книга с всичките си любими приказки... Така че когато след много години станало издател, сбъднало и мечтата си.   Приказките се оказали 79 на брой и никой не се учудил, че сборникът се харесал на всички и се издавал непрекъснато в продължение на повече от 10 години.   Сега, близо 15 години след последното издание на „Златна книга на приказките” (656 стр., 19 лв.), \"Колибри\" го предлага на новите поколения, които не са имали радостта да се насладят на подборката от български, руски, френски, английски, арабски и много други приказки, както и шедьоврите на братя Грим, Андерсен, Вилхелм Хауф, Шарл Перо и много други.  ", "date": "2018.12.21", "title": "В навечерието на празниците „Колибри” преиздава „Златна книга на приказките”"}
{"url": "http://epicenter.bg/article/Istoricheski-rekord--Nad-tri-i-polovina-miliarda-zriteli-sa-gledali-Mondial-2018-v-Rusiya-/171310/8/0", "text": "Световното първенство по футбол 2018 година в Русия постави рекорд за зрителска аудитория, съобщи ФИФА. По данни на Световната централа мачовете от шампионата бяха гледани от три милиарда 572 милиона зрители по целия свят, от които близо 310 милиона извън домовете и на мобилни устройства.  Търговският директор на ФИФА Филип Ле Флок потвърди, че първенството в Русия е най-гледаното в историята на футбола, което се дължи на напредналите технологии и голямата любов на феновете към тази игра.  Мондиалът се проведе в 11 града на Русия, а победител стана Франция, която на финала победи Хърватия с 4:2.    ", "date": "2018.12.21", "title": "Исторически рекорд! Над три и половина милиарда зрители са гледали Мондиал 2018 в Русия "}
{"url": "http://epicenter.bg/article/Bozhestvenata-Dzheyn-Fonda-navarshva-81-godini/171282/10/100", "text": "днес навършва …. 81 години. Да, правилно прочетохте! Звездата, която изглежда ослепително, признава, че е пълна с желязо, но все още може да ходи на пилатес.  е родена на 21 декември 1937 година в Ню Йорк. Тя е дъщеря на Хенри Фонда, сестра на Питър Фонда и леля на Бриджит Фонда.   е двукратна носителка на наградата Оскар, трикратна носителка на наградата Златен глобус, създала незабравими образи на големия екран, политическа активистка, феминистка и основателка на течения във фитнеса и аеробиката. Решава да прекрати актьорската си кариера през 1991, но след третия си развод се завръща в киното през 2005 година. Една от  на  младост на   е нейният отказ да загърби сладостите на живота с напредването на възрастта. На 74-годишна възраст тя обяви, че никога не е правила толкова пълноценен секс.   Източник: Дарик", "date": "2018.12.21", "title": "Божествената Джейн Фонда навършва 81 години"}
{"url": "http://epicenter.bg/article/Brad-Pit-otpraznuval-55-iya-si-rozhden-den-s-detsata-/171283/10/0", "text": "Вече бившата му съпруга над Лос Анджелис с инструктор.   През 2019 г. по екраните се очаква да излязат филмите \"Ad Astra\", както и в новия филм на Тарантино \"Имало едно време в Холивуд\". Брад Пит ще се появи и в новия филм на режисьора Дейвид Финчър, озаглавен \"Z-та Световна война 2\".   Източник: Дарик", "date": "2018.12.21", "title": "Брад Пит отпразнувал 55-ия си рожден ден с децата "}
{"url": "http://epicenter.bg/article/Kralitsa-Letisiya-obleche-toalet-na-svekarva-si-ot-1980-ta-za-Ispanskite-modni-nagradi--Snimki-/171321/10/84", "text": "Кралица Летисия определено е модна икона и присъствието й на Националните модни награди на Испания не бе изненада. И докато знаменитости и величия в модата се конкурираха на модния фронт, испанската кралица избра тоалет в аленочервено, с който не остана незабелязана.   Тя облече пола и блуза, които някога са принадлежали на свекърва ѝ - кралица София. През 1980 г. тогавашната кралица и майка на съпруга на Летисия - крал Филип VI, завършва визията си с шапка с воалетка и перлена огърлица, според тогавaшните тенденции.   Летисия внесе нещо от себе си в цялостния си изглед и комбинира тоалета с обувки на висок ток Magrit и чанта с шарка на питон от Carolina Herrera.    Според Hello! събитието, което се проведе в Музея на костюма в Мадрид, е последната официална проява на кралицата за годината.   Източник: Дир.бг", "date": "2018.12.21", "title": "Кралица Летисия облече тоалет на свекърва си от 1980-та за Испанските модни награди (Снимки)"}
{"url": "http://epicenter.bg/article/Tragva-obshtestvena-porachka-za-nova-gazova-traba-do-Sarbiya/171267/2/0", "text": "От 21 декември стартира обществената поръчка за изграждането на газовата инфраструктура в участъка от турско-българската до българо-сръбската граница.   До момента е подготвена проектната процедура за избор на изпълнител за доставка на материали, проектиране, реализация и въвеждане в експлоатация на газовата инфраструктура. На България ще са нужни над 2,8 млрд. лева за изграждане над 470-километровата тръба в посока от компресорната станция в Петрич през Провадия към Сърбия. Очаква се след 2020 година по тези тръби да идва газ поне от три независими източници, както настоява директивата не ЕК. Планираното трасе съвпада с плановете за изграждане на газовия хъб „Балкан“.   Енергийният министър Теменужка Петкова поясни, че договорът с изпълнителя ще бъде под условие, тъй като не е осигурен пълният размер на финансирането и не се знае дали ще има инвестиционен интерес. Изпълнението на проекта ще е пряко свързано с третата фаза на пазарния тест,който прави „Булгартрансгаз“.   На този етап кандидатите трябва да подадат обвързващи оферти и да заявяват капацитети за пренос на газ. Третата фаза също стартира днес до 31 януари 2019 година. В случай, че третата фаза на пазарния тест е успешна ще се пристъпи към преструктуриране на договора между „Булгартрансгаз“ и „Газпром Ескпорт“.   Междувременно стана ясно, че „Булгартрансгаз“ е на финала на процеса за създаване на борса за търговия с природен газ в България. Очаква до края на годината да се учреди и дъщерна компания, която ще бъде оператор.    ", "date": "2018.12.21", "title": "Тръгва обществена поръчка за нова газова тръба до Сърбия"}
{"url": "http://epicenter.bg/article/Borisov-zaminava-za-chetiristranna-balkanska-sreshta-v-Belgrad/171268/2/0", "text": ", която ще се проведе в периода 21-22 декември в Белград.   Министър-председателите на България, Румъния, Гърция и президентът на Сърбия ще обсъдят    Довечера е и първото събитие в графика на четиримата лидери, които ще проведат съвмества работна вечеря.   За утре, 22-ри декември, е предвидена и официалната Четиристранна среща, която ще се състои в президентството на Република Сърбия в 10:00 ч. местно време.   След разговорите между лидерите ще бъде проведена и съвместна пресконференция.   В делегацията на министър-председателя в Белград е и   и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на    Припомняме, че в началото на месец ноември нашата страна бе домакин на една от Балканските срещи между т.н. \"варненска четворка\". Мероприятието се проведе в резиденция „Евксиноград“ в морската ни столица. Тогава лидерите обсъдиха развитието на съвместните инфраструктурни проекти в контекста на свързаността на Балканите, като фокусът падна върху задълбочаването на регионалната стабилност в контекста на актуалните европейски въпроси. Специален гост на форума пък бе министър-председателят на Израел Бенямин Нетаняху. ", "date": "2018.12.21", "title": "Борисов заминава за четиристранна балканска среща в Белград"}
{"url": "http://epicenter.bg/article/Vesela-Lecheva--Zatvardihme-parvoto-si-myasto-po-bednost/171273/2/0", "text": "Въпреки европредседателството, за България не настъпиха качествени промени. България си остана твърдо на последното място по социални показатели, затвърдихме първото си място по бедност, каза пред Нова телевизия зам.-председателят на ПГ на \"БСП за България\" Весела Лечева.  Това беше една загубена година за България, година на пропуснатите възможности за България, пропуснати възможности да се направят реформи в отделните сектори, заяви Лечева.  Управляващите не планират процесите, а действат под натиск, посочи социалистката.  Това Народно събрание може да се запомни с най-лошото качество на законите, които бяха променяни. Те бяха приемани на парче, отбеляза зам.-председателят на ПГ на \"БСП за България\".  С \"Визия за България\" предложихме на управляващите дебат за развитието на страната извън парламента, защото се видя, че дебат в парламента не може да има. \"Визия за България\" е необходимост от дългосрочно планиране на реформите, които трябва да се случат, каза още Весела Лечева.", "date": "2018.12.21", "title": "Весела Лечева: Затвърдихме първото си място по бедност"}
{"url": "http://epicenter.bg/article/Desislava-Atanasova--Nyama-smisal-ot-predsrochni-izbori/171275/2/0", "text": "През тази една година не само ГЕРБ, но всички партии в Народното събрание показаха, че могат да се обединят около една цел – европредседателството. Това каза пред Нова телевизия депутатът от ГЕРБ Десислава Атанасова.   Мисля, че няма българин, който да отрече, че това беше едно успешно европредседателство, добави тя.   През тази година стана ясно, че има сериозна чуваемост от страна на управляващите за исканията на гражданското общество. Всичко, което поискаха гражданите беше решено – има повече средства, за социална политика, за здравеопазване, за образование, заяви депутатът от ГЕРБ.   Хората на нас са гласували доверие, очакват решенията от нас. Мисля, че смисъл от предсрочни избори няма, каза още Десислава Атанасова.", "date": "2018.12.21", "title": "Десислава Атанасова: Няма смисъл от предсрочни избори"}
{"url": "http://epicenter.bg/article/Karakachanov--Do-kraya-na-godinata-chakam-predlozhenieto-na-izbor-na-nov-tip-boen-samolet/171276/2/0", "text": "„Всички ние трябва да сме благодарни на тези мъже и жени в униформи, които представят по достоен начин Българската армия в мисии зад граница“. Това заяви министърът на отбраната Красимир Каракачанов вчера след видеоконферентната връзка с националните командири на българските военни контингенти, които изпълняват задачи в операции и мисии зад граница.   Той поздрави личния състав на контингентите по повод предстоящите коледни и новогодишни празници и им пожела, здраве, късмет, успех и благополучно завръщане в Родината.   Над 200 военнослужещи от Въоръжените сили на нашата страна изпълняват задачи в операции и мисии на НАТО и Европейския съюз извън пределите на страната ни.   Традиционната видеоконферентна връзка с националните командири на българските военни контингенти в Афганистан, Босна и Херцеговина, Косово и Мали беше ръководена от заместник-командващия на Съвместното командване на силите генерал-майор Иван Лалов.   В разговорите с националните командири на българските военни контингенти началникът на отбраната генерал Андрей Боцев благодари на военнослужещите за професионализма, отговорността и всеотдайността, с които допринасят за авторитета на Българската армия. „Благодаря ви и съм уверен, че обществото оценява вашата отдаденост“, заяви той.   Генерал Боцев поздрави военнослужещите по повод предстоящите празници и им пожела здраве, късмет, професионални и лични успехи през Новата 2019 година.   Българските военнослужещи изпълняват функционалните си задължения и поставените задачи на високо професионално ниво. В контингентите са изградени традиции на уважение и взаимопомощ. Това заявиха в докладите си полковник Митко Димитров – национален командир на 37-мия контингент в Афганистан, полковник Милен Христов - национален командир на контингента в Босна и Херцеговина, подполковник Симеон Иванов – национален командир на контингента в Косово и лейтенант д-р Тодор Ганчев - национален командир на контингента в Мали. Те изразиха благодарност към Съвместното командване на силите и Министерството на отбраната за създадената добра организация на работа и подкрепата, която оказват на участващите в мисии и операции, и им пожелаха здраве и успехи.   След видеоконферентата връзка министърът на отбраната Красимир Каракачанов награди участници в операцията по възстановяване и стабилизиране на Ирак. Военнослужещите бяха отличени за принос към международните операции на Българската армия и във връзка с 15-ата годишнина от атентата в база „Индия” – Ирак през 2003 г. „Хората, които рискуват живота си, за да служат на страната си не само като защитават териториалната цялост и границите, но и като служат далеч зад граница заслужават уважение и признателност“, заяви министър Каракачанов в обръщението си към наградените.   В отговор на журналистически въпроси министър Каракачанов съобщи, че очаква до края на годината предложението на експертната комисия за избор на изпълнител по проекта за нов тип боен самолет, което ще бъде внесено в Министерски съвет през януари 2019 г.   По проекта за придобиване на основна бойна техника за изграждане на батальонни бойни групи от състава на механизирана бригада началникът на отбраната генерал Андрей Боцев разясни, че покани към фирми за представяне на оферти (RFP) ще бъдат изпратени в началото на новата година, за да не се намалява срокът за подготовка на офертите. В ход е и процедурата за реализиране на проекта за придобиване на многофункционален модулен патрулен кораб за ВМС. Възможно е срокът за подаване на оферти от страна на фирмите, заявили желание за участие, да бъде удължен с 30 дни.  ", "date": "2018.12.21", "title": "Каракачанов: До края на годината чакам предложението за избор на нов тип боен самолет"}
{"url": "http://epicenter.bg/article/Proekt--quot-Zaedno-quot--beshe-uspeshno-realiziran-v-Mineralni-bani/171277/2/0", "text": "Заключителна пресконференция по проект ЗАЕДНО се проведе днес в заседателната зала на община Минерални бани. Тя бе открита от координатора на проекта за общината Петя Малинова. Директорът на СУ „Проф. д-р Асен Златаров” Славея Костадинова сподели, че са започнали този проект с известна нотка на притеснение, но сега на финала вече са готови да напишат и реализират и други подобни проекти. Проектът се изпълняваше съвместно между община Минерални бани, СУ „Проф. д-р Асен Златаров” в Минерални бани, СУ „Христо Ботев” в с. Караманци и Сдружение „Съюз за възстановяване и развитие”. Повече подробности за проекта ще бъдат съобщение на предстоящата пресконференция, сподели координаторът на проекта за общината Петя Малинова. На 16 септември 2016 г. стартираха дейностите на клубовете по интереси за изпълнение на проект ЗАЕДНО /За Активно Европейско Демократично Недискриминиращо Образование/. Проектът е финансиран от Оперативна програма „Наука и образование за интелигентен растеж+, която е съфинансирана от Европейския съюз чрез Европейските структурни и инвестиционни фондове. Проектът е по Приоритетна ос „Образователна среда и активно социално приобщаване”, процедура Образователна интеграция на учениците от етническите малцинства и/или търсещи или получили международна закрила. Проектът бе с начало 22 август 2016 г. Финансирането от ЕСФ е в размер на 353 590,90 лв., а националното финансиране – 62 398,39 лева. Общата стойност на договора е 415 989,29 лева. Проектът се изпълни от бенефициента СУ „Проф. д-р Асен Златаров” в Минерални бани в партньорство с Община Минерални бани, СУ „Христо Ботев” в с. Караманци и Сдружение „Съюз за възстановяване и развитие” – Хасково. За изпълнение на заложените в проекта дейности се сформираха 13 клуба по интереси, в които взеха участие 340 ученици, включително и ученици от малцинствени общности от двете училища в община Минерални бани – 204 ученици от турския етнос и 61 ученици от ромския етнос. Обучени бяха 86 родители. Бяха проведени 5 приключенски лагера с участието на 600 ученици от двете училища и 6 спортни празника с участието на 460 ученици, както и 3 празника на различията с всички ученици от общината и децата от детската градина в Минерални бани. Час по-късно в залата СУ „Проф. д-р Асен Златаров” в Минерални бани  започна празник на различията по повод края на проекта. В него взеха участие над 250 ученици от училищата в община Минерални бани. Преди тържеството гостите на празника имаха възможността да разгледат финалната изложба триптих „Шарена черга” на групите по дейност „Етномозайка” от двете училища с образци от предмети на бита на различните етнически общности в община Минерални бани, създадени с техники от областта на изобразителното и приложно изкуство – рисуване, апликиране, декупаж, моделиране, тъкачество и други. Посетителите бяха впечатлени от характерните декоративни елементи с традициите на различните общности, като част от предмети на бита и културата. На сцената се изявиха учениците в клубовете „сцената ни учи и сближава” и „Танци-манци” от СУ „Проф. д-р Асен Златаров” – Минерални бани и СУ „Христо Ботев” – Караманци. Представена бе и изложба с модели на самолети и кораби, изработени от учениците от клуб „Авио и корабо моделизъм” по дейност „Спортът е приятелство” към СУ „Проф. д-р Асен Златаров” – Минерални бани. Празничният ден завърши с кулинарна изложба на клуб „Етнокухня” от СУ „Христо Ботев” – Караманци. Проектът ЗАЕДНО допринесе за развитието на подкрепяща и позитивна образователна среда в етнически смесените училища в община Минерални бани, благоприятстваща пълноценната реализация и успешна социализация на учениците от етнически малцинства. \r\n \r\n \r\n \r\n  ", "date": "2018.12.21", "title": "Проект \"Заедно\" беше успешно реализиран в Минерални бани"}
{"url": "http://epicenter.bg/article/Kandidatat-na--quot-Volya-quot--Plamen-Ivanov-oglavi-Natsionalnoto-byuro-za-kontrol-na-SRS-ta/171278/2/0", "text": "  Рашков дори не се появи в парламента за гласуването, докато другите петима присъстваха в пленарната зала.   Общо шестима бяха кандидатите за членове на бюрото, измежду които парламентът трябваше да попълни състава след изтичането на мандата му.   Парламентът избра единодушно за член на бюрото другия кандидат на БСП Илия Ганев, със 188 гласа \"за\" и нито един \"против\". Номинираните от ГЕРБ и ОП Огнян Атанасов и Огнян Стоичков също станаха членове на бюрото. Те  и досега бяха негови членове.   Огнян Стоичков, бивш депутат от \"Атака\", също бе кандидат за шеф на бюрото, но не успя да събере повече от 17 гласа подкрепа.   След гласуването новите членове на бюрото за контрол на СРС-та се заклеха на парламентарната трибуна.", "date": "2018.12.21", "title": "Кандидатът на \"Воля\" Пламен Иванов оглави Националното бюро за контрол на СРС-та"}
{"url": "http://epicenter.bg/article/VMRO--Sarbiya-otnovo-se-izgavri-s-balgarskoto-maltsinstvo-v-Zapadnite-pokraynini-/171279/2/0", "text": "Това е недопустима поредна проява, която този път е насочена срещу деца. Искаме спешна и нарочна реакция от Министерството на външните работи на България. Това се казва в позиция на ВМРО – Българско национално движение във връзка с прессъобщение на Културно-информационния център – „Босилеград“, който е неправителствена организация на българската общност в региона.   От него става ясно, че граничните власти на Сърбия са спрели бус с подаръци за децата, изпратени от отдел „Култура“ на Столична община.   От информацията се разбира, че за предстоящите Коледни празници, КИЦ „Босилеград“, съвместно с Дирекция „Култура“ към Столична община организират предварително заявено тържество за децата от основното училище и предучилищните заведения в Босилеград. Столична община осигурява 180 коледни пакетчета за децата и календари.   За наша „изненада“ микробусът с подаръците е задържан и върнат обратно от сръбските митнически власти на ГПП „Олтоманци – Рибарци“. Това освен пореден опит за натиск и потъпкване правата на българското национално малцинство в този забравен от сръбската държава край, е и ярка проява на неуважение към такава важна българска институция, каквато е Столичната община. Действията на граничарите едва ли са тяхна лична преценка. Това за нас са координирани действия от страна на държавата, както бяха и тези с арестуваните лекари, с манипулацията на избора на Националния съвет на българското малцинство и още десетки подобни „инциденти“, които просто не станаха медийно достояние. Това за нас, Патриотите от ВМРО, е доказателство за лицемерната политика на Република Сърбия спрямо България и явно незачитане на добросъседските отношения между двете държави.   Проявата е още по-отблъскваща, тъй като е в навечерието на най-светлия християнски празник – Рождество Христово, време за смирение, добронамереност и грижа за хората в нужда, и особено към децата. Тя е в разрез с християнските принципи и морал. На съвестта на местните власти и идеолозите на този фарс остава разочарованието на децата от това, че тази година Дядо Коледа не можа да ги зарадва с коледни подаръци.   Ние, Патриотите от ВМРО, настояваме за спешна реакция от страна на Министерството на външните работи на Република България. Призоваваме вицепремиера Екатерина Захариева да поиска обяснение от посланика на Република Сърбия в София за скандалните действия на държавата, която представлява като дипломат. Заявяваме, че по този случай ще сезираме и европейските институции.", "date": "2018.12.21", "title": "ВМРО: Сърбия отново се изгаври с българското малцинство в Западните покрайнини!"}
{"url": "http://epicenter.bg/article/Yulian-Angelov--Dogan-ne-e-moralniyat-faktor--koyto-da-opredelya-kak-da-se-razviva-Balgariya/171281/2/0", "text": "Управляващите имат програма, по която действат. Не действаме под натиска на улицата, а по това, което сме подписали Обединени патриоти и ГЕРБ. Това каза пред Нова телевизия секретарят на ПГ на \"Обединени патриоти\" Юлиан Ангелов.   За разлика от правителства преди години, това мозинство доказва, че всеки проблем може да си намери решението, добави той.   Не бих обръщал толкова внимание на речта на Доган, защото не считам че той е човекът, който да определя как да се развива България, нито пък той е моралният фактор.   ВМРО няма място в подобна измислица, която предлага Доган. И в момента има кабинет, който изпълнява програмата си. България не е имала по-ясно правителство от това, каза още Юлиан Ангелов.", "date": "2018.12.21", "title": "Юлиан Ангелов: Доган не е моралният фактор, който да определя как да се развива България"}
{"url": "http://epicenter.bg/article/Ekspert-po-kibersigurnost--Da-kazhem--Bravo--na-API---che-napraviha-stapka-kam-digitalna-promyana/171284/2/0", "text": "Преди по-малко от седмица стартира платформата за продажба на онлайн винетки bgtoll.bg, а експерти по киберсигурност вече алармират, че сайтът може да бъде пробит. Според Ясен Танев разработчиците не са направили необходимите тестове преди да пуснат системата.   „Трябва да кажем на АПИ „Браво!”, че направиха тази стъпка, защото това е първият сайт, който започва дигиталната промяна. Направи ми обаче неприятно впечатление, че част от сървърите се намират в инфраструктурата на АПИ, но част от тях се намират и в частна компания. Въпросът беше защо това необходимо, след като държавата има своя капацитет”, каза Танев пред bTV.   Експертът обясни, че този проблем може да доведе теч на мета данни, защото частната компания получава информация, която не ѝ е необходима – кой е врязал в системата, с какво устройство, колко време се е задържал и колко пъти се е върнал.   „Българските програмисти се събудиха, ние чакахме да излезе системата и в реално време го тествахме. Започнахме да откриваме пропуските”, заяви Танев и допълни, че създателите на информационната система реагират веднага на сигналите им и когато се открие грешка, тя светкавично се поправя.   Експертът посочи, че на сайта за електронни винетки няма „Общи условия”. „Така, вие не знаете кой използва данните ви, няма GDPR, а това е изключително грешно. Този сайт струва милиони, а се оправя в движение”, заяви още Танев.", "date": "2018.12.21", "title": "Експерт по киберсигурност: Да кажем „Браво!” на АПИ , че направиха стъпка към дигитална промяна"}
{"url": "http://epicenter.bg/article/Sergey-Stanishev-/171290/2/0", "text": "\"Следващите евроизбори не са за депутатски места и комисарски портфейли. Те са за душата и оцеляването на Европа. А ние сме единствените, готови да водят битката за сигурна работа, за равни права, за заплащане за достоен живот, за достойни пенсии.\"   Това заявява в коледно и предновогодишно послание до членовете и симпатизантите на БСП лидерът на ПЕС Сергей Станишев.   Обръщението е публикувано във в. \"Дума\" и на фейсбук-страницата на Станишев.   В него той обръща внимание на основните предизвикателства пред левицата през 2019 г., предупреждава, че традиционната десница замисля съюз с националистите след евроизборите, но признава и грешките, допуснати от левите през предишните години.          ", "date": "2018.12.21", "title": "Сергей Станишев: Евроизбори'2019 решават дилемата - Европа на \"оградите\" или на солидарността"}
{"url": "http://epicenter.bg/article/Velikobritaniya-dogovori-s-tri-darzhavi-izvan-ES-retsiprochni-prava-na-grazhdanite-sled-Brekzit/171261/7/0", "text": "Исландия, Лихтенщайн и Норвегия постигнаха споразумение с Великобритания, гарантиращо правата на техните граждани след предвиденото ѝ излизане от Европейския съюз, предаде ДПА.   В съвместно изявление, разпространено вчера, четирите държави заявяват, че споразумението \"ще защитава правата на нашите граждани, след като Обединеното кралство напусне ЕС, и ще осигури сигурност на бизнеса\".   Исландия, Лихтенщайн и Норвегия не са членове на ЕС, но са част от Европейското икономическо пространство - свободна търговска зона. \"С това споразумение норвежките и британските студенти и служители, които живеят във Великобритания и Норвегия, ще могат да продължат, както досега\", каза норвежкият външен министър Ине Ериксен Сьорейде. \"Целта ни е Брекзит да включва колкото се може по-малко промени за норвежците във Великобритания и за британците в Норвегия\", добави Сьорейде в изявление, разпространено от външното ведомство в Осло. Сделката с държави извън ЕС до голяма степен повтаря споразумението, договорено наскоро от Великобритания и общността.   Сделката с Исландия, Лихтенщайн и Норвегия няма да влезе в сила докато британският парламент и Европейският парламент не одобрят сделката за напускането, отбелязва БТА.   Около 20 000 норвежци живеят във Великобритания, а в Норвегия британците са са 15 000, обяви външното министрество.    ", "date": "2018.12.21", "title": "Великобритания договори с три държави извън ЕС реципрочни права на гражданите след Брекзит"}
{"url": "http://epicenter.bg/article/Razseyani-roditeli-zabraviha-bebeto-si-na-Letishte-Sofiya-/171292/2/0", "text": "Разсеяни прибиращи се от чужбина родители, изморени от пътя, „забравили“ на летище София бебето си в количка. Родителите установяват липсата му по време на паспортната проверка. Случаят завършва благополучно и детето е предадено на родителите,  На летището най-често пропускаме да вземем със себе си лични документи, очила, колани, телефони, лаптопи, фотоапарати, детски колички, дрехи, портфейли, ръчни часовници и инструменти. Случаят с оставеното без надзор дете се случва през последната година, разказват служители на летището.  За да отговори на очакванията на пътниците, столичното летище пази вещите ни достатъчно дълъг период от време. В тази връзка имаме вещи, които са потърсени след 2-годишно съхранение на аерогарата, обясняват служителите.  Съхраняването на забравени и загубени вещи се регламентира съгласно разработени правила на аеропорта. Според действащия норматив вещите се подлагат на необходимите проверки за сигурност, описват се в протоколи за съхранение и при поискване се предават на собствениците или на техни представители.  За разлика от летищата по света, където организират търгове на забравените вещи, у нас няма такава практика. Единствено хранителните стоки подлежат на незабавно унищожаване, допълниха от държавното дружество „Летище София“ ЕАД. Сред бъдещите планове на летището, което вероятно ще бъде дадено на концесия, е да даряват по-ценните предмети.  ", "date": "2018.12.21", "title": "Разсеяни родители забравиха бебето си на Летище София "}
{"url": "http://epicenter.bg/article/Nastapva-zimnoto-slantsestoene--denyat-zapochva-da-narastva/171297/2/0", "text": "тази година настъпва днес, 21 декември, в 00:23 часа (българско време).   бележи най-дългата нощ в  , а денят в навечерието му е най-краткият. След него денят започва да нараства, докато се изравни с нощта, което става на пролетното равноденствие.   е астрономическо понятие, обозначаващо определено положение на  по неговия видим път върху небесната сфера. На 21 декември  е над Тропика на Козирога, в     се наблюдава зимно слънцестоене, а в  - лятно.   Със  настъпва и астрономическата зима.   е един от четирите сезона в умерения пояс, заедно с пролетта, лятото и есента. Астрономично тя започва със зимното слънцестоене - около 21 декември в  , и около 21 юни - в Южното полукълбо.   завършва с пролетното равноденствие, което е около 21 март в  и около 23 септември - в  .   , а тяхната продължителност зависи от географската ширина. През зимния сезон се измерват най-ниските температури, а в районите, по-отдалечени от екватора, през зимата има и значителни снеговалежи.   И тази година  отбелязва зимното слънцестоене с  .   Източник: Дарик", "date": "2018.12.21", "title": "Настъпва зимното слънцестоене, денят започва да нараства"}
{"url": "http://epicenter.bg/article/-Barometar--Nad-60--ot-balgarite-sa-optimisti-za-novata-godina/171298/2/0", "text": "Как българите изпращат отиващата си 2018 г. и какви са очакванията им от 2019-а?   60,2% от българите са оптимисти и имат усещане, че през 2019 г. животът им ще се подобри. Това сочат данните от проучване на „Барометър”, проведена в периода 12-19 декември сред 832 пълнолетни български граждани чрез телефонно интервю. 20,8% не очакват промяна през следващата година, а 16,6% смятат, че животът им ще се влоши. Само 2,4% от анкетираните не могат да преценят и да дадат отговор.   За 51,2% от анкетираните най-значимото събитие си остава българското европредседателство, което премина в изцяло положителен тон и помогна дори на по-скептично настроените да приемат, че България е активен член на Европейския съюз.   Въпреки позитивното отношение към ЕС, голяма част от българите оценяват високо отстояването на традиционните за обществото ни ценности, като дават положителна оценка - 43,9%, на отхвърлянето на Истанбулската конвенция. 38,7% посочват като положително събитие твърдата държавна позиция спрямо пакта за миграцията на ООН.   Сред позитивните впечатления на анкетираните за 2018 г. се нареждат и вътрешнополитически събития. 29,3% споделят, че одобряват повишаването на доходите. Законодателните промени, засягащи хората с увреждания, също се нареждат сред списъка с положително оценени събития, според 14,8% от анкетираните.   70,7% от включилите се в проучването пожелават лична реализация и успехи през новата година. 59,6% си пожелават по-добро и стабилно здраве, а 57,7% - повишаване на доходите. 43,9% поставят близките си и семейното щастие на първо място, а 37,4% си пожелават късмет. 35,9% пък се надяват на повече сигурност и стабилност през 2019-а.   38,2% от анкетираните заявяват, че ще следят с интерес кампанията и резултатите от предстоящите местни избори, а 36,1% се интересуват от изборите за Европейски парламент през 2019-а. 25,7% ще следят предстоящи международни спортни събития, на които страната ни е домакин.   Международното събитие, на което най-голяма част от българите ще посветят интереса си, е развитието на конфликта между Украйна и Русия. Натискът над Европа от мигранти пък ще е във фокуса на 31,3% от анкетираните. Brexit е събитие, което представлява интерес за 25,5% от участниците в анкетата. 16,8% посочват, че ще следят новините, свързани с оттеглянето на Ангела Меркел.    ", "date": "2018.12.21", "title": "„Барометър”: Над 60% от българите са оптимисти за новата година"}
{"url": "http://epicenter.bg/article/Georgi-Hadzhiev--shefat-na-ODMVR-Stara-Zagora--oglavi-stolichnata-politsiya/171301/2/0", "text": "Новият директор на СДВР е Георги Хаджиев. Той е досегашен ръководител на областната дирекция на МВР в Стара Загора.   Това потвърди зам.-министърът на вътрешните работи Стефан Балабанов по време на брифинг в ГД \"Национална полиция\" във връзка с мерките предприети от полицията за предстоящите празници.   \"Хаджиев е отличен професионалист, в Стара Загора има над 50% разкриваемост на престъпленията\", посочи заместник- министърът на вътрешните работи Стефан Балабанов.   По-късно днес Хаджиев ще бъде представен пред новите си колеги.   Ст. Комисар Стоян Стоянов пък е новият директор на ОД МВР Стара Загора. Той е в системата на МВР от 2005 година, завършил е две магистърски степени - по стопанско управление и право.  До настоящия момент е заемал длъжността началник отдел. Икономическа полиция в Столична дирекция на МВР.   Новият шеф на полицията увери, че няма да има промени в ръководния състав на ОД МВР Стара Загора, а приоритет в работата му ще бъде повишаване на разкриваемостта на престъпленията в региона.   В областния град, комисар Стоянов бе представен от главния секретар на МВР Ивайло Иванов.    ", "date": "2018.12.21", "title": "Георги Хаджиев, шефът на ОДМВР-Стара Загора, оглави столичната полиция"}
{"url": "http://epicenter.bg/article/Deputatite-shte-izberat-novo-rakovodstvo-i-sastav-na-Natsionalnoto-byuro-za-kontrol-na-SRS/171262/2/0", "text": "Парламентът днес ще избере ново ръководство и състав на Националното бюро за контрол на СРС. Това предвижда програмата за работа на Народното събрание.   За председател на бюрото са предложени трима кандидати. От ПГ на „БСП за България“ предлагат досегашният председател на бюрото Бойко Рашков, от „Обединени патриоти“ предлагат Огнян Янакиев, а от “Воля“ Пламен Иванов. Единственото предложение за заместник-председател на Националното бюро е на ДПС. Те предлагат длъжността да бъде заета от Илко Желязков. За членове на бюрото са предложени: Огнян Атанасов от ГЕРБ и Илия Ганев от БСП. В състава на бюрото са предложени общо шест души, като съгласно Закона за Специалните разузнавателни средства Националното бюро е колегиален орган и се състои от 5 членове, включително председател и заместник-председател. Те се избират от Народното събрание за срок 5 години. Членове на бюрото могат да бъдат само дееспособни български граждани, които имат не по-малко от 8 години юридически стаж или професионален стаж в службите за сигурност или в службите за обществен ред и са получили разрешение за достъп до класифицирана информация с ниво на класификация \"Строго секретно\".   Членовете на Националното бюро осъществяват своята дейност по трудово правоотношение. Депутатите трябва да продължат работа и по второто четене на промените в Закона за вероизповеданията. В 11.00 часа ще започне петъчния парламентарен контрол. В него участие ще вземат трима министри от кабинета „Борисов“ 3. На депутатски питания ще отговарят министърът на културата Боил Банов, на регионалното развитие Петя Аврамова и на икономиката Емил Караниколов.    ", "date": "2018.12.21", "title": "Депутатите ще изберат ново ръководство и състав на Националното бюро за контрол на СРС"}
{"url": "http://epicenter.bg/article/Tri-pati-e-zavishenieto-na-finite-prahovi-chastitsi-v-chasti-na-Sofiya-dnes/171263/2/0", "text": "Три пъти е завишението на фините прахови частици в някои части на столицата тази сутрин. Заради мръсния въздух е възможна ваканция за децата с белодробни заболявания.   Най-мръсен въздухът е в кварталите „Хиподрума”, „Павлово”, „Младост” и „Надежда”, сочат данните на „Еър куолити”. Замърсяване има и в Пловдив, Варна, Русе, Велико Търново, Благоевград.   Вчера и днес на децата с дихателни проблеми отсъствия не се пишат според заповед на министъра на образованието и науката. Заболяването на детето трябва да е вписано в личната му амбулаторна карта или да бъде удостоверено с медицински документ. А парламентът прие окончателно и глобите за кметове, които могат да им бъдат налагани заради мръсния въздух.    ", "date": "2018.12.21", "title": "Три пъти е завишението на фините прахови частици в части на София днес"}
{"url": "http://epicenter.bg/article/-quot-Patna-politsiya-quot--obyavi-kakvi-merki-shte-predprieme-za-predstoyashtite-praznitsi/171264/2/0", "text": "Очакваме големи струпвания на автомобили в следобедните часове на София и в другите големи градове. В тази връзка по изходите ще бъдат разположени наши патрули, които да обезпечат безопасното придвижване на автомобилите. Това заяви пред журналисти инспектор Петър Соколов от \"Пътна полиция\" във връзка с мерките, които ще вземе КАТ по повод Коледните и новогодишни празници. ,,Днес след 16 ч. по АМ \"Тракия\" и АМ \"Хемус\" ще приключат всички ремонтни дейности. През следващите дни ще бъде ограничението на движението на товарни автомобили над 12 тона'', посочи Соколов и добави, че движението на няколко места остане затруднено и призова шофьорите да следят сайта на АПИ за по-подробна информация. От \"Пътна полиция\" уведомиха, че по време на празниците ще се следи основно за неправоспособни водачи, за водачи, които карат след употреба на алкохол и наркотични вещества, както и водачи, които нарушават правилата за движение по пътищата.  ", "date": "2018.12.21", "title": "\"Пътна полиция\" обяви какви мерки ще предприеме за предстоящите празници"}
{"url": "http://epicenter.bg/article/Narushava-li-tayniyat-arest-pravata-na-detsata-/171265/2/0", "text": "Промените касаят задържане под стража в следствен арест. Това каза в сутрешния блок на Нова телевизия Калоян Станев от Национална мрежа за децата по повод промените в Наказателния кодекс, които позволяват непълнолетни да бъдат задържани до 24 часа без родителите им да бъдат уведомявани за това.   Имаме притеснения. Правата на децата у нас не са ценност, заяви Станев. По думите му условията в следствените арести за деца са също толкова лоши, колкото тези в арестите за вързрастни. Диляна Гитева от Национална мрежа за децата е категорична, че не може да се каже, че нещо, което толкова тревожи гражданите е преекспонирано.   Това е една недомислица, но това не значи, че тя не е притеснителна. Можем само да си представим какво би минало през главата на родител, чието дете не се прибере вечерта, посочи тя. По думите ѝ няма европейско изискване България да приеме такива разпоредби, както твърдят властите. Това са мерки, които представляват стъпка назад от гледна точка правата на гражданите. Има много европейски директиви, които не сме транспонирали, а сме се хванали за такава, която ограничава права, подчерта Диляна Гитева.  ", "date": "2018.12.21", "title": "Нарушава ли тайният арест правата на децата?"}
{"url": "http://epicenter.bg/article/Emanuil-Yordanov--Sazdade-se-praktika-zadarzhanite-da-se-prinuzhdavat-da-pravyat-samopriznaniya/171269/2/0", "text": "Възможно е да се случи нещо спонтанно и бившият кмет на столичния район \"Младост\" Десислава Иванчева и заместничката ѝ Биляна Петрова да останат в ареста. В последните дни се създаде практика задържаните да се принуждават да правят самопризнания, да сключват споразумения. Това, което прави прокуратурата ни принуждава да съдим България.   Това каза Емануил Йорданов, бивш вътрешен министър, който е адвокат на Биляна Петрова, в ефира на БТВ.   Според него причината прокуратурата да иска оставането на Иванчева и Петрова в ареста, е че по делото не е работено добре от страна на обвинението и липсват доказателства. Относно информацията, че Биляна Петрова била заплашвана, нейният защитник каза, че тя е била под психически натиск. \"Заплашвана е, че когато отиде в затвора ще бъде сред лоши хора. Причината за заплахите към Петрова от страна на разследващите е да каже, че Иванчева и искала и получила подкуп. В момента здравето им се разбива последователно\", заяви Емануил Йорданов. Емануил Йорданов коментира и здравословното състояние на бившия кмет на Галиче, който в ареста бе на носилка, а навън бе сниман в ресторант. \"Здравословното състояние на Иванчева и Петрова не е основният аргумент. Законът изисква най-тежката мярка да се взима при опасност да се укрият или извършат нови престъпления. Какво е престъплението, което двете ще извършат, ако не са в ареста\", запита бившият вътрешен министър.   \"Има няколко съдебни акта, в които се казва - категорично липсват данни за това, че двете ще се укрият\", припомни той. Йорданов заяви, че вещите лица могат да бъдат осъдени, ако пишат фалшиви становища. Относно разрешенията за посещение на лекар или друга причина да се излезе от домашния арест, Йорданов каза, че в искането маршрут не се сочи никога, когато се искат подобни посещения на хората под домашен арест. \"По-прецизно е да има часове на посещение. Случаят с Ценко Чоков се хиперболизира - той е отишъл някъде, минава през ресторанта, пие една студена вода - в прекия и в преносния смисъл, и се прибира\", каза Емануил Йорданов. На въпрос, защо Иванчева и Петрова може да бъдат под домашен арест с електронни гривни, Йорданов обясни, че Министерството на правосъдието дълго се мъчеше да мине през процедурите, които до доведат до ползване на тези съоръжения.   Запитан за тайните арести, които позволяват близките на задържания да не бъдат уведомявани до 48 часа след задържане на техния близък, Йорданов каза, че по тези промени в законите трябва да работят грамотни хора с достатъчно професионален опит.   Няма изявен юрист, който да се е съгласил да участва в каквито и да са инициативи на управляващите, допълни Емануил Йорданов.    ", "date": "2018.12.21", "title": "Емануил Йорданов: Създаде се практика задържаните да се принуждават да правят самопризнания"}
{"url": "http://epicenter.bg/article/Tsarkvata-pochita-dnes-sveta-machenitsa-Yulianiya/171272/2/0", "text": "  Името е от латински произход и се свързва с месец юли, когато се почита св. Юлия девица, както и с Юлий - \"къдрокос, с буйна къдрава коса\".   Св. Юлиания била дъщеря на знатни и богати родители езичници, които живеели във Витиния (Мала Азия) в края на ІІІ век. Още малка тя била сгодена за Елевсий, също от знатен род и езичник.   Като пораснала, приела християнската вяра и отказала да свърже съдбата си с идолопоклонник. Затова, когато дошло време да се омъжи, заявила на Елевсий, че ако той не повярва в Христа, комуто тя служи, да си търси друга годеница.   Разгневен от нейната упоритост, баща й я предал на съд от Елевсий, който вече бил станал управител. Отначало той се зарадвал на възможността да отмъсти на отхвърлилата го годеница, но поразен отново от необикновената й красота, пак започнал да я моли да се свърже с него, като обещавал никога да не я принуждава да се покланя на езическите богове. Нито молби обаче, нито изтезания успели да накарат Юлиания да отстъпи.   Съблечена гола, привързана с въжета, тя била бита отначало със сухи жили, после я обесили за косата, тъй че кожата с косата се отделяла от главата. В същото време изтезавали тялото й с остро желязо и измъчена, едва жива я хвърлили в тъмница.   Поразен от свръхестествената сила, с която мъченицата понасяла изпитанията, превишаващи човешките сили, народът славел Бога на Юлиания, който прави чудеса. По време на страданията й повярвали 500 мъже и 130 души. Всички те веднага били посечени с меч. След това и Юлиания била обезглавена. Тялото й било погребано от християните, и над гроба й била построена църква. Според вярванията Юлиания привлекла към християнската вяра и света Варвара, чийто ден се чества на 4 декември.", "date": "2018.12.21", "title": "Църквата почита днес света мъченица Юлиания"}
{"url": "http://epicenter.bg/article/Kaloyan-Pargov-pred-aktiva-v-Sofiya--BSP-e-vav-vazhod-blagodarenie-na-usiliyata-na-vsichki-vas/171302/2/48", "text": "Миналата година си пожелахме 2018-а да бъде година на възход, година на трупане на доверие и набиране на подкрепа за БСП - не само в София, но и в цялата страна. И го постигнахме. Завършваме годината с възходящ тренд. Вече сме с изравнена електорална подкрепа с ГЕРБ, макар някои социолози да се опитват да неглижират този резултат.   Видимо БСП е във възход. И това се дължи на всички Вас, на всички членове и симпатизанти, на всички народни представители, на всички общински съветници, които през тази година неуморно работиха за тази подкрепа.   Това каза лидерът на БСП – София Калоян Паргов по време на среща с актива на софийската организация, съобщиха от пресцентъра на партията.   В събитието взе участие и председателят на НС на БСП Корнелия Нинова.  „Трябва да отбележим, че софийската организация продължава да има водеща роля в партията. Тук е събрана немалка част от големия интелектуален потенциал на БСП, няколко поколения социалисти, които са работили, работят и ще работят за доброто на България и София“, категоричен бе Паргов.  Той пожела следващата година да бъде успешна в политически и партиен план за БСП. „Това зависи от всички нас - да удвоим, да утроим нашите усилия, защото целта е ясна - да постигнем победен резултат на изборите за Европейски парламент, който да бъде отправна точка за успех на местните избори - да имаме кмет на София, районни кметове и най-голямата група в Столичния общински съвет, и предпоставка за предсрочни парламентарни избори“, заяви председателят на БСП – София и допълни: „И най-важното - премиер на Република България, защото по всичко личи, че догодина ще гласуваме три пъти“.  „Нека през следващата година да бъдем позитивни, доброто да лъха от нас и от нашите послания, да разтворим широко ветрилото - да потърсим и спечелим онази подкрепа, която ще ни донесе победата.   Защото България го заслужава, София също го заслужава. София може да бъде различна, България може да бъде различна. Ние предлагаме точно това - нов, различен модел на управление, в който справедливостта и солидарността ще бъдат на първо място, изразени от нашите представители и в местен, и в национален план“, каза в заключение Калоян Паргов.  ", "date": "2018.12.21", "title": "Калоян Паргов пред актива в София: БСП е във възход благодарение на усилията на всички вас"}
{"url": "http://epicenter.bg/article/17-godini-ot-tragediyata-pred--quot-Indigo-quot-/171306/2/0", "text": "На днешния ден, 21 декември, се навършват 17 години от трагедията пред столичната дискотека \"Индиго\", предаде репортер на БГНЕС.   При инцидента, станал преди 17 години, загинаха 7 деца, а 12 пострадаха, стъпкани и задушени. Всяка година на мястото на бившата дискотека (на стадион \"Юнак\" - днес на мястото отново има ледена пързалка, макар и с по-малки размери от стандартните) се събират оцелелите от трагедията деца и родители на жертвите, за да си спомнят за загиналите Виктория Миркова, Димитър Андреев, Елена Спандониева, Кристина Кабакчиева, Любомира Захариева, Мадлен Николова и Цветелина Ралчовска.   БГНЕС припомня, че осъдени за трагедията пред дискотека \"Индиго\" на глоба от по 800 лева бяха охранителите Георги Василев и Анри Силаги. Бившият председател на Държавната агенция за младежта и спорта Цвятко Барчовски получи 3 месеца затвор с тригодишен изпитателен срок и глоба от 1500 лева, а управителят на дискотеката Ангел Николов - глоба от 3000 лева. Делото беше връщано и започваше отначало няколко пъти.   На 20 декември 2002 година Софийският апелативен съд прекрати делото и го върна на Софийска градска прокуратура за отстраняване на допуснати съществени нарушения. Последва и второ връщане на делото. Процесът бе насрочен за трети път на 30 март 2006 година. Ден преди това прокуратурата внесе за трети път обвинителния акт.  ", "date": "2018.12.21", "title": "17 години от трагедията пред \"Индиго\""}
{"url": "http://epicenter.bg/article/Zaharieva--Detsata-ot-Bosilegrad-shte-si-poluchat-podaratsite--mikrobusat-patuva-kam-granitsata/171312/2/0", "text": "Искам да ви уверя, че микробусът, с подаръци за децата от Босилеград, пътува отново към границата със Сърбия. Имаме пълното съдействие и от сръбските власти. Това каза пред журналисти вицепремиерът и министър на външните работи Екатерина Захариева, предаде агенция „Фокус“. Пресконференцията беше свикана по повод спирането на бус с детски играчки на границата със Сърбия. Подаръците са изпратени за КИЦ \"Босилеград\" съвместно с Дирекция \"Култура\" към Столична община.   „Премиерът на България Бойко Борисов и нашият посланик се чуха с премиера на Сърбия - Анна Бърнабич. Посланикът на Сърбия преди малко беше в тяхното външно министерство, за да уточнят всички процедури. Негово превъзходителство, посланикът на Република Сърбия е тук, в Министерството на външните работи повече от час, така че имаме уверението, че децата ще получат коледните си подаръци и микробусът ще бъде още днес в Босилеград\", заяви Захариева. Тя допълни, че са се разбрали със Сърбия да има по-добра координация, за да не се допускат такива случаи за в бъдеще.   „Малко по-рано от Столична община ги помолихме да ни информират за изпращането на подаръчните пакети, за да може там да се реагира на място и ние да осъществим съответно и помощ на хората, които придружават микробуса. Тържеството все пак се е състояло и е било много хубаво, а децата днес или утре ще получат подаръците си“, съобщи още външният министър.     Причината, за връщането на микробуса с подаръци за децата от Босилеград, стана ясна още вчера - част от лакомствата не са били придружени с необходимите фитосанитарни документи, но така или иначе в превозното средство е имало и други неща, не само храни, но и продукти, каза още Екатерина Захариева.   „След като се изясни всичко това, ние имаме уверението, че днес микробусът ще премине границата на Сърбия“, заяви тя.   Най-важното е, че проблемът е решен. Имаше някои недоразумения и липса на координация. Това каза посланикът на Сърбия в България Владимир Чургус по време на пресконференцията. „Много години подаръци от Столична община се изпращат на деца от Босилеград. И тази година ще пристигнат“, коментира той. „Много е важно, че проблемът се реши бързо. Отношенията ни са добри на най-високо политическо ниво, както каза министър Екатерина Захариева“, заяви Владимир Чургус. „Такива дребни неразбирания и недоразумения винаги може да се решат по позитивен начин“, каза още той.   Няма тенденция за поставяне на пречки от сръбските власти за мероприятия в Босилеград, каза още той.   „При посещението на президента Румен Радев при президента Александър Вучич в обсъжданите теми бяха и правата на малцинството“, посочи той. „Официално от страна на Република Сърбия няма никакви проблеми“, заяви посланикът.   „Сърбия има добър Закон за малцинствата, който е на европейско ниво“, каза още той.  ", "date": "2018.12.21", "title": "Захариева: Децата от Босилеград ще си получат подаръците, микробусът пътува към границата"}
{"url": "http://epicenter.bg/article/Vasil-Naydenov--Iskam-da-osinovya-dete-/171323/10/100", "text": "„Искам да осиновя дете, да имам наследник. Не усетих кога остарях, защото и днес да мине и утре да мине, това моето е една професия, която ни среща с много хора, ама тя не може да замени това детенце”, казва Васил Найденов.  Най-успелият български поп изпълнител признава, че си мечтае да има наследник и вече сериозно се замисля по въпроса, пише в. „България днес”.  „Разбира се, в някакъв момент все пак ще спра с пътуванията, ще се установя на едно място”, споделя още Найденов, който по Коледа и Нова година е затрупан с ангажименти. Музикантът обаче няма да изневери на традицията и на 31 декември с Богдана Карадочева ще извият глас на площада с песента си „Нова година”.  Певецът споделя, че ще запомни 2018 с хубави неща. Тъжното за него е малко, случва се едва когато се сети за баща си. Няма спомен за него, тъй като е едва на годинка, когато той напуска семейството.  „Видях го вече, като станах певец. Дойде при мен и ми каза „Аз съм баща ти!”, Гледах го като чужд, стана ми неловко.  Мен ме бяха отгледали други хора. Не е важно кой те е създал, а какво правиш след това с детето”, категоричен е изпълнителят.  Заради това, че рано остава сирак, за него се грижат лели, баби, дядовци, които доста му угаждат.  Найденов не знае на кого е кръстен, нито защо майка му Маргарита му дава името Васил. Но знае, че заради нея е в музиката. Тя го записва на уроци по пиано още във втори клас. На хлапето му харесва да свири, не го приема като наказание.  Гласят го за музикална гимназия, а той завършва в строителния техникум „Христо Ботев”. За съжаление майка му не успява да го види успял като певец. Той е още в казармата, когато тя умира на 41 години.  Същата есен Васил е приет в консерваторията. Приемат го пиано, а втората му специалност е пеене. Учи заедно с Андрей Дреников, брат на Иван Дреников, но бързо осъзнава, че нито ще стане виртуоз на пианото, нито ще свири на електроника като Румен Бояджиев от ФСБ. Затова се насочва към втория си избор – пеенето. Заради песента си „Синева” първо го наричат Васко Синевата, а после идва и останалия и до днес прякор – Васко Кеца. Причината е ,че по време на концерт обува гуменки за удобство и дори танцува с тях. Това става негова запазена марка.  Към днешна дата певецът, който е известен с огнения си темперамент, споделя, че е доста по-улегнал. „Премълчавам някои неща или ги осмислям по различен начин. Най-добре е когато привикнеш да пестиш част от енергията”, споделя научените уроци той.", "date": "2018.12.21", "title": "Васил Найденов: Искам да осиновя дете!"}
{"url": "http://epicenter.bg/article/Zatvor-grozi-vlogarka-kritikuvala-roklyata-na-Mis-Tayland/171329/10/0", "text": "Популярна тайландска вглогърка в YouTube може да има сериозни проблеми за това, че нарече \"грозна\" роклята на Мис Тайланд, която участва в конкурса за красота Мис Вселена.   Проблемът произлиза от това, че роклята е създадена по дизайн на дъщерята на краля на страната.     Влогърката Уанчалеом Ямнеанпол коментира синята роклята на талайндската представителка в конкурса Софида Канчанарин по време на конкурс в една от провинциите на страната, предава DailyMail.  Роклята е създадена по дизайн на 31-годишната дъщеря на краля, принцеса Сириванавари Нариратана.    В Тайланд има закон, който забранява критикуването на монархията. Обвиненията срещу интернет звездата са повдигнати от милионера Китджанут Чайобуранато, който смята, че поведението на влигърката е „безотговорно”.   Според Guardian влогърката е изтрила публикацията си във Facebook и е поднесла извинения, посочвайки, че не е имала намерение да обижда или демонстрира неуважение към високата институция.    „Не знаех за последствията от моите действия изразени в публикацията и коментарите ми, причинили вреда на Ваше Кралско Височество и на монархията”, добавя тя.   Въпреки това тайландската полиция е приела обвиненията, като с тях ще се занимава отдела по кибер престъпления.    Софида Канчанарин се класира в челната десетка на конкурса Мис Вселена, който бе спечелен от филипинката Катриона Грей.  Родената през 1987 година принцеса Сириванавари е най-младата от 5-те деца Крал Маха Вачиралонгкорн.   Тя е учила моден дизайн и текстил във факултета по изящни и приложни изкуства на Chulalongkorn University, както и мода в парижката Chambre Syndicale de la Couture Parisienne.   Прицесната е показвала колекции в Париж и Банкок, като има своя модна линия на име „Sirivannavari”.   Кралското семейство е особено влиятелна институция в Тайланд. Крал Пхумипхон Адунядет, който почина през 2016 година на 88-годишна възраст, бе обичан от всички в страната, като някои дори му придават божествени качества.   Член 112 от тайландският криминален закон сочи, че всеки който обиди краля, кралицата, наследник или регент ще бъде наказан с до 15 години затвор за всяка една от обидите.   Източник: Профит.бг", "date": "2018.12.21", "title": "Затвор грози влогърка, критикувала роклята на Мис Тайланд"}
{"url": "http://epicenter.bg/article/Berbatov--Ambitsiyata-mi-e-golyama--Iskam-da-bada-menidzhar-na-Manchestar-Yunayted-nyakoy-den/171311/8/0", "text": "Димитър Бербатов разкри, че един ден иска да бъде мениджър на Манчестър Юнайтед. Нападателят, който все още не е обявил края на кариерата си коментира треньорската смяна на \"Олд Трафорд\" и не скри желанието си един ден да се завърне в Театъра на мечтите като мениджър на Червените дяволи.    \"Любопитен съм, защото аз също съм бил част от Манчестър Юнайтед и един ден искам да бъда мениджър… кой знае, един ден може аз да съм в тази роля на “Олд Трафорд”. Бих искал да започна мениджърската си кариера в Англия. Сърцето ми е в Премиър Лийг. Честно казано, ако си играл във Висшата лига, сърцето ти остава там, дори да си другаде физически. Това е моята цел, но никога не знаеш дали няма да ти се наложи да започнеш от по-ниско ниво и да си проправиш път нагоре.   Както казах - амбицията ми е голяма. В момента работя, за да получа нужните дипломи, посещавам клубове, за да видя как се случват нещата, постоянно обогатявам знанията си. Просто трябва да дойде правилният момент”, каза Бербатов.    Източник: Канал 3", "date": "2018.12.21", "title": "Бербатов: Амбицията ми е голяма! Искам да бъда мениджър на Манчестър Юнайтед някой ден"}
{"url": "http://epicenter.bg/article/UEFA-vadi-Levski-ot-evroturnirite-za-2-sezona--ako-ne-se-izdalzhi-/171343/8/0", "text": "Европейската футболна централа УЕФА съобщи днес в официалния си сайт, че ще извади българския Левски София от европейските клубни турнири през следващите 2 сезона, ако до 28 февруари клубът не изплати просрочени задължения. Сините отнесоха и глоба от 100 000 евро. Изпълнителният директор на Левски Красимир Иванов побърза да успокои феновете, че до изваждане от евротурнирите по административни критерии няма да се стигне.  Съдебната камара на Органа за финансов контрол на клубовете на УЕФА взе решението след като се установи неизпълнение на изискванията за лицензиране и финансов феърплей на УЕФА. Освен Левски, наказания за просрочени задължения отнесоха също Спортинг (Лисабон) и Вардар (Скопие).  Ето какво съобщи УЕФА в официалния си сайт по казуса с Левски:  \"ПФК Левски София (България): Клубът е изключен от участие в следващия клубен турнир на УЕФА, за който се класира през следващите 2 сезона (сезони 2019/2020 и 2021/2021), освен ако клубът успее да докаже до 28 февруари 2019 г., че е изплатил сумите, които бе установено, че са просрочени задължения към 30 септември 2018 г. Освен това клубът бе глобен 100 000 евро.\"  Изпълнителният директор на Левски Красимир Иванов съобщи чрез официалния сайт на \"сините\", че до изключване на клуба от евротурнирите на база административни критерии няма да се стигне. Той потвърди думите си от тази седмица, че ръководството има план как да разреши финансовите проблеми.  \"В късния следобед днес в медиите бе разпространена новина, свързана с наказание от УЕФА относно участието ни в европейските клубни турнири.  За да не даваме повод за спекулации, искам веднага да изясня този въпрос. Като част от лицензирането на клуба за участие в европейските турнири ние сме подлагани всяко тримесечие на преглед, свързан с отговаряне на критериите за лицензиране. Като част от този процес сме получили предписания за неща, които клубът трябва да свърши в определени срокове.  Както заявихме по-рано тази седмица във вторник, ние сме наясно с условията, на които клубът трябва да отговоря и имаме план как да решим поставените задачи в срок до 31 януари 2019 година. Точно, както направихме с уреждането на взаимоотношенията по делото с Дъстли Мюлдер в сряда тази седмица.  Изключване на клуба от участие в евротурнирите на база на административни критерии няма да има\", написа Иванов.  ", "date": "2018.12.21", "title": "УЕФА вади Левски от евротурнирите за 2 сезона, ако не се издължи "}
{"url": "http://epicenter.bg/article/Tramp--Matis-shte-se-ottegli-v-kraya-na-fevruari/171266/7/0", "text": "Американският президент Доналд Тръмп заяви в Туитър, че министърът на отбраната Джеймс Матис ще се оттегли от своя пост в края на февруари.   “Генерал Джеймс Матис ще подаде оставка... в края на февруари. Той служи в моята администрация като министър на отбраната през последните две години“, написа стопанинът на Белия дом.   „По време на неговия престой начело на Пентагона беше постигнат огромен прогрес, по-конкретно при закупуването на нова военна техника“ за нуждите на американската армия, каза стопанинът на Белия дом. Тръмп благодари на генерал Матис за огромната помощ, която той му е оказал при осигуряването на плащанията от страна на съюзниците на техния дял от военните ангажименти. „Кандидатурата на новия министър на отбраната ще бъде издигната в най-скоро време“, добави президентът.   Оставката на Матис идва след решението на Тръмп да изтегли американските войски от Сирия. Джеймс Матис е взел решението да се оттегли от поста министър на отбраната заради различия в мненията с президента Доналд Тръмп. Това става ясно от молбата му за оставка, която той е връчил на президента. Документът е с дата 20 декември.   „Тъй като вие имате право да имате министър на отбраната, чиито възгледи са по-близки до вашите... смятам, че е правилно да подам оставка от моя пост. Мандатът ми ще приключи на 28 февруари 2019 г., което трябва да ви предостави достатъчно време за издигането на кандидатура за мой приемник и нейното утвърждаване от Сената“, се казва в писмото на Матис до Тръмп. Той смята, че САЩ не могат да защитят своите интереси без запазването на „стабилните съюзи“ и „демонстрирането на уважение“ към съюзниците.   В своето обръщение до президента на САЩ отиващият си министър на отбраната също така е отбелязал различията в стратегическите интереси на Вашингтон с Москва и Пекин. „Смятам, че ние трябва да бъдем решителни в своя подход към тези страни, чиито стратегически интереси все повече се различават от нашите, създавайки напрежение“, се казва в писмото на Матис, който смята, че Русия и Китай се стремят да получат „право на вето върху решенията на другите страни в сферата на икономиката, дипломацията и сигурността, за да прокарват собствените си интереси“. Агенция Ройтерс съобщава, че Матис е съобщил за своето оттегляне по време на среща с американския президент в четвъртък. Това съобщава високопоставен представител на Белия дом. Според него по време на срещата между Матис и Тръмп са възникнали спорове по някои въпроси. В обществения работен график на президента тази среща не е фигурирала.   В средата на октомври в програмата „60 минути“ на телевизия Си Би Ес Тръмп не изключи, че ръководителят на Пентагона може да подаде оставка. Американският президент заяви, че смята Матис за привърженик на Демократическата партия и по тази причина той скоро може да напусне неговия екип. На пресконференция след провелите се на 6 ноември междинни избори за Конгрес на САЩ, Тръмп потвърди, че разглежда редица варианти за кадрови промени в администрацията. Той вече уволни Джеф Сешънс от поста министър на правосъдието. Според информацията на американските медии той смята да уволни и министъра на вътрешната сигурност Кирстен Нилсен. Слуховете за оттеглянето на Матис се появиха още в началото на септември. Вестник „Вашингтон пост“ тогава съобщи, че министърът на отбраната ще подаде оставка в близките месеци, и в Белия дом вече са започнали обсъжданията на възможните кандидатури за негов наследник.   Причината за оттеглянето са разногласията между Матис и Тръмп, които, според информацията на журналиста и автор на книгата „Страх. Тръмп в Белия дом“ Робърт Удуърд, са прераснали в неодобрителни коментира на ръководителя на Пентагона по адрес на американския президент. /ТАСС и БГНЕС  ", "date": "2018.12.21", "title": "Тръмп: Матис ще се оттегли в края на февруари"}
{"url": "http://epicenter.bg/article/Tramp-izteglya-amerikanski-voyski-ot-Afganistan--voenniyat-ministar-podade-ostavka/171270/7/0", "text": "  Става дума за около половината от военния контингента на САЩ.   В момента в Афганистан има около 14 000 военни. Изтеглянето на 7 000 военни ще заеме няколко месеца.   Според сведенията на Си Ен Ен Тръмп е взел решението си във вторник. „Уолстрийт джърнъл“ също съобщи, че завръщането на американските войски ще отнеме няколко месеца.   В знак на протест срещу действията на президента оставка подаде американският министър на отбраната. Преди броени часове Джим Матис посочи в официално писмо, че напуска правителството заради разногласия с Доналд Тръмп.   \"Тъй като сте в правото си да имате министър на отбраната, чиито възгледи са по-близки до вашите, смятам за правилно да се оттегля\", пише бившият генерал от морската пехота, ден след като Тръмп обяви предстоящо изтегляне на американските военни от Сирия - нещо, за което Матис беше категорично против, отбелязва Франс прес.   Срокът ми на тази длъжност приключва на 28 февруари 2019 г., което ще даде достатъчно време за издигане на нов кандидат за нея и за утвърждаването му, посочва в писмото Матис, цитиран от ТАСС.   Смятам, че трябва да подхождаме твърдо и недвусмислено към онези страни, чиито стратегически интереси се пресичат все по-напрегнато с нашите, каза Матис, сочейки Китай и Русия.   Разбиранията ми, че към съюзниците трябва да се отнасяме с уважение, като наред с това сме проницателни както по отношение на злонамерените сили, така и на стратегическите съперници, са оформени в резултат на 40-годишният ми опит в тази област. Трябва да направим всичко възможно да развиваме международен ред, който благоприятства максимално нашата сигурност, благосъстояние и ценности, а за да постигнем това, разчитаме на солидарността в нашите съюзи, изтъква Джим Матис.     В \"Туитър\" Тръмп отправи похвали към него. Той отбеляза, че \"по време на мандата на Джим е осъществен огромен напредък, особено в покупката на ново оборудване\" и добави, че \"нов министър на отбраната ще бъде обявен скоро\".   На 19 декември Тръмп обяви изтеглянето на американските военнослужещи от Сирия. Той мотивира това с факта, че победата над \"Ислямска държава\" в Сирия е спечелена, а това е била единствената причина, поради която американската армия е била там. Изтеглянето на военните, които наброяват около 2000 души, ще отнеме между 60 и 100 дни", "date": "2018.12.21", "title": "След Сирия Тръмп изтегля американски войски и от Афганистан, военният министър подаде оставка"}
{"url": "http://epicenter.bg/article/Savetnik-na-Tramp--Medii-i-polititsi-reagirat-isterichno-na-ostavkata-na-Dzheyms-Matis/171271/7/0", "text": "Един от ключовите съветници на американския президент Доналд Тръмп, Стивън Милър, вярва, че много американски медии и политици са пренебрегнали планираната оставка на Джеймс Матис, предава TACC, цитирана от Фактор.    „Нека да разгледаме цялата ситуация. В много случаи същите медии и политици, които сега реагират истерично на оставката на Джеймс Матис, приветстваха началото на войната в Ирак, която се оказа пълна катастрофа“, заяви Милър. Съветникът увери, че Матис и Тръмп „имаха чудесни отношения“. Запитан дали президентът на САЩ и ръководителят на Пентагона са имали различия, Милър каза: „Както знаете, президентът Тръмп вярва, че много богати страни се възползват от Съединените щати, злоупотребяват с нашите пари и ние защитаваме тези богати държави“.   „Президентът изясни, че отношението към американските данъкоплатци трябва да бъде справедливо и също така да участваме само в това, което е в наш интерес“, добави Милър. За това, че Матис ще се пенсионира в края на февруари, Тръмп написа в своята страница в Twitter. Той също обяви, че кандидатурата на новия министър на отбраната ще бъде издигната в близко бъдеще. Матис подчерта, че е решил да напусне поста на американски министър на отбраната поради разногласия с президента.", "date": "2018.12.21", "title": "Съветник на Тръмп: Медии и политици реагират истерично на оставката на Джеймс Матис"}
{"url": "http://epicenter.bg/article/Predi-da-podpishe-zakon-za-selskoto-stopanstvo--Tramp-pusna-klip-kak-pee--oblechen-kato-fermer--Video-/171285/7/0", "text": "Минути преди да подпише мащабен закон за селското стопанство, президентът на САЩ Доналд Тръмп публикува в Туитър видео, в което е облечен като фермер и пее с цяло гърло заедно с актрисата Меган Мълали, предадоха Франс прес и Асошиейтед прес. Видеото е от церемонията за връчване на наградите Еми през 2006 година, а песента е от телевизионния сериал \"Зелени пространства\" (\"Green Acres\"). В клипа нюйоркският магнат е облечен с тениска, син гащеризон и сламена шапка и държи вила за сено. Целта му е да рекламира селскостопанската реформа за 867 милиарда долара, приета от американския Конгрес.  В сериала, излъчван между 1965 и 1971 година, се разказва за нюйоркски адвокат и съпругата му, които отиват да живеят във ферма, защото животът в града им е омръзнал.  Това не е първата подобна изява на Тръмп в Туитър. През ноември той публикува своя снимка и под нея емблематичната фраза от филма \"Игра на тронове\", леко променена: \"Санкциите идват\" (\"Sanctions are coming\" на английски), имайки предвид възстановяването на санкциите срещу Техеран.  Снощното му аграрно послание беше засенчено до известна степен от новината за оставката на министъра на отбраната на Джим Матис поредният от президентския екип, който напуска кораба.   Източник: Новини.бг", "date": "2018.12.21", "title": "Преди да подпише закон за селското стопанство: Тръмп пусна клип как пее, облечен като фермер (Видео)"}
{"url": "http://epicenter.bg/article/Kitay-otreche--quot-klevetnicheskite-quot--obvineniya-v-ikonomicheski-shpionazh-ot-strana-na-SASht-i-tehni-sayuznitsi-/171286/7/0", "text": "Китайското външно министерство заяви днес, че решително се противопоставя на \"клеветническите\" обвинения в икономически шпионаж от страна на САЩ и техни съюзници, предават Ройтерс и БТА.  Министерството призова Вашингтон да оттегли тези си обвинения, както и обвиненията, повдигнати срещу двама китайски граждани в САЩ.  \"Призоваваме Съединените щати незабавно да поправят погрешните си действия и да прекратят разпространяването на клеветнически слухове по отношение на сигурността в интернет\", се посочва в изявлението.  Американската прокуратура повдигна вчера обвинения срещу двама свързани с китайското министерство на държавната сигурност китайски граждани, че са откраднали конфиденциални данни от агенции на американското правителство и компании по целия свят, припомня Ройтерс.  Прокуратурата твърди, че Чжу Хуа и Чжан Шълун са извършили хакерски атаки срещу американския флот, космическата агенция НАСА, американското министерство на енергетиката и десетки компании. Според обвинението целта на операцията е била получаването на информация за обекти на интелектуална собственост и корпоративни тайни, която впоследствие е била предавана на китайски компании.  Чжу и Чжан са членове на хакерска група, известна като Ей Пи Ти 10 (APT 10).  Великобритания, Австралия и Нова Зеландия се присъединиха към САЩ и също обвиниха Китай в кражба на интелектуална собственост.  \"Днес австралийското правителство се присъединява към своите чуждестранни партньори и изразява сериозна загриженост по повод глобалната кампания за кражба на интелектуална собственост от компании от страна на групата Ей Пи Ти 10, действала по нареждане на китайското министерство за държавна сигурност\", заявиха днес в съвместно изявление австралийският министър на външните работи Марис Пейн и вътрешният министър Питър Дътън.  Правителството на Япония поиска днес от Китай да предприеме мерки срещу хакерската група Ей Пи Ти 10.  \"Ние с дълбоко безпокойство следим действията на базираната в Китай група Ей Пи Ти 10, която застрашава сигурността на киберпространството\", се казва в изявление на японското външно министерство. В него се посочва още, че Ей Пи Ти 10 са извършили многобройни кибератаки срещу различни цели, сред които частни компании и научни учреждения.  ", "date": "2018.12.21", "title": "Китай отрече \"клеветническите\" обвинения в икономически шпионаж от страна на САЩ и техни съюзници "}
{"url": "http://epicenter.bg/article/Tragediya--13-zaginaha-pri-eksploziyata-v-mina-v-Chehiya-/171287/7/0", "text": "Чешкият премиер Андрей Бабиш и полският му колега Матеуш Моравецки ще посетят днес мястото на трагедията, близо до границата между двете страни  Броят на загиналите при експлозията във въгледобивна мина в Североизточна Чехия достигна 13, предаде Ройтерс, като се позова на националната информационна агенция ЧТК.  Предишните данни бяха за най-малко петима загинали миньори и осем в неизвестност. 10 техни колеги са ранени.  Говорител на компанията оператор ОКД (OKD) съобщи пред Франс прес, че са загинали 11 поляци и двама чехи.  По-рано той каза, че жертвите почти сигурно са поляци, командировани от полската компания Алпекс (Alpex).  Чешкият премиер Андрей Бабиш и полският му колега Матеуш Моравецки ще посетят днес мястото на трагедията, близо до границата между двете страни.  Полша е изпратила и спасителен екип.  Експлозията на метан (газ гризу) е станала в късния следобед вчера на дълбочина от 880 метра в мина ЧСМ (CSM) близо до чешкия град Карвина, на около 300 км източно от столицата Прага. Предизвиканият от взрива пожар все още не е угасен, съобщиха чешки медии.  Това е най-смъртоносната злополука в чешка мина от 1990 г. насам. Тогава 30 миньори загинаха при пожар в мина близо до Карвина, припомня агенция ЧТК, цитирана от Ройтерс.   ", "date": "2018.12.21", "title": "Трагедия! 13 загинаха при експлозията в мина в Чехия "}
{"url": "http://epicenter.bg/article/Sblasak-na-vlak-i-avtobus-v-Sarbiya--3-zaginali-i-22-raneni-/171293/7/0", "text": "Най-малко трима души бяха убити тази сутрин, а 22 ранени при сблъсък на влак и автобус на железопътния прелез в Доне Меджурово край Ниш, предаде БГНЕС. Директорът на бърза помощ заяви пред РТС, че са загинали трима души. Шестима са с по-тежки наранявания, 16 души са с леки наранявания. На всички пострадали се оказва помощ и аварийните екипи ги транспортират до близките болнични центрове.  На място има членове на КАТ и пожарникари-спасители, както и 7 линейки, съобщава Б92. Инцидентът се е случил, когато влакът е ударил автобуса, при което вторият е бил разполовен.  Причината за катастрофата не е известна. Тя се е случила около 7.30 часа местно време.  Фирма \"Железопътна инфраструктура Сърбия\" обяви, че прелезът, на който се е случила катастрофата е обезопасен с вертикална пътна сигнализация (без рампа).   Злополуката е станала, след като влакът е напуснал жп гара Меджурово. Железопътната композиция е излязла от релсите и железопътният трафик в тази част на железопътната линия е прекъснат.  ", "date": "2018.12.21", "title": "Сблъсък на влак и автобус в Сърбия: 3 загинали и 22 ранени "}
{"url": "http://epicenter.bg/article/Redzhep-Erdogan-kam-Donald-Tramp--Shte-prodalzhim-borbata-sreshtu-Islyamska-darzhava-v-Siriya/171295/7/0", "text": "Ние ще продължим борбата си срещу Ислямска държава (ИД) в Сирия, е казал турският президент Реджеп Ердоган на американския лидер Доналд Тръмп, написа анкарският в. \"Хюриет\".  Държавните глави са провели телефонен разговор на 14 декември (три дни преди президентът на САЩ да обяви изтеглянето на американските военни от близкоизточната страна). Според информацията на изданието Ердоган е бил получил питане от страна на своя събеседник дали турската армия ще може да ликвидира остатъците от ИД в Сирия след напускането на американските военни и е получил положителен отговор.   Турският лидер е повторил тезата си, че кюрдските милиции не се бият срещу джихадистката групировка, а само симулират дейност за извличане на материални и политически дивиденти. \"Кюрдите, саудитците и израелците са недоволни от вашето решение, но ние ще се продължим да се бием срещу ИД\", е заявил Ердоган.  Турският президент наскоро обяви за планирана операция в Северна Сирия. \"Ние ще изчистим този район от терористите\", заяви той.   Под \"терористи\" той разбира и кюрдските милиции, които Анкара смята за филиал за забранената в Турция Кюрдска работническа партия.  ", "date": "2018.12.21", "title": "Реджеп Ердоган към Доналд Тръмп: Ще продължим борбата срещу Ислямска държава в Сирия"}
{"url": "http://epicenter.bg/article/50-godini-ot-parviya-polet-do-Lunata--VIDEO-/171296/7/0", "text": "Днес се навършват 50 години от първия полет до Луната. На 24 декември пилотираният космически кораб на НАСА „Аполо 8”, с трима астронавти на борда, стигна до Луната и навлезе в нейната орбита, припомня бТВ.  Космическият апарат обиколи десет пъти естествения спътник на Земята. Американските астронавти прекараха 20 часа, 10 минути и 13 секунди в окололунна орбита.  Полетът на „Аполо 8” беше успешна репетиция преди астронавтите Нийл Армстронг и Едуин Одрин реално да стъпят на Луната половин година по-късно с мисията „Аполо 11”.  ", "date": "2018.12.21", "title": "50 години от първия полет до Луната (ВИДЕО)"}
{"url": "http://epicenter.bg/article/Rusiya-proveryava-internet-resursite-na-Bi-Bi-Si-i-neyna-televiziya-sled-sanktsii-na-London-za-RT/171299/7/97", "text": "Руският комуникационен регулатор Роскомнадзор започва проверка на интернет ресурсите на Би Би Си и на телевизия \"Би Би Си уърлд нюз\", излъчваща за територията на федерацията, за да установи дали спазват законодателството на Русия, предадоха ТАСС и БТА.  Агенцията се позовава на сайта на Роскомнадзор. Проверката е свързана с решението на британския медиен регулатор Офком, според което руската телевизия RT е нарушила правилата за излъчване.  Вчера Офком заяви, че RT е нарушила правилата за безпристрастност в свои излъчени през март и април предавания, включително отразявайки отравянето на бившия руски шпионин Сергей Скрипал и дъщеря му Юлия.  Телевизия RT изрази \"крайно разочарование\" от заключенията на Офком. В момента нейни представители ги проучват и в най-скоро време ще вземат решение за бъдещите си действия, посочва руската агенция.  Според Офком телевизия RT може да бъде глобена в размер на 250 хил. британски лири, или 5 на сто от доходите, осигурявани чрез британския A телевизионен лиценз.  ", "date": "2018.12.21", "title": "Русия проверява интернет ресурсите на Би Би Си и нейна телевизия след санкции на Лондон за RT"}
{"url": "http://epicenter.bg/article/Meteorolozi--2019-godina-shte-bade-edna-ot-nay-goreshtite-v-istoriyata-na-Velikobritaniya/171307/7/0", "text": "Метеоролози предупреждават, че 2019 година ще бъде една от най-горещите в историята. Кралската Метеорологичната служба на Великобритания изчислява, че средната глобална температура ще е с 1,10 градуса по Целзий над нивото от прединдустриалната епоха. Това я вкарва в топ 5 на най-горещите години изобщо, съобщава „Дейли Мейл“, цитиран от Новини.бг  Цифрите са близки до тези от 2016 година, която беше рекордна година – с 1,15 градуса по-топла от периода 1850-1900 година.  От службата посочват, че високите стойности са резултат от климатичните промени, причинени от парниковите газове. Миналото лято беше най-горещото във Великобритания откакто въобще се измерва температурата. Средно то е било с 0,96 градуса над обичайното.", "date": "2018.12.21", "title": "Метеоролози: 2019 година ще бъде една от най-горещите в историята на Великобритания"}
{"url": "http://epicenter.bg/article/Papata-prizova-sveshtenitsite-pedofili-da-se-predavat-sami-na-pravosadieto/171316/7/0", "text": "Папа Франциск призова свещениците, които са извършвали сексуален тормоз над малолетни, сами да се предадат на правосъдието, предадоха Франс прес и Ройтерс.   \"На тези, които злоупотребяват сексуално с малолетни, ще кажа следното: послушайте съвестта си, предайте се на човешкото правосъдие и се гответе за Божието\", каза Франциск в традиционното си коледно обръщение към Курията - централната администрация на Ватикана.   Не е ясно дали папата има предвид правосъдната система на Римокатолическата църква, светското правосъдие или и двете, но според източници от Ватикана това е първият негов толкова директен призив.В предишни години Франциск е използвал това свое коледно обръщение, за да осъди корупцията или лошото управление в Курията. \"Нека бъде ясно, че в лицето на тези мерзости Църквата няма да пести усилия да направи всичко нужно всеки извършил такива престъпления да бъде съден. Църквата никога няма да се опитва да прикрие или да не приеме сериозно който и да е такъв случай\", каза той.   Папата призна, че в миналото Църквата е допуснала сериозни грешки, но обеща \"миналите грешки да бъдат превърнати във възможности за изкореняване на това бедствие\", както от католическата църква, така и от обществото като цяло.   \"Несъмнено някои отговорни лица в миналото, от безотговорност, неверие, неподготвеност, неопитност, духовна или човешка недалновидност са се отнесли към много случаи без нужната сериозност и бързина. Това повече не бива да се случва. Това е изборът и решението на Църквата\", подчерта Франциск. Папата същевременно призова внимателно да се разграничават истинските случаи на сексуална агресия от необоснованите клевети както в Църквата, така и в обществото като цяло.   Източник: Нова.тв", "date": "2018.12.21", "title": "Папата призова свещениците педофили да се предават сами на правосъдието"}
{"url": "http://epicenter.bg/article/Razuznavaneto-na-SASht-saobshti-za-uspeshen-test-na-ruskata-svrahzvukova-raketa--quot-Tsirkon-quot--/171317/7/0", "text": "Поредното изпитание на руската свръхзвукова ракета с морско базиране \"Циркон\", против която САЩ нямат защита, е преминало успешно. Това съобщава американският тв канал CNBC, като се позовава на данни от разузнаването на САЩ, предава \"Интерфакс\".  Според данните на американското разузнаване, от 2015 г. насам Русия вече е провела пет пълноценни успешни изпитания на ракетата. По време на последните тестове, които са се провели на 10 декември, ракетата е достигнала скорос 8 Мах ( . При това американските източници твърдят, че ракетата еднакво успешно може да поразява както наземни, така и морски цели, включително всички видове кораби.  \"Руснаците са постигнали устойчивост на полета, което е решаващ фактор при разработването на свръхзвукови оръжия\", подчертава един от източниците на телевизията.  CNBC твърди, че по данни на разузнаването, серийното производство на \"Циркон\" ще започне не по-рано от 2021 г, а година по-късно тя ще бъде приета на въоръжение.  Първоначално се съобщаваше, че свръхзвуковите \"Циркон\"-и са предназначени за атомните подводници от проекта \"Ясень-М\" и перспективните подводници от типа \"Хъски\". Впоследствие се появи информация, че те ще могат да бъдат базирани на някои видове нанводни кораби, както и на самолети.   ", "date": "2018.12.21", "title": "Разузнаването на САЩ съобщи за успешен тест на руската свръхзвукова ракета \"Циркон\" "}
{"url": "http://epicenter.bg/article/Yohanes-Han--2025-godina-ne-e-nerealistichna-tsel-za-prisaedinyavaneto-na-Zapadnite-Balkani-/171322/7/0", "text": "„2025 година е амбициозна, но не и нереалистична цел за присъединяването на Западните Балкани към ЕС.“ Това заяви еврокомисарят по разширяването Йоханес Хан в интервю за германския вестник Handelsblat, цитиран от електронното издание на гръцкия вестник Kathimerini и Агенция \"Фокус\".  \"По отношение на условията на приемане в момента Сърбия и Черна гора са най-напреднали по отношение на броя на главите. Но Македония също има добри шансове да се изравни с тях след разрешаването на спора за името с Гърция \", заяви Хан, като добави, че \"2025 е амбициозна, но не и нереалистична цел за членство в ЕС на първите страни от Западните Балкани. \"  \"Не искам да споменавам дати\", каза Хан. Той обаче призна, че \"2030 г. ще бъде твърде далеч, за да могат страните кандидатки да се мотивират да увеличат усилията си\".  \"Става дума и за доверието в ЕС\", добави Хан. \"Когато кандидатките напредват, ние също трябва да отговорим!\"  „Бившата югославска република Македония има \"добри шансове\" да навакса в преговорите за членство в Европейския съюз, след като се приложи споразумението за името с Гърция“, заяви комисарят по разширяването.  ", "date": "2018.12.21", "title": "Йоханес Хан: 2025 година не е нереалистична цел за присъединяването на Западните Балкани "}
{"url": "http://epicenter.bg/article/Kralyat-na-Belgiya-prie-ostavkata-na-premiera/171326/7/0", "text": "Белгийският крал в петък възложи на министър-председателя Шарл Мишел да продължи да изпълнява рутинните правителствени задължения до изборите през май, въпреки че премиерът загуби мнозинството си и подаде оставка, предава AFP, цитирана от Фокус.  Правителствената криза започна преди две седмици, след като фламандският Националистически алианс напусна коалицията на Мишел в спор за одобряването от Белгия на Глобалния пакт за миграцията на ООН. Крал Филип се срещна с либералния премиер и с лидерите на всички партии в парламента тази седмица, за да обсъди дали да сложи край на политическата криза, като проведе предсрочни парламентарни избори или да изчака редовните, планирани за 26 май. В своето изявление в петък кралят изрази увереност в политическата класа и нареди на Мишел и на председателя на парламента да го информират на редовни интервали за текущите дела. Без мнозинство Мишел може да не е в състояние да извърши планираните реформи, но кралят възложи на разделените институции на Белгия намирането на \"подходящ отговор на икономическите, бюджетни и международни предизвикателства и на очакванията на хората\".", "date": "2018.12.21", "title": "Кралят на Белгия прие оставката на премиера"}
{"url": "http://epicenter.bg/article/Strelba-vav-Viena--Dvama-dushi-sa-seriozno-raneni--/171328/7/0", "text": "Полицайска операция е в ход след стрелба в центъра на Виена. По първоначални данни изстрелите били произведени в ресторант \"Фигълмюлер\" в австрийската столица.   Световните агенции съобщават, че в резултат на стрелбата е загинал един човек и още един е ранен. На място се намират екипи на Спешна помощ и специализираната австрийска единица за борба с тероризма „Кобра“, предаде ТАСС, съобщи Нова телевизия.   \"Около 13:30 ч. в района на Лугек са открити двама души с огнестрелни рани. В момента се извършва издирване. Другите обстоятелства все още са неясни\", се казва в съобщение на местната полиция.   Районът около ресторанта е затворен и полицейския хеликоптер е над района, търсейки заподозрян, който е избягал от обекта, предаде Спутник. Подсилени са полицейските патрули, а много улици са блокирани.   Според най-новата информация властите смятат, че извършителят е с криминални мотиви.          ", "date": "2018.12.21", "title": "Стрелба в центъра на Виена, един убит и един ранен"}
{"url": "http://epicenter.bg/article/Erdogan-se-zareche--che-shte-prochisti-Siriya-ot-kyurdski-militsii-i-dzhihadisti-/171333/7/0", "text": "Турският президент Реджеп Тайип Ердоган в петък обеща да освободи Сирия от подкрепяните от САЩ кюрдски милиции и от джихадисти след решението на Доналд Тръмп да изтегли войските си, предава AFP, цитирана от Агенция \"Фокус\".  \"През следващите месеци ще видим оперативен стил, насочен към премахването на елементите на Кюрдските Отряди за народна самоотбрана и на „Ислямска държава“ на територията на Сирия\", заяви Ердоган в Истанбул.  Той обеща миналата седмица да започне турска операция, още преди американският президент Доналд Тръмп в сряда да нареди на двете хиляди американски военни да напуснат Сирия.  По-рано Анкара приветства решението на САЩ да изтегли войските си от Сирия. Изявлението направи турският външен министър, цитиран от Анадолската агенция.  \"По отношение на решението за оттегляне на САЩ ... от Сирия, ние приветстваме решението\", каза Мевлют Чавушоглу на съвместна пресконференция със своя малтийски колега Кармело Абела в столицата Валета.  „Турция напълно подкрепя териториалната цялост на Сирия“, добави той.  Освен това Чавушоглу заяви, че Турция се бори с „Ислямска държава“ \"в продължение на много години\".  \"Ние вярваме, че \"Ислямска държава“ е победена, но все пак трябва да сме много бдителни, защото групировката, като и други радикални групи все още са там\", каза той.  Турският външен министър потвърди, че той и други турски официални лица вече са били в контакт с представители на САЩ \"на различни нива\" по този въпрос.  ", "date": "2018.12.21", "title": "Ердоган се зарече, че ще прочисти Сирия от кюрдски милиции и джихадисти "}
{"url": "http://epicenter.bg/article/Kremal--Haotichnoto-vzimane-na-resheniya-ot-strana-na-SASht-uslozhnyava-mezhdunarodnata-obstanovka-/171335/7/97", "text": "Дмитрий Песков каза, че Москва иска повече информация за планираното изтегляне на американските войски от Сирия  Кремъл заяви днес, че не разбира какви ще бъдат следващите ходове на САЩ в Сирия, а хаотичното и непредвидимо взимане на решения от страна на Вашингтон създава дискомфорт в международните отношения, предаде Ройтерс.  Говорителят на Кремъл Дмитрий Песков каза, че Москва иска повече информация за планираното изтегляне на американските войски от Сирия, обявено неочаквано от президента Доналд Тръмп тази седмица.  Помолен да коментира вероятно изтегляне на американски военни от Афганистан, Песков заяви, че Русия не иска да се случи нещо, което би могло да дестабилизира положението в Афганистан.  Песков каза също, че Кремъл ще изчака да види дали изтеглянето наистина ще се случи, тъй като предишните американски обещания да напуснат Афганистан не се реализираха на практика, посочва Ройтерс.   ", "date": "2018.12.21", "title": "Кремъл: Хаотичното взимане на решения от страна на САЩ усложнява международната обстановка "}
{"url": "http://epicenter.bg/article/Boyan-Biolchev-i-Preselenieto-/171300/11/0", "text": "\"Преселението\" е книга, писана от професор Боян Биолчев с години. Повлияна от личната съдба на неговия род, историята започва по време на Първата балканска война.   Книгата разказва една трагична история на тракийските бежанци и тяхното мъчително движение през опасности, \"пътищата, покрити със злоба и с много кръв\".   Боян Биолчев е мотивиран от личната съдба на неговия род. Всички негови предци са преселенци и затова години наред той живее с историята на преселението и с чувството, че и той е живял в онова време.   Разказаната история започва през 1913 година, когато Биолчев смята, че е извършена най-голямата политическа грешка, съсипала почти половината от българския народ.   На 16 юни, вместо да се чакат резултатите от мирните преговори след Балканската война, нашите войски нападат сръбските и гръцките позиции, а те точно това и очакват. Така държавата ни, която тогава почти е постигнала естествената си етническа територия, се свива до границите, които познаваме и днес. Бежанците са 260 000, а 60 000 са жертвите, допълва Биолчев.   Действието започва в първия миг на Втората балканска война. Разказът е за съдбата на семейството и дядото на Биолчев по майчина линия, който е арестуван и заточен на гръцки остров. Повествованието се позовава на разказите на баба му Гроздана, която е преживяла ужасите на преселението.   В книгата му, обаче, както сам авторът твърди, няма и грам омраза. Той се спомня думите на неговата баба, която го е отгледала и изпратила в живота с думите: \"Няма лоши народи, има лоши хора\".   Турците настъпват на северозапад и безчинстват в българските села в Беломорска Тракия. Българско семейство бяга с двамата си сина, дъщеря си и новородената си внучка. Едва шестгодишно, едното от момчетата спасява малоумния си брат да не бъде изнасилен от турски войник, като го застрелва със собствената му пушка. Предпазвайки семейството да не бъде открито и избито обаче, дядото задушава новородената си внучка. След много трудности семейството стига в малко българско градче Василико (днес Царево).  Иван е баща на новороденото, който бяга към Бяло море от турската армия, в която е служил, за да не стреля по българи. След много перипетии, далече от семейството и без новини за съдбата му, Иван успява да намери жена си Златина и семейството си. Но дали вече не е късно да бъде залепено това, което е безвъзвратно счупено?  Проф. Боян Биолчев успява да пресъздаде умело и истинно атмосферата в българските земи по онези тъмни и смутни времена. Времена, в който без мъжество и доблест, оцеляването е било невъзможно.           ******   ", "date": "2018.12.21", "title": "Боян Биолчев в \"Преселението\": Паметта играе на криеница с миналото..."}
{"url": "http://epicenter.bg/article/Aleksandar-Urumov-v--quot-Tatko--obichay-me-quot--Vsichko-v-zhivota-e-vzaimootnosheniya/171304/11/0", "text": "  Александър Урумов, български писател и драматург, вече провокира публиката с  новата си изповедна книга  Силно емоционална, тя  е събрала опита на бащата в отглеждането и възпитанието на децата, както и ролята на семейството за изграждането на характерите на младите.   \"Един баща е най-близо до звездите, когато носи детето на раменете си\", казва Александър Урумов.    ви предлага откъси от книгата \"Татко, обичай ме\". Може би всеки ще намери част от себе си в нея.         Един много добър пример се появи пред очите на двамата със сина ни през онази паметна нощ, в която за първи път той остана да гледа мач заедно с мен – чак до полунощ. Тогава Влади беше още малък и си лягаше рано. Но в онази топла майска вечер, когато само няколко месеца го деляха от сериозната и отговорна осемгодишна възраст някак си вече му беше дошло времето да останем заедно, по мъжки пред телевизора в очакване на финала на Шампионската лига. И – без дори да подозираме какво ни очаква да видим! – заедно да се насладим на един наистина невероятен финал на Шампионската лига. Мигът беше тържествен, защото за първи път майка му отиде да спи преди него, а всяко едно малко момче много добре разбира какво значи това! Значи, че е вече голямо!     И така, останахме само ние двамата. Гледаме мача, гледаме и не вярваме на очите си – още през първото полувреме Ювентус вкараха като на шега три гола и изпуснаха с лекота поне още толкова. Не беше за вярване – такава огромна видима разлика в класите на двата отбора! Как е възможно!? Спомням си, че синът ми каза нещо в смисъл – този мач е ясно как ще завърши. Логично е, нали – все пак, три гола са това, и то в полза на отбор с такава добра защита!     И все пак, по-скоро заради прословутият характер на Ливърпул, реших да му опонирам – наистина 3 гола са много, казах му, но въпреки тях, ако Ливърпул повярва в победата ще победи. Синът ми ме погледна учудено с тъмните си замислени очи и аз реших, че трябва да повторя – ако повярват, ще победят.   И тогава последва едно извънземно второ полувреме за Ливърпул, през което те успяха да отбележат 3 гола и да вкарат мача в продължения. А след продълженията, завършили без гол, започнаха дузпите! Това бяха мигове, които някои от зрителите ще помнят цял живот! Ливърпул успяха да победят с дузпи и да дадат старт на една невероятна екзалтация, на една всеобща еуфория по трибуните на стадиона! Разтърсваща футболна емоция, от която си щастлив да бъдеш част, дори и като зрител пред телевизора!     Дали бях горд със себе си, че се осмелих пред сина си да изрека прогноза за немислимото? Бях щастлив, и не за друго, а защото това беше един прекрасен положителен пример за следване.     Един модел на вяра в привидно невъзможното, модел на успяваща вяра. Синът ми тогава ме погледна и ме попита: - Тате, ти как знаеше, че Ливърпул ще победи? Винаги ме е забавлявал този математически точен въпрос на моя син – как знаеш? Обикновено въпросът е – откъде знаеш, но моят син задава необикновени въпроси и затова пита – как знам. - Не знаех, леко го разочаровах тук, но бях сигурен, че ако вярват, ще победят. Когато човек вярва, той може да постигне невъзможни неща.    Така, както тази вечер направи Ливърпул. Синът ми погледна към телевизора, след това отново с тихо обожание вдигна очи към мен и ми каза: - Тате, искам да бъда като Ливърпул!  - Можеш, сине – отвърнах му – можеш. Само вярвай! И се е случвало да го насърчавам в годините след това, като му казвам в напечени ситуации „И не забравяй – ти си Ливърпул!“   Да растеш заедно със своето дете и твоето отношение на родител да израства заедно с него – това е наистина двойна благодат и върховно удовлетворение за един баща. Да виждаш как детето ти е израснало като разумен и добродетелен човек, с аналитично мислене и мъдро възприемане на света край него – колко щастлив би бил всеки един родител в този случай.     Пътуваме наскоро двамата със сина ми през един от старопланинските проходи – Беклемето. Прекрасно време само за двама ни! Благословено време, в което си говорим, и си мълчим, и си мислим върху думите и върху мълчанието. И там, високо в планината, на самия хребет приближаваме един паметник във формата на арка. Влади намалява скоростта – чудесно е да имаш такъв внимателен и стабилен шофьор – и пита какви са тези паметници. Отговарям, той се досеща за конкретните битки по тези места и продължаваме да си говорим и да обсъждаме историята.    След което той замълчава за малко и внезапно ми задава един въпрос-отговор: - Тате, битките обикновено са се водили по високите места, нали?   Поглеждам го, приятно изненадан от неочаквания, но толкова точен и умен въпрос-отговор. Доволен съм, че вече сам започва да се взира край себе си и да разбира езикът на примерите край себе си. А после добавям: - Така е, сине, битките са се водили по високите места и за високите места. Това са стратегическите позиции. А самата битка също е избор. Самият човек е сбор от изборите, които е направил или които е позволил някой друг да направи вместо него. Отказът да направиш избор също е избор. Така че бягството от поемане на отговорност не те освобождава от отговорност.     Поглеждам към него отново и срещам погледа му, и в очите му ясно виждам – разбрал ме е. Моят син! Понякога му казвам – ти си моят най-добър приятел. Той се усмихва, като на закачка. Но наистина, привилегията да бъдеш приятел с децата си е божествена привилегия. Кой баща не би искал да има приятелски отношения с децата си? Без да се размиват границите и без да се разменят местата – приятелството между родители и деца е възможно и знам това от опит. И в този опит самият аз започнах да разбирам онези думи на Спасителя, в които той нарича своите ученици свои приятели. Самият Бог иска неговите деца да му бъдат приятели, а не слуги. Не е ли божествено тогава децата ти да ти бъдат приятели?     Особено ако това е общ избор.  Всъщност, именно вярата в Христос е най-важният, най-стратегическият избор на всеки един от нашето семейство.  Избор на вяра в привидно невъзможното.  Но в крайна сметка – избор на постигаща вяра.", "date": "2018.12.21", "title": "Александър Урумов в \"Татко, обичай ме\": Искам да съм като „Ливърпул“!"}
{"url": "http://epicenter.bg/article/-Ekspert---Rusiya--Sarbiya-pretarpya-vanshnopolitichesko-porazhenie--shte-tryabva-da--preglatne--Kosovo/171308/11/0", "text": "  Сърбия претърпя външнополитическо поражение. Тя не успя да попречи на осъществяването на отдавнашното намерение на Косово да създаде собствена армия. В Съвета за сигурност на ООН косовският и сръбският президенти Хашим Тачи и Александър Вучич си размениха взаимни реплики.   В гнева си, Сърбия даже гласува против резолюцията, осъждаща милитаризацията на Крим, за което спечели укора на украинския посланик в Белград Александър Александрович, който напомни за „джентълменското споразумение“ между Порошенко и Вучич да не гласуват в ООН един против друг.   Както винаги, сръбската позиция бе подкрепена от Русия, а косовската – от САЩ.   Но главното за Белград не е това, а, че с ясно осъждане на решенията на косовските власти не излезе Европейския съюз. Част от страните въобще не подкрепиха създаването на косовска армия.  . Ръководството на НАТО, което можеше лесно да блокира процеса по създаване на косовска армия, тъй като нейното оръжие се намира в складовете, контролирани от Алианса, се ограничи само с мътни заплахи да „преразгледа нивото на своето взаимодействие“ (формулировката е на генералния секретар на организацията Йенс Столтенберг) с военните сили на Косово.   Което напълно устройва Прищина.   Парламентът на тази самопровъзгласена държава, без участието на представляващата сръбската общност партия „Сръбска листа“, гласува в петък за това, което в течение на десет години беше тайно, да стане явно.   Фактически вече съществуващата армия на косовските албанци (тя носи името Косовски сили за сигурност (КСС) и се смята за нещо като специално полицейско подразделение) трябва да се появи и де юре. Това означава, че всяка, дори и теоретична възможност за връщане на Косово в Сърбия изчезва.   Да се намери формула за интеграцията на двете бивши административни единици на Югославия в едно цяло все още е възможно: в края на краищата, стратегическата външнополитическа цел на Прищина и Белград е една и съща – влизане в ЕС. Но как да се обединят две армии, привикнали да гледат една на друга в качеството на вероятен противник, не е ясно.  Именно затова, съгласилите се на отделяне (или, ако трябва да наречем нещата с истинските им имена, отделяйки) Косово, САЩ и техните европейски съюзници дълго не се решаваха да дадат „зелена светлина“ за създаването на косовска армия. В Конституцията на републиката има точка, която, по същество, дава на сръбското малцинство право на „вето“ върху този ход. На КСС не беше разрешено да имат тежко въоръжение.   С една дума, Белград трябваше да остане с приятната илюзия, че работите могат да бъдат върнати назад и че в бъдеще някак си ще може да върне своята бивша автономия. А съседите (преди всичко, Македония с нейното голямо и неведнъж създавало проблеми албанско малцинство) с Косово без армия бяха някак си по-спокойни, отколкото при едно Косово с армия.  Но сега във Вашингтон, очевидно, сметнаха, че вече няма от какво да се притесняват. Сърбия окончателно и необратимо избра курс към влизане в ЕС. И ако е така, тогава е време да се плати и цената под формата на отказ от Косово. На Белград не само му показаха, че бившата автономия вече не му се подчинява. Беше демонстрирано, че в Косово и сръбското малцинство не може да бъде използвано да лобира интересите на Сърбия. Конституционното ограничение, позволяващо на сръбските партии да блокират създаването на армия, беше заобиколено с лекота. Първият път – през февруари 2017 година, когато парламентът даде правомощия на правителството пълномощия да трансформира КСС във въоръжени сили. Вторият път – сега. Само, както се оказа, думата „армия“ трябваше да се избягва в официалните документи.   В Косово се появява официално Министерството на отбраната, Генерален щаб, набор, но няма да има армия на хартия, а ще останат същите тези Сили за сигурност. С функции, които не се различават от функциите на армията.  Каква ще бъде реакцията на Сърбия?   Най-невероятният сценарий е въоръжено нахлуване. Ще отидат на боклука годините работа на ръководството на страната над интеграцията в ЕС, която не е далеч. Освен това, даже да допуснем невероятното и нахлуване на сръбските войски за „възстановяване на конституционния ред“ или поне за защита на сръбския анклав в Косово бъде „преглътната“ от Запада, не е факт, че това ще бъде лека разходка за сръбските военни. Армията на Сърбия в момента далеч не е в най-доброто си състояние. През годините след Слободан Милошевич тя се финансира на остатъчния принцип. А в Косово напротив, дори се подготвяха сериозно за война.   В тази светлина е много вероятно създаването на косовска армия да бъде „преглътнато“ от Сърбия. По-скоро Вучич ще заложи на преговори с Брюксел и Вашингтон. Може би там ще сменят гнева с милост и ще позволят на Сърбия да се съгласи с независимостта на Косово, но и в същото време да запази достойнството си.    ", "date": "2018.12.21", "title": "„Експерт“: Сърбия претърпя външнополитическо поражение, ще трябва да „преглътне“ Косово"}
{"url": "http://epicenter.bg/article/Nigyar-Dzhafer--Dogan-ni-prizova-kam-gotovnost-za-izbori-i-iznenadi-/171309/11/0", "text": "  - Вярно е, че последните няколко месеца ние говорим за програма за ускорено развитие на страната. Панелите ни работят по секторните политики, защото смятаме, че това е нещо много сериозно и не може просто така ад хок да се пишат някакви неща, които да се представят като някаква визия или като някаква програма. Факт е, че словото на почетния председател традиционно се очаква от доброжелатели и от недоброжелатели. Хубавото е, че всички четат речите и ги коментират. Това вече не е изненада за никого. Мисля, че на България липсват визионери по принцип и хора, които наистина да прогнозират нещата, независимо дали това се харесва на някого, или не се харесва.    - Всъщност, много хубаво би било, ако всяка партия в края на годината чрез своите лидери прави своя анализ и дава някакви насоки за своите виждания за развитието на родината ни. Така че, в този смисъл няма изненада.  От друга страна всъщност той казва съвсем в края на речта си, че предсрочни избори може и да има. Той изразява своето мнение, че според него не е добре да има, защото това няма да промени нищо - нещо, което всъщност съществуваше и в другата му реч миналата година.  Много по-важно е това, което се предлага - а то е обединение на експертния потенциал, обединение на капацитета на всички политически сили. Не смяна на системата, така, както някои го разбират, а смяна на модела. Защото, ако България няма програма за ускорено развитие, не може да догони тези страни, които оглавяват класации по стандарт на живот, по отношение на заетост, на доходи, на критерии в здравеопазване и образование. Другото е просто приказки, които нямат покритие.  -    - В момента ни управлява мнозинство, което изглежда все по-жалко, защото продуцира скандали. Ние живеем от скандал до скандал. Едно мнозинство, което направи така, че ключовата дума за отминаващата 2018 година да бъде скандал, протести, недоволство, нисък стандарт на живот, разминаване на дневния ред на политиците с дневния ред на хората. Азмисля, че те трябва да се опитат обективно да видят нещата и да ги оценят обективно.    - Най-вероятно това има предвид. Защото, освен че диагностицираменисък админисшративен капацитет и потенциал, липса на допирни точки и липса на програма, по която те управляват всъщност. Огромно разминаване в коалицията по много важни теми, свързани с европейските въпроси и по въпросите за евроатланти, неща, които са абсолютно несъвместими. Ние много често виждаме тези разделителни линии, а те са тези, които могат да предизвикат тази имплозия, експлозия и други взривоопасни ситуации.    - Много често казваме, че ако слушаме управляващите и техните основополагащи речи по различни поводи, имаме чувството, че живеем в паралелни светове. Обрисува се една България, която е икономически развиваща се, в която няма демографска криза, в която всичко процъфтява. Разбира се, че не е така. При полоие, че се оттеглят големи инвеститори, включително българските инвеститори предпочитат да инвестират в чужбина, което е проблем. Обективната оценка може да постави вярната диагноза. Другото е палеативният опит да се замажат проблемите. Но проблемите остават и хоата ги заявяват - това са бедността и ниските доходи, дори работещите бедни, които получават малко. Проблемите в здравеопазването, които са изключително сериозни. За съжаление, 2018 беше годината, при която се загуби надеждата за реформи въобще. Още една загубена година, която беше пропиляна в скандали и в липса на идеи как да се злезе от ситуацията.    - Парламентарната група получи висока оценка. Имаше призиви към всички, разбира се, към актива, към местните ни структури, които бяха - готовност за изненади, за развитие на ситуацията.  -   - Не задължително към предсрочни избори, но и това. Общо взето, имаше призив за готовност, както и за мобилизация за висока експертност и заявление, че евроизборите ще бъдат критерий за кондицията на всяка една политическа сила.  ", "date": "2018.12.21", "title": "Нигяр Джафер: Доган ни призова към готовност за избори и изненади "}
{"url": "http://epicenter.bg/article/Dyado-Mraz-ne-e-izmislen-ot-komunistite--Oshte-Elin-Pelin-pishe-za-nego-prez-1910-g-/171327/11/0", "text": "Оказва се, че Дядо Мраз не е измислен от комунистите, както се опитват да ни убеждават от 1989 г. насам.   Първото писмено споменаване на герой с името Дядо Мраз у нас прави Елин Пелин през 1910 година - разказът \"Дядо Мраз и внуците му\", напомня Вести.бг. По това време СССР още го няма.  Писането на писма до Добрия старец, както и да се нарича той, е традиция вече повече от век - от 1912 година.   Преди 1989 година Дядо Мраз носеше подаръци на Нова година, след демократичните промени Дядо Коледа започна да ги носи на 25 декември. Имаше един кратък промежутък от време, когато и двамата влачеха пълните чували - единият по Коледа, другият - на Нова година, но явно родителите не издържаха.   И Дядо Мраз изпадна в немилост. Но това не се отнася до неговата внучка - Снежанка. И затова днес \"западният\" Дядо Коледа е придружаван от славянската си внучка. Елените са на заден план.   За прототип на Дядо Коледа (Санта Клаус) се счита Свети Николай, живял през IV век.   Свети Николай изпитвал любов към ближните си и използвал богатството си, за да помага на бедните. Според преданието, той помагал и на едно бедно семейство да омъжи трите си дъщери, като периодично им подхвърлял през прозореца торбички със златни монети. Но веднъж прозорецът се оказал затворен и Св. Николай се принудил да пусне своя дар през комина.  Друга легенда гласи, че златните монети, хвърлени през комина, попаднали в оставените да съхнат до огъня чорапи.  Твърди се, че първият Дядо Коледа се появява през 1823 г. Измислил го американският професор по ориенталска и гръцка литература в Колумбийския колеж и преподавател в Нюйоркската семинария Клемънт Кларк Мур. Той посветил на близките си стихотворението \"В навечерието на Рождество или визитата на Дядо Коледа\". Той изобразява Дядо Коледа като добър елф, който пристига с шейна, теглена от осем елена и прониква в домовете на хората през комина.  Стига се до 1930 година, когато компанията Кока-кола измислила хитър рекламен трик, за да пласира продукцията си и през зимата. Художникът Хадън Сандблъм изобразил Дядо Коледа в червено-белите цветове на Кока-Кола. Дядо Мраз е доста по-стар и от Дядо Коледа, и от Санта Клаус. Първообразът му е от славянската митология - той е почитан като дух, владеещ студа. В митологията на студа има и друг персонаж - Зимник, бога на зимата. Той също бил представян като старец с бели коси и дълга побеляла брада, с непокрита глава и облечен в топли бели дрехи. Там, откъдето той минавал, настъпвал жесток и смразяващ студ.    Образът на Дядо Мраз, такъв, какъвто е днес, е завършен през 30-те години на ХХ век. След Октомврийската революция рождественските елхи са забранени няколко години, но в началото на 30-те години забраната отпада. От 1 януари 1937 г. Дядо Мраз и Снежанка посрещат гостите на навогодишните празници. Обикновено Дядо Мраз е облечен в червена, синя или бяла шуба, има дълга бяла брада и държи вълшебна тояга в ръката. Вози се в шейна, теглена от три коня. Неразделен негов спътник е внучката му Снежанка, която обикновено е изобразена с бяло или сребристо кожухче.  В миналото Дядо Мраз бил много суров и жесток. Той не само дарявал тези, които заслужавали, но и наказвал провинилите се – можел с един удар на тоягата да замрази някого до смърт. Днес той живее в град Велики Устюг (Вологодска област).  Двамата добри старци имат и съществени разлики във външния си вид.  Шапката на Дядо Мраз е поръбена с кожа по подобие на Мономаховата шапка - короната на руските царе до Петър Велики, докато шапката на Дядо Коледа е увенчана с обикновен понпон.   Брадата на Дядо Мраз е дълга до пояса, а шубата му е дълга. Той държи в ръцете си тояга. Дядо Коледа няма тояга. Ботушите на единия са бели, а на другия - черни.   И още една съществена разлика - Дядо Мраз е слаб, а събратът му - закръглен - с бузки и коремче.   Снежанка е внучка и помощница на Дядо Мраз, а помощниците на Дядо Коледа са елфите.  И Дядо Мраз, и Дядо Коледа обаче живеят далече на север. Домът и на единия, и на другия е скрит от целия свят, но в него се намира вълшебна работилничка, в която те с помощта на верните си помощници правят играчки, за да изпълнят желанията на децата от всички точки на земното кълбо.  А вечерта на Бъдни вечер (или в навечерието на Нова година), Добрият старец се качва в шейната си, теглена от елени, за да стигне до всеки дом. ", "date": "2018.12.21", "title": "Дядо Мраз не е измислен от комунистите. Още Елин Пелин пише за него през 1910 г."}
{"url": "http://epicenter.bg/article/Svetovnite-medii---quot-Putin-reshi-da-poshtadi-Tramp-quot--/171330/11/33", "text": "   Руският президент Владимир Путин обвини САЩ в предизвикване на нова надпревара във въоръжаването и рапалване на ядрена война. Той нападна Вашингтон с рязка критика за решението му за излизане от договорите за ракетите от времето на Студената война и в същото време с гордост разказа за плановете на Москва за разработването на нови оръжия. Президентът заяви подкрепата на Русия за решението на САЩ да изтегли войските си от Сирия, макар да изрази съмнение, че Вашингтон ще се изтегли напълно от страната, която осигурява критично важен плацдарм за Русия в Близкия Изток.   Путин заяви, че Русия е остров на стабилността в сравнение с разпадащия се Запад. Според него англосаксонският свят преживява тектонични трусове на фона на избирането на Тръмп и гласуването на британците за излизане от Европейския съюз... Росия е обвинявана в манипулиране както на американските избори през 2016 г, така и на референдума по Брекзит с помощта на социалните мрежи и, вероятно с помощта на тайно финансиране. В същото време Путин направи изявленията си без всякакаква видима ирония, той дори не спомена въпросните обвинения.   Путин даде ясно да се разбере - Брекзит си е Брекзит... Фактът, че Путин настоява на това, че британското правителство е длъжно да изпълни излизането от ЕС, заслужава внимание, доколкото Кремъл вече е обвиняван за подкрепа на кампанията за излизане на Обединеното кралство от ЕС. Британски парламентаристи водиха разследване по начина на финансирането на кампанията и контактите на нейния спонсор с руския посланик в Лондон.    : Путин похвали решението на президента Тръмп да отзове своите военнослужещи от Сирия, описвайки американското присъствие там като незаконно и напомни, че \"Ислямска държава\" като цяло е победена... Броени секунди след тези деми на Путин Тръмп публикува изявление н Туитър по повод решението си да изтегли войските и подчерта, че в Сирия присъстват още ирански, руски и сирийски войски, които също са врагове на ИД.   Руският лидер заяви, че президентът Тръмп е прав, като извежда американските войски от Сирия. Путин назова Тръмп просто по име — Доналд. Това едва ли ще разсее подозренията, че двамата са много по-близки, отколкото е политически допустимо. Особено на фона на изводите на американското разузнаване за това, че Москва се е опитвала да окаже влияние върху изборите през 2016 г. в полза на Тръмп.   Руският президент Владимир Путин обикновено не е съгласен с политиката на САЩ, но направи изключение - той се съгрласи с решението на Тръмп да изтегли американските военни от Сирия. Това не е първият път, когато Путин прави своего рода комплименти на Тръмп на свои пресконференции. През 2015 г, много преди Тръмп да стане официален кандидат на Републиканската партия, Путин заяви, че той е лидер в надпреварата, назовавайки го \"несъмнено ярка и талантлива личност\". Но след като тръмп оглави администрацията на САЩ, ситуацията се усложни. Президентът на САЩ отмени планираната среща с руския лидер, която трябваше да се проведе миналия месец по време на срещата на Г-20 в Аржентина. Путин изрази желание да се срещне с Тръмп, но призна, че не знае кога ще се случи това.   Владимир Путин предупреди, че светът недооценява заплахата от ядрена война и обвини САЩ, че създавата опасност от разпадане на системите за контрол над въоръженията.   Путин предупреди за опасността от ядрена война. Той хвърли отговорността за това изцяло върху САЩ, обвинявайки ги в безотговорно изтегляне от договорите за контрол над въоръженията... Надеждите на Русия за нормализиране на връзките със САЩ след избирането на Доналд Тръмп за президент угаснаха в светлината на обвиненията по адрес на Москва за намеса в изборите през 2016 г. Путин отхвърля тези обвинения. Той отбеляза, че, както и преди, е готов да се срещне с Тръмп, но добави че шансовете за това намаляват на фона на това, че контролът над Камарата на представителите в САЩ преминава към демократите.   Владимир Путин каза, че Великобритании не трябва да провежда втори референдум за Брекзит, настоявайки, че Тереза Мей трябва да изпълни волята на народа. Предлагайки открита подкрепа, без която подложената на нападки британска премиерка може съвсем спокойно да мине, Путин заяви, че разбира позицията на Мей за Брекзит. Британците могат да открият някаква ирония в урока по демокрация, който им преподаде президентът, който кара вече четвърти мандат и подчини и съкруши всяка опозиция в своята страна.     По време на ежегодния си диалог с представители на медиите Владимир Путин подтвърди своята подкрепа за американския си колега и се изказа в защита на руските постижения, на фона на които непрекъснато говореше за икономическия потенциал на страната.   Руският президент започна контранастъпление в светлината на перспективата на въвеждането на нови санкции на Запада срещу Русия. Случайно или не, традиционната пресконференция на Владимир Путин се проведе на 20 декември - деня, в който руските специални служби честват годишнината от създаването си.   На ежегодната си пресконференция пред 1700 журналисти Младимир Путин предупреди тези, които някога се наричаха партньори и които, сега изглежда отново се превърнаха в противници.   Лайтмотивът на традиционната пресконференция на президента на РФ, събрала рекорден брой журналисти - над 1700 — е все същият: Русия е обсадена крепост, която е принудена да укрепва стените си. Русия иска единствено стратегическо равенство, но Западът недооценява рисковете от ядрен конфликт. Ако това се случи, то може да настъпи краят на цивилизацията, но все пак Путин се надява, че човечеството ще прояви достатъчно здрав разум да не докара нещата до най-лошия изход.   \"Светът недооценява опасността от ядрена война — това беше едно от главните послания на Владимир Путин. Руският президент отговори на над 50 въпроса в продължение на 3,45 часа в присъствието на 1700 журналисти. И основните теми бяха две: следваща надпревара във въоръжаването на фона на днешните регионални кризи и икономическата ситуация в Русия. Той е убеден, че намаляването на контрола върху въоръженията води към опасна неопределеност и намаляване на гаранциите за сигурността. После премина към регионалните кризи, като нарече властите в Киев \"русофоби\" и заяви, че в настоящия момент сближаването между Русия и Украйна е невъзможно\".     Заплахата от ядрена война изглежда е единственият ресурс, с помощта на който Русия е решила да се противопостави на санкциите на Запада и своята изолация. Президентът Владимир Путин, който често излиза с подобни предупреждения, отнова заяви това на традиционната си голяма пресконференция. Според него отговорността за това, че опасността от ядрена война расте, лежи изцяло върху САЩ.     Доволен, но ироничен, Владимир Путин не скри ликуването си на следващия ден след обявеното намерение на американския президент за извеждане на войските му от Сирия. \"Справедливо решение\", за радва се стопанинът на Кремъл по време на ежегодната си пресконференция. В хода а продължилия четири часа разговор на Сирия не беше отделено повече време, отколкото на другите международни проблеми. Но, насочвайки копието срещу Запада, Путин реши да пощади Тръмп.   Президентът на Русия даде ясно дасе разбере, че подписването на мирен договор с Япония ще бъде затруднено, ако не бъде решен проблемът с обезпечаването на сигурността. Той изрази дълбоко съмнение, че Япония може да се държи като суверенна държава, доколкото тя е дълбоко въвлечена в глобалната стратегия на САЩ.   Премиерът на Япония Шиндзо Абе съобщи на руската страна, че в северните територии няма да се откриват американски бази, но президентът Путин изрази съмнения по този повод. Като пример, който го кара да се усъмни в способността на Япония да взема самостоятелни решения, той посочи Окинава, като напомни за проблемите, свързани с преместването на американската база \"Футема\" от град Гинован в района на Хеноко. В същото време президентът Путин изрази стремежа си за подписване на мирен договор с Япония.   Президентът Путин изказа мнение, че решението на въпроса за северните територии ще бъде затруднено, докато има вероятност за разгръщането там на американски войски. Той също така осъди японските планове за разполагане на мерикански системи за противоракетна отбрана, като ги нарече част от настъпателната инфраструктура на САЩ. В същото време той високо оцени постигнатото в икономическото сътредничество с Япония и демонстрира позитивен подход към преговорите за мирен договор.   Путин высоко оцени постиженията на Китай в последните десетилетия и нарече политиката на откритост на КНР правилна стъпка. Той отбеляза, че сътрудничеството между Русия и Китай спомага за поддържане на стабилността на глобалната икономика и приветства задълбочаването на вазимодействието между двете страни.   Путин заяви, че Западът е изплашен от все по-мощната Русия, като обеща и по-нататъшен икономически ръст.   Ежегодната пресконференция дава възможност на Путин да отговори на важни въпроси, вълнуващи обикновените граждани и да изработи съответстваща политика за решаването на проблемите. На нея президентът заяви, че Русия развива нови въоръжения за поддържане на стратегическия баланс пред лицето на опасността от разпад на международната система за ограничаване на въоръженията.     Президентът на Русия Владимир Путин предупреди, че светът е изправен пред нарастваща заплаха от ядрена война заради излизането на САЩ от договорите за контрол над въоръженията и дестабилизиращите военни планове на Вашингтон. Той заяви, че това може да доведе до унищожаването на цивилизацията и планетата.   Руският лидер предупреди, че Западът продължава противопоставянето на Москва на свой страх и риск. Путин каза, че намерение да доминира в света иамат САЩ, а не Русия. Той обърна внимание на това, че военният бюджет на САЩ надвишава $700 млрд, докато руският е $46 млрд. Въпреки всичко Путин каза и добри неща за Вашингтон: той приветства решението на президента Доналдз Тръмп да изведе американските военни от Сирия.    ", "date": "2018.12.21", "title": "Световните медии: \"Путин реши да пощади Тръмп\" "}
{"url": "http://epicenter.bg/article/Forbs--Balgariya-e-na-46-to-myasto-v-klasatsiyata-na-nay-dobrite-strani-za-biznes/171289/4/0", "text": "България е на 46-о място в класацията „Форбс“ на най-добрите страни за правене на бизнес през 2018 г. „Форбс“ отбелязва, че през последните години силното вътрешно търсене, съчетано с ниските международни цени на енергоносителите, допринесе за икономическия растеж на България с близо 4% и за намаляване на инфлацията. \"Въпреки благоприятния инвестиционен режим, включително ниските, плоски корпоративни данъци, остават значителни предизвикателства“, пише изданието и добавя: „Корупцията в публичната администрация, слабата съдебна система, ниската производителност, липсата на прозрачност в обществените поръчки и наличието на организирана престъпност продължават да пречат на инвестиционния климат и икономическите перспективи на страната“. България е изпреварена в класацията от Румъния и Гърция, които са съответно на 41 и 42 място. В същото време страната ни е пред Хърватия /52/, Сърбия /56/ и Турция/57/. Брекзит не е попречил на Великобритания да оглави класацията на „Форбс“ за най-добра страна за правене на бизнес. На второ място е Швеция, а на трето Хонконг. В първата петица попадат още Холандия и Нова Зеландия. В топ 10 са Канада, Дания, Сингапур, Австралия и Швейцария. Най-голямата икономика в еврозоната Германия е 14. Двете суперсили САЩ и Русия са съответно 17 и 55. При съставянето на класацията изданието е отчело 15 различни показателя: защитеност на правото на собственост, иновации, данъци, технологии, корупция, размер на пазара, политически рискове, жизнен стандарт, качество на работната сила, лична, търговска и финансова свобода, бюрокрация и защитеност на инвестициите. ", "date": "2018.12.21", "title": "Форбс: България е на 46-то място в класацията на най-добрите страни за бизнес"}
{"url": "http://epicenter.bg/article/Petya-Avramova-saobshti-koga-shte-bade-zavarshen-uchastakat-ot-AM--quot-Hemus-quot--sled-Boaza/171320/4/0", "text": "През 2024 г. година се очаква завършване на участъка от АМ \"Хемус\" между Боаза и пътя Русе - Велико Търново, съобщи по време на парламентарния контрол министърът на регионалното развитие и благоустройство Петя Аврамова.  Има осигурени средства по проекта, те са резервирани и ще се използват за изграждането на тази магистрална отсечка, заяви министърът. Правителството отпусна 1,348 млрд лева за проекта.  На основание на ресорни разпоредби на ЗОП /изключения, приложими за публични възложители/ Агенция \"Пътна инфраструктура\" ще сключи договор с \"Автомагистрали\"ЕАД за изпълнение на проектиране на трите подучастъка от пътя Плевен - Ловеч до пътя Русе - Велико Търново и за строителство на цялото трасе на магистрала от пътен възел \"Боаза\" до пресичането на пътя Русе - Велико Търново.  Агенцията е поискала предварително становище от АОП и МРРБ за тази законова възможност, каза министърът. Тя съобщи, че вече е изпратен проект на обявление за възложена поръчка в АОП и министерството с необходимите документи, чрез които да се прецени дали са спазени изискванията на съответната разпоредба и дали дружеството има необходимия капаците да изпълни дейностите.  Министърът информира, че се очаква строителството на участъка от Боаза до пресичането с пътя Плевен - Ловеч да започне в началото на 2020 г., като индикативният срок за завършване на обекта е началото на 2024 г.  За участъка от пътя Плевен - Ловеч до пътя Русе - Велико Търново предвиденото време за проектиране на трите подучастъка е 180 календарни дни, ако няма съдебни обжалвания във връзка с отчуждителните процедури, би могло да започне строителството на този участък в края на 2020 г., като индикативният срок за завършване на обекта е средата на 2024 г.  ", "date": "2018.12.21", "title": "Петя Аврамова съобщи кога ще бъде завършен участъкът от АМ \"Хемус\" след Боаза"}
{"url": "http://epicenter.bg/article/-quot-Vivakom-quot--na-Spas-Rusev-kupi--quot-Telekom-Albaniya-quot-/171340/4/0", "text": "Албанският частен телевизионнен канал \"Топ Ченъл\" съобщи, че собственикът на \"Виваком\" Спас Русев е спечелил търга за покупката на \"Телеком Албания\", който до момента бе собственост на германския оператор “Дойче телеком”.  В информацията си \"Топ Ченъл\" не съобщава точната сума за покупката на \"Телеком Албания\", който е най-големият албански мобилен оператор. Той е на пазара от 1996 г. До днес 99,79% от собствеността на “Телеком Албания” бе на “Дойче телеком”.    ", "date": "2018.12.21", "title": "\"Виваком\" на Спас Русев купи \"Телеком Албания\""}
{"url": "http://epicenter.bg/article/Shte-se-stroi-li-traba-za-gaz-ot-turskata-do-srabskata-ni-granitsa---VIDEO--/171344/4/0", "text": "На 31 януари следващата година ще стане ясно ще се строи ли нова газова инфраструктура от турската до сръбската ни граница. Тогава изтича срокът, в който ще се разбере има ли интерес към преноса на газ по трасето, предаде бТВ.  На предварителните фази е имало заявки от 5 компании.  От „Булгатрансгаз” обаче отказаха да назоват кои са и от кои държави са.  Единствените заявили интерес официално до момента са „Газпром експорт”. Те обаче смятат, че предвидените от България транзитни такси са прекалено високи.  Трасето на бъдещата тръба покрива маршрута на „Турски поток” у нас и е част от проекта за газов хъб „Балкан”.  Докато се тества пазара „Булгартрансгаз” пусна и обществената поръчка за инфраструктурата на стойност над 2 млрд. лв.  От министерството на енергетиката обявиха, че са платени и 324 млн. лв. за квотите парникови газове на ТЕЦ „Марица Изток 2”.  Така централата ще продължи да работи и през следващата година.  ", "date": "2018.12.21", "title": "Ще се строи ли тръба за газ от турската до сръбската ни граница? (ВИДЕО) "}
{"url": "http://epicenter.bg/article/Vaprositelnite-okolo-izlizaneto-na-svoboda-na-Ivancheva--Petrova-i-Dyulgerov-ostavat-/171334/3/0", "text": "По-малко от 24 часа преди определения от съдията от Специализирания наказателен съд Иво Хинов срок за освобождаването от ареста на подсъдимите за корупция Десислава Иванчева, Биляна Петрова и Петко Дюлгеров, въпросителните около излизането им на свобода остават. Причината - в определението, с което на тримата беше определен \"домашен арест\", той изрично записа, че мярката за неотклонение трябва да се контролира електронно, предава БНР.  Става дума за поставяне на електронни гривни, които да изпращат сигнал, ако някой от подсъдимите напусне дома си, без съдебно разрешение. Макар че от повече от две години електронният контрол е изрично записан в Наказателно-процесуалния кодекс, по различни причини, гривните все още не са влезли в употреба. Съвсем наскоро гривните бяха демонстрирани публично, с изирчното уточнение, че до влизането им в употреба ще минат поне още няколко месеца.  По тази причина може да се окаже, че отстранената кметица на \"Младост\" Десислава Иванчева, бившата ѝ заместничка Биляна Петрова и бившият районен кмет Петко Дюлгеров няма да си тръгнат от ареста, въпреки че прокуратурата оттегли искането си за предварително изпълнение на определението на съдия Иво Хинов, според което утре в 12 тримата могат да отидат по домовете си... но само с гривни.  ", "date": "2018.12.21", "title": "Въпросителните около излизането на свобода на Иванчева, Петрова и Дюлгеров остават "}
{"url": "http://epicenter.bg/article/VMRO--Smolyanskiyat-sad-dade-hod-na-delo-za-nasazhdane-na-etnicheska-omraza-i-radikalen-islyam-/171324/2/0", "text": "На днешно заседание на Смолянския съд, което реално беше и първото заседание по делото за насаждане на етническа омраза и радикален ислям срещу Ефрем Моллов, Патриотите от ВМРО се събраха пред съда и по този начин дадоха подкрепата си към институцията, съобщиха от движението.   За пореден път лицето Ефрем Моллов – разпространител на езика на омразата не присъства на делото. Моллов не се яви пред българския съд, при положение че е с мярка за неотклонение. Това е недопустимо. Неявяването му е пореден акт на неуважение към съда и към държавата!   Адвокатът на Моллов е поискал делото да се гледа по съкратената процедура и е заявил, че довереникът му си признава вината. Насаждането на религиозна омраза и нетърпимост представлява престъпление по чл. 164, ал. 1 от НК, а наказанието е лишаване от свобода до четири години или пробация, както и с глоба от пет хиляди до десет хиляди лева.   За да бъде уважен този иск за съкратена процедура, обаче, е необходимо обвиняемият да присъства лично.   Смолянският съд е дал ход на делото. Опасенията на ВМРО са, че на следващото заседание този българофоб ще поиска то да се води по съкратената процедура, което автоматично ще му докара присъда под минимума.   Следващото заседание ще бъде на 12 февруари 2019 г., на което ние, Патриотите от ВМРО, отново ще бъдем там, за да продължим да даваме подкрепата си на съдебната институция, защото този човек трябва да бъдем съден за своите действия, а именно разпространяване на радикална идеология.   Припомняме, че историята на прокурорската преписка започва през 2013 г. и е образувана по сигнал, че лицето Ефрем Моллов, който чрез книгата си „Има ли бъдеще Велика Булгария или защо бе скрита историята на помаците“, е проповядвал дискриминация и етническа омраза спрямо българите.   Лицето Ефрем Моллов е добре познат в Смолян и областта с езика на омразата си и своята открита нетърпимост и агресивни проповеди срещу християнската религия и българския етнос.   ВМРО винаги твърдо сме се обявявали за борбата с радикалния ислям. Точно по тази причина внесохме и законопроект за вероизповеданията, който, обаче, се саботира от лица и партии, заиграващи се именно с тези толкова деликатни и опасни теми.   На 12 февруари 2019 г. отново ще бъдем пред Смолянския съд.", "date": "2018.12.21", "title": "ВМРО: Смолянският съд даде ход на дело за насаждане на етническа омраза и радикален ислям "}
{"url": "http://epicenter.bg/article/Proizvoditelyat-na-F-16-sas-spetsialna-oferta-za-Balgariya-spored-usloviyata-ni-/171325/2/0", "text": "Производителят на изтребители „Локхийд Мартин“ се ангажира да съобрази офертата си с българските условия за придобиване на нови F-16. Това става ясно от писмо на вицепрезидента на компанията „Локхийд Мартин“ Ерин Мозли до правителството,  Мозли посочва, че компанията ще осигури максимални икономически и промишлени изгоди за нашата страна и ще работи с правителствата на САЩ и на България за намаляване на разходите за офертата за F-16 в хода на процеса на придобиване на летателните средства.  В писмото се отбелязва, че F-16 предлагат високо ниво на гаранция за страните, в които са на въоръжение, доказателство за което е бройката от над 4600 изтребителя, доставени до днешна дата.  Уверението, че САЩ ще съобразят офертата си за F-16 с изискванията на България, министър-председателят Бойко Борисов получи по-рано тази седмица и от държавния секретар на САЩ Майк Помпео. Това стана в телефонен разговор по искане на американския държавник във вторник.  Тогава Помпео подчерта, че Съединените щати заявяват ангажимента си да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания на България. Едновременно с това се предлагат и отлични оперативни способности.  Същото подчерта и заместник-държавният секретар на САЩ Джон Съливан пред премиера Бойко Борисов по време на срещата между двамата, която се състоя на 15 декември. Съливан бе на двудневно официално посещение у нас.  Основен конкурент на офертата на САЩ и „Локхийд Мартин“ за нови изтребители F-16 са Швеция и СААБ с предложението им за самолети „Gripen“. Повече подробности за избора на новите изтребители се очакват днес от Министерството на отбраната.  ", "date": "2018.12.21", "title": "Производителят на F-16 със специална оферта за България според условията ни "}
{"url": "http://epicenter.bg/article/Demokratichna-Balgariya-zove-prezidenta-da-nalozhi-veto-na-grazhdanskata-konfiskatsiya/171331/2/0", "text": "Демократична България зове президента да наложи вето на гражданската конфискация, става ясно от позиция на дясното обединение, подписана от съпредседателите му Атанас Атанасов и Христо Иванов.   Според Демократична България с поправките в антикорупционния закон, одобрени от Народното събрание на второ четене в четвъртък, \"се създава инструмент, който позволява български граждани, които не са извършили никакво закононарушение да бъдат лишавани от права по начин, който е неприложим дори към установени престъпници във всички други държави-членки на ЕС\". Приетият закон създава възможност за политически репресии на неудобните лица, предупреждават от дясното обединение, в което влизат три партии - \"Да, България\", Демократи за силна България и \"Зелените\". И са убедени, че този закон нарушава както неприкосновеността на частната собственост, така и правото на Европейския съюз.              ", "date": "2018.12.21", "title": "Демократична България зове президента да наложи вето на гражданската конфискация"}
{"url": "http://epicenter.bg/article/Tsvetanov--Kakav-programen-kabinet--I-sega-po-mnogo-zakoni-opozitsiyata-glasuva-s-nas-/171332/2/0", "text": "Това заяви за предаването на Нова телевизия „Плюс-Минус\". лидерът на ПГ на ГЕРБ Цветан Цветанов в коментар за призива на Ахмед Доган да бъде съставено програмно правителство в рамките на този парламент.  „Имаме коалиционно споразумение, имаме управленска програма. Много пъти, когато има законодателство, което трябва да бъде прието, в парламента има плаващи мнозинства, които дават възможност за определена свобода и на нас, и на Обединените патриоти. Но по много от законите формираме мнозинство с опозицията”, подчерта в предаването Цветанов.      , заяви още Цветан Цветанов.    По думите на Цветанов във всяка една коалиция има напрежение. Според него обаче, има теми, по които могат да се обединят всички политически сили. . Много са политиките, които успяхме да реализираме.   Успешното председателство през 2018 г. е категоричен успех, каза Цветан Цветанов.  , каза Цветанов.   \"В политиката в началото, когато влязох, надали щях да работя по този начин, но когато си натрупал опит, разбираш, че политиката е свързана с много компромиси.  отговори Цветанов на въпроса дали и кога от ГЕРБ са се чувствали с извити ръце от Обединени патриоти.   \"По-сложно е да се работи в коалиционен формат.  , сравни Цветанов коалиционните партньори на ГЕРБ в кабинетите \"Борисов 2\" и \"Борисов 3\".   Не видях визията на БСП за Европа, каза още Цветан Цветанов.   \"  каза по адрес на соцалистите Цветанов.   Запитан какво не са успели през годината,   Не са успели да представят добре безспорните си успехи. Той пожела здраве, консенсус и повече човечност за следващата 2019 година.  ", "date": "2018.12.21", "title": "Цветанов към Доган: Какъв програмен кабинет?! И сега по много закони опозицията гласува с нас!"}
{"url": "http://epicenter.bg/article/Kaloyan-Pargov-shte-bade-gost-na-X-Kongres-na-Sotsialisticheskata-partiya-na-Sarbiya/171336/2/0", "text": "Лидерът на БСП – София Калоян Паргов ще бъде гост на X Конгрес на Социалистическата партия на Сърбия, който ще се проведе на 22 декември в Белград.   Това съобщиха от пресцентъра на БСП-София. Посещението е по покана на председателя на Социалистическата партия на Сърбия, първи вицепремиер и външен министър на Сърбия Ивица Дачич.", "date": "2018.12.21", "title": "Калоян Паргов ще бъде гост на X Конгрес на Социалистическата партия на Сърбия"}
{"url": "http://epicenter.bg/article/Kilometrichni-koloni-ot-avtomobili-na-magistrala--Hemus--v-rayona-na--Vitinya---VIDEO--/171337/2/0", "text": "Очаквано една от критичните точки за предпразничното пътуване е магистрала „Хемус”.  Километрични колони са се образували преди тунел „Витиня”, който се ремонтира вече втора година, предаде бТВ.  Някои от шофьорите споделиха, че от 40 минути до час им отнема, за да стигнат до тунела.  Пет са екипите на Пътната полиция от МВР-София, които регулират движението.  Шофьорите трябва да се въоръжат с търпение и да внимават много.  Има екипи, които следят за шофиране в аварийната лента и такива, които следят за нарушенията на скоростта. Всички, които днес бъдат засечени в нарушение, ще си получат честитките след празниците.  ", "date": "2018.12.21", "title": "Километрични колони от автомобили на магистрала „Хемус” в района на „Витиня” (ВИДЕО) "}
{"url": "http://epicenter.bg/article/Ivan-Hinovski/171338/2/0", "text": "За глобата от 77 млн. евро, която Брюксел наложи на България, е виновен бивш шеф в \"Булгартрансгаз\", разкрива в интервю за Новини.бг енергийният експерт Иван Хиновски.   Преди дни Европейската комисия глоби \"Българския енергиен холдинг\" (БЕХ) с над 77 млн. евро. Глобата на ЕК е наложена на БЕХ, неговото дъщерно дружество за доставка на газ \"Булгаргаз\" и друго негово дъщерно дружество за газова инфраструктура - \"Булгартрансгаз\" (БТГ).   Причината за тази санкция е блокиране на достъпа на конкуренти до ключова газова инфраструктура в България в нарушение на антитръстовите правила на ЕС.   \"Ситуацията с наложената глоба на БЕХ не ме учудва, защото още през 2010 година възникнаха сериозни спорове между \"Овъргаз\" и \"Булгартрансгаз\" за предоставяне на капацитет за пренос на малки количества природен газ за клиентите на \"Овъргаз\". Но в интерес на истината днешния БЕХ не носи тази вина, тя е на тогавашното ръководство на \"Булгартрансгаз\" в лицето на Иван Дреновички, който въпреки решението на тогавашния Съвет на директорите и предписанието на тогавашния председател на ДКЕВР не е изпълнил задължението си – приложен е моделът „мълчалив отказ”, коментира за медията председателят на Българския енергиен и Минен Форум.   Хиновски обяснява и как се е развила сагата: \"През 2012 година тогавашният изпълнителен директор на \"Овъргаз\" Сашо Дончев депозира жалба в ЕК за злоупотреба с монополно положение от страна на българския газов оператор. В резултат на това ЕК започва проверка от 2012 година за практиките на БТГ за периода от преди 2010 г. до 2017 година включително. Първоначалното обвинение на ЕК Дирекция „Конкурентноспособност” е, че БТГ е нарушавала правилата на европейския енериен съюз за недопускане на злоупотреби с монополно право в продължение на 8 години, но след проверката ЕК констатира, че от началото на 2015 година такива нарушения не се извършват.\"    Енергийният експерт коментира и думите на премера Бойко Борисов, че българските граждани няма да плащат тази глоба, а газовото дружество. \"Премиерът като е казал, че тази глоба няма да я плащат данъкоплатците, единственото, което е имал предвид може да бъде, че тя няма да влиза в ценообразуване на електроенергията и природния газ. Т.е., че няма да се плаща директно от потребителите и бизнеса, но в действителност пак гражданите непряко ще я заплатят, защото цялата сума на глобата ще се събере от неразпределната печалба на дружествата в БЕХ-групата, което ще им намали печалбите, т.е. фактически ще намали приходите в бюджета от данъци, а това означава по-малко пари за образование, социални разходи, здравеопазване и т.н.\", обяснява Иван Хиновски.  Неговата прогноза е: \"Този скандал няма да приключи в близките 1-2 години, защото БЕХ възнамерява да обжалва санкцията на ЕК, което е дълъг процес с неясен край.\"  \"Един от проблемите по този казус е сравнително ограничената, понякога противоречива и строго контролирана информация, постъпваща в публичното пространство. А в интерес на истината днешното ръководство на Министерство на енергетиката и БЕХ не носят пряка вина за тази санкция и би трябвало открито и професионално да информират обществото по случая, което, впрочем се случва в последните дни, когато двамата изпълнителни директори на \"Булгартрансгаз\" и \"Булгаргаз\" дадоха обширни интервюта с подробни обяснения по случая\", категоричен е председателят на Българския енергиен и Минен Форум.      ", "date": "2018.12.21", "title": "Иван Хиновски разкрива кой е виновен за енергийната глоба от Брюксел: Бивш шеф на \"Булгартрансгаз\"!"}
{"url": "http://epicenter.bg/article/Dokladat-za-izbor-na-nov-iztrebitel-preporachva-pregovori-sas-SASht-za-F-16-/171339/2/0", "text": "Предлага се на МС да предложи на парламента да възложи на правителството да проведе преговори с правителството на САЩ за придобиване на нов тип боен самолет на Република България - F-16.   Това каза заместник-министърът на отбраната Атанас Запрянов по време на пресконференция във връзка с доклада за избор на нов многоцелеви изтребител за Военновъздушните сили, който е внесен в Министерския съвет, предаде репортер на Агенция „Фокус“.  Той уточни, че се предлага и министър-председателят да създаде организация, като при изготвяне на проекта на международен договор, да участват министрите на отбраната, на икономиката, на външните работи и на финансите.   Атанас Запрянов обясни, че в общата част на доклада, съвместната работна група е констатирала, че на изискванията за административно оформяне отговарят предложенията на Италия – Eurofighter1 , САЩ – F16 и Швеция с JAS – 39СD „Gripen“.   Той поясни, че извършената проверка е показала, че предложенията на САЩ за F-18 не отговарят на исискваната структура и не съдържат необходимата информация, която позволява анализ и оценка. Зам.-министърът посочи, че във втория раздел са обобщени следните изводи.  „Предоставяните предложения не съдържат достатъчна информация за оценка на разходите за жизнения цикъл, което да позволи прилагането в пълен обем на методика за избор на оптимален вариант за реализация на проект – придобиване на нов тип боен самолет“, каза Запрянов.  „Второ, независимо от усилията на политико-военната група и на съвместната работна група – голяма част от липсващата информация, въпреки проведените разговори, водените преписки, включително проведените на 14 декември в МО срещи, не позволи да съберем изцяло необходимата информация“, допълни той.  „И при трите предложения необходимата инфраструктура остава ангажимент на българската страна“, заяви заместник-министърът. По думите му за две от предложенията на Италия и Швеция страните обвързват доставката на самолетите по време и способности с доставка от Република България по договори с трети страни.  „За да се сключи договор с Италия или Швеция, ние трябва предварително да имаме договори с трети страни за липсващите в пакетите въоръжение и оборудване“, каза още Запрянов.   Изборът на самолет не го прави министърът на отбраната, той е посредник, коментира министърът на отбраната Красимир Каракачанов.  „Оттук нататък МС, ако вземе под внимание това предложение в доклада, следва решение на НС и следват преговори със САЩ“, обясни той.  „При постигане на резултатите, които нас ни интересуват като авиация и МО, следва предложение за подписване на договор, който трябва да бъде изготвен от четирима министри“, уточни Красимир Каракачанов.  „Ако то бъде одобрено от МС, следва ратификация на този договор от НС“, заяви министърът. Днес министърът на отбраната Красимир Каракачанов и министърът на икономиката Емил Караниколов внесоха в Министерския съвет доклад за резултатите от работата на междуведомствената експертна комисия и политико-военната група за избор на нов многоцелеви изтребител за ВВС.  Докладът съдържа обобщение на оценките и анализите на офертите, постъпили от страните-участници в процедурата. Той не е секретен и ще бъде публикуван на сайта на Министерството на отбраната.  На тази база се предлага конкретен вариант за решение на Министерския съвет и Народното събрание, с който да бъде продължена и окончателно финализирана процедурата за придобиване на нов многоцелеви изтребител съгласно технико-тактическите данни на предложените самолети, ценовите предложения и геостратегическите интереси на страната.  ", "date": "2018.12.21", "title": "БГ докладът за избор на нов изтребител препоръчва преговори със САЩ за F-16 (ВИДЕО)"}
{"url": "http://epicenter.bg/article/Ali-uchastva-v-zasedanie-na-Savmestniya-parlamentaren-Komitet-ES-Turtsiya-v-Ankara/171341/2/0", "text": "В периода 19-20 декември в турския парламент (Меджлис) в Анкара бе проведено 78-то заседание на Съвместния парламентарен комитет (JPC) Европейски съюз (ЕС) - Турция. Българският евродепутат Неджми Али (АЛДЕ) взе участие в делегацията на Европейския парламент, съставена от 15 евродепутати, сред които имаше и представители от Гърция, Кипър, Хърватска, Чехия, Испания, Холандия и Швеция.   Съвместният парламентарен комитет ЕС-Турция е форум, който е съставен от членове на Европейския парламент (ЕП), и депутати от турския Меджлис. Комитетът има двама съпредседатели и четирима заместник-председатели. Споделеното председателство се дели между Манолис Кефалоянис (Гърция, от страна на ЕП) и Исмаил Карайел (АКР, лат. от страна на Турция). Заместник-председатели от страна на ЕП са Милцос Киркос (Гърция) и Такис Хаджийюру (Кипър), а колегите им от Турция, заемащи длъжността, са Сибел Йоздемир (CHP, лат.) и Джемал Четин (MHP, лат.). Освен представителите на парламентите, на заседанията на Комитета винаги присъстват представители и на изпълнителните власти – Европейската комисия, Съветът на Европейския съюз, най-често представян от държавата - ротационен председател, наред с представители на турското правителство. Комитетът традиционно заседава два пъти годишно в Брюксел и Анкара.   След близо двугодишна пауза, възникнала поради усложняването на геополитическата обстановка, тази година редовните заседания бяха подновени. След проведеното през месец април 2018 год. заседание на Комитета в Брюксел, със срещите в Анкара от 19-20 декември, бе сложен край на продължителния период без срещи на турска територия.   Преди началото на заседанието на Съвместния комитет, евродепутатите проведоха работна среща с Кристиан Бергер – посланик на Европейския съюз в Турция, както и с посланиците на всички държави-членки на ЕС в Турция. По време на заседанието бе обсъдена обстановката и състоянието на отношенията между Съюза и Турция, както и някои специфики в двустранните отношения между отделните страни-членки и Анкара. Представители на Алианса на либералите и демократите за Европа бяха Неджми Али и Марийче Схааке, член на ЕП от Холандия. Освен тях и останалите им колеги – депутати, участници в делегацията бяха и политическите съветници от всички партии, сътрудници и преводачи от Европейския парламент.   Двудневното заседание на Съвместния парламентарен комитет бе проведено в рамките на три работни сесии. Първата работна сесия за отношенията ЕС-Турция и състоянието на присъединителния процес бе открита с изказвания на съпредседателите на Комитета и на Кристиaн Бергер. В откриването на форума взе участие и Фарук Каймакчъ, бивш посланик на Турция към Европейския съюз и понастоящем заместник-министър на Външните работи и директор по въпросите, свързани с ЕС, както и Улрике Тили, посланик на Австрия в Анкара, в капацитета си на председател на Съвета на ЕС. От страна на Европейската комисия, изказване направи Мачек Поповски, заместник генерален директор на Генерална дирекция „Политика за съседство и преговори по разширяване“, заместващ отговорния комисар Йоханес Хан.   Неджми Али взе участие в обмена на мнения, като на първо място поздрави всички делегати за срещата на 78-мия Съвместен парламентарен комитет ЕС-Турция. „Струва си да се отбележи, че след почти двугодишната пауза от 76-тата ни среща, се възстанови нормалния работен ритъм на Комитета, което дава възможност за обмяна на мнения по темите от общ интерес за двете страни“.   Българският евродепутат продължи като подчерта необходимостта от възприемането на стратегически подход винаги когато става въпрос за отношенията ЕС-Турция.   „От стратегическа гледна точка, разглеждаме отношенията между две геополитически структури – ЕС и Турция, които исторически споделят добри съседски и партньорски отношения в сферите на икономиката, културата и други области от взаимен интерес“.   Поради изказаните от някои участници опасения, че присъединителния процес между Турция и ЕС е в застой, Неджми Али подчерта необходимостта от ускоряване на процеса. „Това би било единствено в името на общия ни интерес. За съжаление, що се отнася до отварянето на нови преговорни глави през последната година, няма видим напредък. В допълнение към това, в Европейския парламент се лансират идеи за замразяване на присъединителните преговори, което според нас би довело до крайно непродуктивни резултати. Присъединителният процес е много важен и той трябва да остане отворен, за да може да се ускори провеждането на реформи“. Той привлече вниманието и към факта, че от турска страна има ясно желание за продължаване на процеса – пример за което е подновената дейност на Работната група за реформи, съставена от експерти от четири различни министерства, имаща за цел по-добрата и ефективна хармонизация на законодателството в Турция с това в ЕС.   Представителят на АЛДЕ засегна и друг много важен въпрос – този с визовата либерализация. „Въпреки че голяма част от поставените изисквания са изпълнени от страна на Турция, е необходимо мобилизиране на политическа воля и от двете страни за предприемане на последващи стъпки по приключването на този казус. Това ще окуражи проевропейски настроената част от турското общество, която е абсолютно мнозинство“.   Втората работна сесия, посветена на икономическото сътрудничество между ЕС и Турция, бе открита с изказвания на Габриел Виналс от Европейската служба за външна дейност, заместващ Върховния представител на ЕС Федерика Могерини, и Мехмет Тан, заместник генерален директор на Дирекцията по въпроси, свързани с ЕС и външни работи на турското правителство.   Неджми Али взе участие в дебата като представи резултати от международни анализи, които са от голямо значение при обсъждане на икономическите отношения между ЕС и Турция.   „Последните данни на Международния валутен фонд (МВФ) показват, че номинално ЕС има втората по големина икономика в света, като Турция заема 17-та позиция в тази класация. В свои официални документи, Европейската комисия (ЕК) определя Турция като функционираща пазарна икономика. Същевременно, ЕК подчертава, че остават редица макроикономически дисбаланси, като например сравнително високия дефицит по текущата сметка, ускорената инфлация, както и обезценяването на турската лира“.   Въпреки тези препятствия, според ЕК Турция е готова да се справи с конкурентния натиск и пазарните сили в Европейския съюз като добре интегрирана в пазара на ЕС що се отнася до търговията и инвестициите. „В допълнение, имаме очаквания за засилено икономическо сътрудничество, насочено както към по-близко партньорство, така и към разширяване на обхвата на търговията“.   Българският евродепутат се спря по-конкретно на търговските отношения – „Към настоящия момент, ЕС е най-големият търговски партньор на Турция, а българската югоизточна съседка е петият най-голям търговски партньор на Съюза. Общият търговски стокообмен между ЕС и Турция през 2017 година възлиза на около 154 милиарда евро, като положителния търговски баланс за ЕС е в размер на 15 милиарда евро. 75% от директните чуждестранни инвестиции в Турция са от ЕС“.   В този контекст, Неджми Али подчерта нуждата от модернизиране на Митническия съюз.   „Трябва да бъдат превъзмогнати политическите пречки, за да продължим с актуализирането на споразумението за Митническия съюз. За целта е необходима политическа воля от двете страни за сближаване на позициите. Тази стъпка ще предостави нов стимул за бизнеса по отношение разширяването на операциите, което ще бъде от полза за нашите граждани“.   Той подчерта и факта, че Турция получава средства от бюджета на Европейския съюз под формата на предприсъединителна подкрепа, възлизащи на общо 4.5 милиарда евро за периода на настоящата Многогодишна финансова рамка (2014-2020 год.). Според българския евродепутат, икономическото сътрудничество между двете страни трябва да продължи да се задълбочава, като това е добре обосновано с примери.   „В Турция има над 16 000 компании с капитали от Европейския съюз. Засилването на икономическата интеграция чрез подобряването на достъпа до пазара в сферите на земеделието и обществените поръчки, наред с насърчаването на инвестициите в сектора на услугите чрез по-добро уеднаквяване на регулаторната рамка, би довело до засилена пазарна интеграция с ползи и за двете страни, което е особено важно в съвременния свят със стартиращите напоследък търговски войни“.   Неджми Али завърши като отбеляза, че е необходимо допълнително ускоряване на процеса по присъединяване и отваряне на нови икономически глави, защото това би способствало за допълнително синхронизиране на двете икономики. В рамките на финалната работна сесия, посветена на предизвикателствата пред сигурността, в дебата участваха и евродепутати от Подкомисията по сигурност и отбрана (SEDE) на Европейския парламент и представители на турското търговско министерство, наред с г-н Виналс от Службата за външна дейност. Българският представител в ЕП започна изказването си по тази точка, като подчерта че не могат да бъдат покрити всички всички аспекти в сферата на сигурността, защото в съвременния свят има твърде много предизвикателства, като едно от тях е и бежанската криза.   По отношение на бежанския поток, Неджми Али отбеляза, че: „Геополитическите предизвикателства, свързани със събитията в Близкия изток и Северна Африка, имат негативен ефект както върху ЕС, така и върху Турция. Бежанските потоци от всички тези страни създадоха проблеми за гражданските общества в Европа, както и в нашите страни-съседки. Тук можем да добавим и опита за преврат в Турция през юли 2016 г., който задълбочи предизвикателствата пред сигурността. Макар ЕС и Турция да имат свои собствени приоритети в сферата на сигурноста, които се различават в някои отношения, имаме много повече допирни точки, които могат да служат като база за допълнително подобряване на цялостната ситуация. Макар нито ЕС, нито Турция да са способни да повлияят кардинално на процесите в Близкия изток, е необходимо по-тясно сътрудничество, с цел облекчаване на страданието на хората и намаляването на терористичните заплахи на територията на нашите страни“. По отношение на справянето с бежанската криза, Неджми Али обърна специално внимание и на Механизма за бежанците в Турция, в чиито рамки бяха мобилизарани три милиарда евро за периода 2016-2017 година. Той подчерта, че това споразумение наистина дава резултати и напомни, че средствата, които ЕС предоставя, не се трансферират към бюджета на турската държава, а се превеждат директно за подпомагане на бежанците под формата на различни проекти.   Неджми Али подчерта оценката на Комисията, че хуманитарната помощ на ЕС за бежанците в Турция е постигнала осезаеми резултати, като даде за пример подпомагането на около 1 милион сирийски деца да посещават училище.   „Втората фаза на Механизма, предвиждаща допълнителни три милиарда евро за 2018-2019 год., е в процес на изпълнение. По този начин, ЕС ефективно подпомага своя съсед за справянето с мигрантската криза и предоставянето на убежище на милиони бежанци. Същевременно, необходимо е да се обърне внимание, че финансовата помощ от наша страна не е достатъчна и следва да подчертаем огромните усилия, които се полагат от страна на турското правителство за спазване на тяхната част от споразумението. Като представител на страна от Югоизточна Европа, бих искал да изразя нашата благодарност за предпазването на външните граници на ЕС, каквато се явява и България, което допринесе напоследък бежанският поток да бъде сведен буквално до нулево равнище. В този аспект следва да бъде демонстриран по-голям респект към нашите съседи“.  ", "date": "2018.12.21", "title": "Неджми Али участва в заседание на Съвместния парламентарен Комитет ЕС-Турция в Анкара"}
{"url": "http://epicenter.bg/article/Premierat-Borisov-katsna-v-Belgrad-/171134/2/0", "text": " На летище \"Никола Тесла\" българската делегация беше посрещната от сръбския вицепремиер и министър на търговията, туризма и телекомуникаците Расим Ляйч.   Поводът за визитата на премиера в западната ни съседка е Четиристранната среща на високо равнище между България, Гърция, Румъния и Сърбия, която ще се проведе в утре.   Тази вечер приемиерът на България, заедно с гръцкия и румънския си колега Алексис Ципрас и Виорика Данчила и сръбския президент Александър Вучич ще проведат работна вечеря.      които ще участват в Четиристранна среща на министрите на спорта и ръководителите на футболните федерации. Те ще обсъждат практически въпроси, свързани с лансирането на обща кандидатура за домакинство на Мондиала през 2030 г.    Припомняме, че в началото на месец ноември нашата страна бе домакин на една от Балканските срещи на т.н. \"варненска четворка\". Мероприятието се проведе в резиденция „Евксиноград“ в морската ни столица. Тогава премиерите Борисов, Ципрас и Дънчила и президентът на Сърбия Вучич обсъдиха развитието на съвместните инфраструктурни проекти в контекста на свързаността на Балканите, като фокусът падна върху задълбочаването на регионалната стабилност в контекста на актуалните европейски въпроси. Специален гост пък бе министър-председателят на Израел Бенямин Нетаняху.   ", "date": "2018.12.21", "title": "Премиерът Борисов кацна в Белград, утре участва в Балканската среща на върха"}
