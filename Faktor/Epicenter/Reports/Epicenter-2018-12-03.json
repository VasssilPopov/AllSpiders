{"url": "http://epicenter.bg/article/Gasta-pelena-ot-mrasen-vazduh-nad-Sofiya/169840/2/0", "text": "Пнес през целия ден софиянци буквално виждаха какво дишат – мъгла. Въпреки че от Столичната община призоваха хората по възможност да слязат от автомобилите си и да се качат на градския транспорт, трафикът не се различаваше особено от този във всеки друг ден. Освен в София, завишени стойности на замърсяването на въздуха имаше и в Русе, Пловдив, Шумен и Горна Оряховица, съобщава БТВ.   \r\n \r\n \r\n \r\n \r\n   В столицата всички станции показваха резултати над допустимите – и тези, които от общината показаха официално на сайта си, и гражданските станции отчетоха, че има значителен проблем с качеството на въздуха в града.   \r\n \r\n \r\n \r\n \r\n   Гъста мъгла, кашлица и притеснения за здравето. Такъв беше денят за Милена Андонова, която страда от астма и се налага да посети белодробната болница: „Разбира се, че е зле. Кашляте повече? Кашлям непрекъснато!”, разказа жената.    Мръсният въздух влияе не само на хронично болните – и при здравите може да се появи кашлица като защитна реакция на организма.   \r\n \r\n \r\n \r\n \r\n   „Когато човек живее в такава среда и експозицията на дини прахови частици е продължителна във времето, това крие опасност от хроничен възпалителен процес, от хроничен бронхит”, обясни пулмологът д-р София Ангелова.   От общината обявиха, че заради мръсния въздух буферните паркинги днес са безплатни.    „Това е безспорен факт. Правим засилени проверки със Столичната община от началото на сезона. При всички положения това не е достатъчно. Знаете, че в момента има много силна атака върху това да не се допуска развитието на процеса за старите отпадъци от текстил. В „Позитано” 20 много активно възпират този процес – нещо, което считам, че е твърде популистко на този етап. Но без политически консенсус трудно може да вървим напред по този казус. Проблемът е сериозен, трудно се върви напред, но все пак имаме успехи. Вече 7 града излизат от сферата на наказателните процедури и постигат годишните критерии и средните норми за качеството на въздуха, за съжаление останалите не се доближават”, посочи Димов.   \r\n \r\n \r\n \r\n \r\n   И днес инспекторите проверяваха за изгаряне на гуми, парцали и дограми. Оказа се, че в т.нар „виетнамски общежития” над 60 на сто се топлят на ток. Нарушители не бяха открити. Възможностите да се предпазим от фините прахови частици не са много. Въпреки че през деня някои хора използваха медицински маски, те всъщност не предпазват от вредните елементи във въздуха. Затова специалисти съветват възрастните и децата да слагат шалове по-плътно до носа и устата. Плътно прилепващите специализирани маски също помагат да се защитим от мръсния въздух.", "date": "2018.12.03", "title": "Гъста пелена от мръсен въздух над София"}
{"url": "http://epicenter.bg/article/Goranov--Prieh-predlozhenieto-na-krastnika-mi-za-apartamenta-zaradi-zemetresenieto-v-Pernik/169775/2/0", "text": "Жилището, което обитавам, не е мое. През 2012 година имаше едно неприятно земетресение, което разтърси Перник, но се усети силно и София. Тогава живеехме на десетия етаж в блок в София, децата ни бяха малки и стресът, който изпитахме, ни накара да приемем предложението на моя кръстник г-н Сариев да ползваме апартамента. Земетресението се усети доста сериозно, беше неприятно.   Така министърът на финансите Владислав Горанов обясни в ефира на Нова телевизия защо живее в предоставен му от друг апартамент.   Много мислех дали това ще представлява проблем за мен, но КПКОНПИ ще прецени. Преценката ми към момента, в който съм го декларирал, е че не предстаявлява конфликт на интереси, заяви Горанов. Той потвърди, че синът на кръстника му Иван Сариев е работил в Министерството на финансите. За няколко месеца, след конкурс, в отдела за макроикономически прогнози. Ако е сбъркал някоя прогноза, имам основание да му се сърдя. Напусна през 2015 година, уточни финансовият министър.   Отношенията ми с г-н Сариев са доста преди да съм на публични длъжности в тази държава. Нека да се изследва – ако няма спечелени от него обществени поръчки, по какъв начин съм в конфликт на интереси, каза Владислав Горанов. Той обясни, че е имал няколко посещения във Върховната касационна прокуратура и е запознат с факта, че прокуратурата е започнала проверка по случая с апартамента, който обитава. В отговор на въпрос дали смята, че е засегнал нечии интереси и затова е атакуван, Горанов заяви: Не очаквайте като Лютви Местан да кажа, че съм настъпли руска мина, но вероятно все нещо съм настъпил.    ", "date": "2018.12.03", "title": "Горанов: Приех предложението на кръстника ми за апартамента заради земетресението в Перник"}
{"url": "http://epicenter.bg/article/Svetoslav-Malinov---quot-Belene-quot--e-nov-proekt--pravitelstvoto-go-e-prekratilo-prez-2012-g-/169776/2/0", "text": "Енергийният министър Теменужка Петкова и евродепутатът Светослав Малинов влязоха в задочен спор за това дали проектът „АЕЦ „Белене“ трябва да започне отначало. Становището на ЕК означава, че АЕЦ „Белене” е нов проект и от тук нататък новият инвеститор, който още не го знаем, влиза в тази тежка процедура, която започва отначало. Това каза в предаването „Тази сутрин” по БТВ евродепутатът Светослав Малинов.   „Проблемът на г-жа Петкова е, че тя си въобразява, че спори с мен. Всъщност тя трябва да се изправи пред фактите и пред становището на Европейската комисия”, категоричен беше той. „Българското правителство е прекратило този  проект през 2012 г. и затова той е нов. Но е нов, не само защото е прекратен от Народното събрание, а защото има нова структура на финансиране, нов инвеститор, който дори не го знаем”, допълни Малинов.   По думите му този нов инвеститор сега влиза в тежка комуникация с ЕК, която ще трае години, докато се изготви новият пакет. Евродепутатът поясни, че за да не плащаме неустойки, всеки следващ инвеститор трябва да бъде информиран в самото начало на преговорите лично от Теменужка Петкова, че той влиза в нова процедура. По темата с отработеното ядрено гориво Малинов заяви, че не е тайна периодичността и количеството, което трябва да се извози. „А именно, всяка година най-малко 50 тона отработено ядрено гориво трябва да се извозват. Нямам представа дали това се спазва”, отбеляза Малинов. Това е част от публичната информация. Българското правителство само си е записало тези задължения в своята стратегия за безопасност, изтъкна той.    ", "date": "2018.12.03", "title": "Светослав Малинов: \"Белене\" е нов проект, правителството го е прекратило през 2012 г."}
{"url": "http://epicenter.bg/article/Karakachanov--Koyto-shte-raboti-ot-Obedineni-patrioti--da-raboti--Pisna-mi-da-se-pravya-na-pomiritel-/169800/2/0", "text": "Вицепремиерът и лидер на ВМРО Красимир Каракачанов излезе с остър коментар за състоянието на т.нар. малък коалиционен партньор - \"Обединени патриоти\". Няма да се занимавам повече с миротворска дейност. Писна ми да съм \"синя каска\", бе категоричен той. В Русе той коментира и вероятността от предсрочни избори, като според него в момента няма необходимите обективни условия за това, нямало и алтернатива на днешното управление. Затова Каракачанов подчерта, че не вижда вероятност за предсрочен вот, макар че имало недоволство и опити за подклаждане на изкуствено напражение.   Състоянието на коалиция \"Обединени патриоти\" (ВМРО, НФСБ и \"Атака\") за съжаление е хлабаво, заяви в Русе Красимир Каракачанов, цитиран от информационните агенции. \"Който ще работи – да работи, няма повече да се занимавам ни с интриги, ни с групости! Няма да се опитвам повече да се правя на помирител. Писна ми, губи ми времето, къса ми нервите и е безсмислено\", избухна Каракачанов.  „Събрали сме се да направим нещо ново, да покажем, че може да се работи по нов начин. Аз в моето министерство се опитвам да го правя, колегите ми от ВМРО се опитват да го правят и със законодателни инициативи, аз като министър на отбраната – с ново отношение към проблемите в ресора, за който отговарям“, продължи Красимир Каракачанов.  \"Бавачка повече няма да бъда. Ако има здрав разум, ще се явим заедно на евроизборите. Добронамерени сме. Смятаме, че коалицията трябва да се запази\", каза Каракачанов в отговор на въпрос дали патриотите ще бъдат заедно на предстоящите през май избори за Европейски парламент.  По думите му това би било правилното и честно решение спрямо хората, които са гласували за коалицията на президентските избори и на парламентарните избори. Затона коалицията трябвало да се запази и да излезе с една листа на вота за ЕП. „Ако има здрав разум, ще се явим заедно. Като няма здрав разум и има някой, който иска да се брои, да се брои“, подчерта още веднъж Каракачанов. Каракачанов коментира още, че към момента не вижда необходимите обективни условия за предсрочни парламентарни избори, както и каква ще бъде евентуалната алтернатива.  \"Ако БСП и ДПС са ни алтернативата, по-добре да няма такива избори\", каза лидерът на ВМРО.   Според вицепремиера Каракачанов, трябва да се помисли за предлагане на трайно заселване в България на наши сънародници от чужбина, не както е в момента, украински българи да идват през лятото да работят по морето за мизерни заплати, което ги отблъсква от Родината. С това изказване той на практика отправи критика към лидера на НФСБ Валери Симеонов, който като вицепремиер се гордееше точно с това, че осигурил възможността граждани на държави извън ЕС, главно етнически българи от Молдова и Украйна, по облекчена процедура да идват на работа у нас.   Каракачанов коментира и случая с осъдения в Австрия мъж от Силистра за тероризъм.   Миналата седмица стана ясно, че българин и австриец с българо-турски корени са осъдени в Австрия по обвинение, че планирали терористично нападение. Според прокуратурата в Грац, те са вкарали в страната планове за бомбен атентат и се занимавали с вербуване на джихадисти за „Ислямска държава”. Осъдени са на 8 и 7 години затвор.  „Не е единственият български гражданин от цигански произход, който е зарибен от радикалния ислям. За съжаление казвам, не е единственият случай. Забележете неговото движение, то минава през Пазарджик. В Пазарджик, помните, имаше и има един процес срещу радикалния ислям…   На циганското население политиците в България най-накрая трябва да спрат да гледат като на евтин електорат, който купуват за 20-30 лв. или прикриване на дребните им престъпления, за да печелят гласове, и след това ги оставят да правят каквото искат”, посочи Красимир Каракачанов. Според него Законът за вероизповеданията трябва да ограничи възможностите за политика в религията и най-вече радикалния ислям. Каракачанов съобщи в Русе, че Министерството на отбраната ще отпусне 180 000 лева за ремонт на Летния театър към Военния клуб в крйдунавския град, ще бъде подпомогнато и изграждането на паметник на Васил Левски.    ", "date": "2018.12.03", "title": "Каракачанов: Който ще работи от Обединени патриоти, да работи! Писна ми да се правя на помирител!"}
{"url": "http://epicenter.bg/article/Nagradiha-pobeditelite-v-konkurs-za-Hristo-Botev/169809/2/0", "text": "Победителите в националния исторически конкурс под наслов „170 години от рождението на Христо Ботев – 170 години път към свободата, път към безсмъртието” бяха наградени тържествено в зала „Пленарна“ на Община Варна. Събитието се провежда под патронажа на кмета Иван Портних. Организатори са Регионалното управление на образованието – Варна и школа „История” към Първа езикова гимназия.   В конкурса участват 55 училища от 49 града от цялата страна. Представени са над 250 проекта в четири категории. Отличени от тях са 74 групови и индивидуални проекта, както и 32-ма учители, подпомогнали успешната подготовка на учениците.       Ангел Цанков – ПГСС „Царица Йоанна“ , Пазарджик   Тони Кондева – ППМГ „Добри Чинтулов“, Сливен     Мила Маринова – СУ „Васил Левски“, Троян   Мария Миткова – СУ „Христо Ботев“, Нова Загора   Яна Спасова – Първа езикова гимназия, Варна     Вероника Перфанова - ППМГ „Добри Чинтулов“, Сливен   Иван Маринов – СУ „Цанко Церковски“, Полски Тръмбеш   Мелиса Найденова – СУ „Неофит Бозвели“, Варна   Джансел Мюмюн – СУ „Христо Смирненски“, с. Черноочене   Диан Генов – ПГЧЕ „Васил Левски“, Бургас   Анелия Крумова – СУ „Петко Р. Славейков“, Кърджали     Сезен Мехмед – СУ „Христо Смирненски“, с. Черноочене   Светослава Павлова – СУ „К. Константинов“, Сливен   Емре Емурла – ЕГ „Христо Ботев“, Кърджали   Диамира Кирилова – ПГТ „Д-р Васил Берон“, Велико Търново   Младен Илиев – ПГТ „Проф. д-р Асен Златаров“, Кърджали       Ивана Мангинова - ППМГ „Добри Чинтулов“, Сливен   Севилай Салим, Айсул Али, Туче Муса - СУ „Христо Смирненски“, с. Черноочене     Галина Петрова – Национална Априловска гимназия, Габрово   Веселин Новков – Национална Априловска гимназия, Габрово     Джемиле Болгурова – СУ „Св. св. Кирил и Методий“, Якоруда   Георги Спахиев – СУ „Никола Й. Вапцаров“, Хаджидимово   Силвия Василева, Наталия Кръстева – ПГ по търговия и ресторантьорство, Враца     Розалина Влахова - ППМГ „Добри Чинтулов“, Сливен       Марианна Стоянова, Пламена Петева - ПГТ „Д-р Васил Берон“, Велико Търново     Франсис Исмаил, Марина Стефанова - Първа езикова гимназия, Варна   Красимира Петкова – СУ „Св. св. Кирил и Методий“, Пордим     Ралица Жекова - ППМГ „Добри Чинтулов“, Сливен   Габриела Караосманова – Старопрестолна гимназия, Велико Търново   Андреа Лазарова, Андрея Найденова, Кирил Петров, Памела Иванова, Тина Ангелова - СУ   „Св. св. Кирил и Методий“, Радомир     - Кристиан Тодоров, Пресиян Великов – СУ „Йордан Йовков“, Тутракан   - Емир Сали, Десислава Атанасова, Иван Янев - ПГТ „Проф. д-р Асен Златаров“, Бургас   - Бирджан Яначков, Десислава Димитрова, Мирослава Дончева - Старопрестолна гимназия,   Велико Търново   -Дарина Ганчева – СУ „Христо Ботев“, Нова Загора   -Ренета Трифонова, Николинка Сълова - Първа езикова гимназия, Варна   -Емир Сали, Мерлин Емурла - СУ „Христо Смирненски“, с. Черноочене   -Деница Цанова, Румяна Новакова – Спортно училище, Велико Търново   -Антонина Лозанова - Видин       Павло Славов - Първа езикова гимназия, Варна     Школа „Историка“ - СУ „Петко Р. Славейков“, Кърджали - филм   Павло Славов, Яна Спасова, Школа „История“ - Първа езикова гимназия, Варна     СУ „Петко Р. Славейков“, Кърджали - драматизация     СУ „Христо Ботев“, с. Чорбаджийско, община Кирково   СУ „Йордан Йовков“, Тутракан   СУ „Цанко Церковски“ – Полски Тръмбеш   СУ „Христо Смирненски“, с. Черноочене   СУ„Св. св. Кирил и Методий“, Велинград   СУ „Петко Р. Славейков“, Кърджали   Специална награда на Кмета на община Варна - ППМГ „Добри Чинтулов“, Сливен   Специална награда на Фондация „Българска памет“ - СУ „Христо Смирненски“, с. Черноочене   Специална награда на Фондация „Христо Ботев“ – Школа „История“, Първа езикова гимназия, Варна", "date": "2018.12.03", "title": "Във Варна наградиха победителите в конкурс за Христо Ботев"}
{"url": "http://epicenter.bg/article/Dragomir-Stoynev--/169810/2/0", "text": "Не БСП спря \"Южен поток\", коментира в обширна публикация във фейсбук Драгомир Стойнев, депута от БСП и бивш министър на икономиката в кабинета \"Орешарски\".    ", "date": "2018.12.03", "title": "Драгомир Стойнев: Не, не БСП спря \"Южен поток\"!"}
{"url": "http://epicenter.bg/article/Rumen-Radev--Balgariya-tryabva-da-bade-aktivna-/169813/2/0", "text": "  Това заяви пред медиите президентът Румен Радев, който е в Катовице на Конференцията на страните по Рамковата конвенция на ООН за изменението на климата (COP24). Участието на българския държавен глава в глобалния форум е по покана на генералния секретар на ООН Антониу Гутериш и президента на Полша Анджей Дуда. изтъкна президентът. продължи Радев в изказване пред журланистите.  , добави той.   разви тезата си  Радев в  сърцето на въгледобивната промишленост на Полша.    посочи той.    Само така България може да бъде независим енергоразпределител, посочи още държавният глава.    Радев заяви: \"България продължава да работи с всички партньори в областта на климатичните промени за пълно прилагане на Парижкото споразумение   \" , посочи президентът на България  пред участниците в Конференцията на страните по Рамковата конвенция на ООН за изменението на климата (COP24), която се провежда в полския град Катовице.  Трябва да разработваме и прилагаме механизми, създаващи предвидими правила за прилагане, стимулиращи конкурентоспособността на индустрията, смята още Радев.  България и Европейският съюз вече изпълняват ангажиментите си по втория период на задължения по Протокола от Киото.  Ние сме на път да преизпълним целта от намаляване на емисиите с 20 % за 2020 г. в сравнение с 1990 г., посочи президентът. Той отбеляза, че през 2016 г. емисиите на парникови газове в България са намалели с 49 % в сравнение с базовата 1988 г. и с 4,4 % в сравнение с предходната 2015 г.  България продължава да работи с всички партньори в областта на изменението на климата за пълното прилагане на Парижкото споразумение, коментира Радев и допълни, че се   По думите му трябва да се адаптираме към променящия се климат.  През последните години станахме свидетели на увеличен интензитет и честота на екстремни климатични явления в глобален мащаб, каза държавният глава. Той отбеляза, че за справяне с тези ефекти,  Адаптирането към изменението на климата е въпрос на всички сектори в обществото, включващ всички органи на местно, регионално и национално равнище, но също така и частния сектор, организациите на гражданското общество и гражданите, заяви още президентът Румен Радев.    Успешният резултат ще изпрати положителен сигнал за стабилността на Парижкото споразумение и неговите цели, посочи Радев, цитиран от БТА.  Според него широката ангажираност би създала повече възможности за ниско ниво на емисии и устойчиво развитие на климата, като се вземе предвид състоянието и бъдещите перспективи на националните енергийни системи.    ", "date": "2018.12.03", "title": "Радев в Катовице: Засега България я няма в програмите на ЕС за преустройство на въгледобива! "}
{"url": "http://epicenter.bg/article/V-Kardzhali-otkrivat-pametnik-na-myastoto-na-staroto-evreysko-grobishte/169814/2/0", "text": "По инициатива на Арт движение Кръг и Община Кърджали в края на 8-те дни от празника Ханука, ще бъде официално открит паметник с височина близо 2 м на мястото на някогашното еврейско гробище в Кърджали. В средата на 20-те години на миналия век тогавашното кметство предоставя на еврейската община отделен сектор в старото градско гробище, което се намира на едно възвишение над днешния стадион в парк „Простор“. Мястото се ползва до 1949 г., когато последните местни евреи емигрират в Израел, и е закрито през 70-те години по свидетелства на старите кърджалийци. Художественият проект за паметника е на Арт движение Кръг, а реализацията е дарителски акт от председателя на Инициатива „Обща памет“ в Кърджали Красимир Димитров и арх. Иван Хърлев от Асеновград. За официалното откриване на 9 декември /неделя/ от 12.00 ч. ще пристигне официална делегацията от ОЕБ „Шалом“, в която ще вземат участие и лидерите на регионалните еврейски организации от Пловдив и Стара Загора. Това съобщиха от пресцентъра на община Кърджали.   През тази седмица в Арт галерия Кръг е открита за посещение колекция от документи и визуални материали за трите еврейски празника в периода от септември до декември т.г. В памет на някогашната Кърджалийска еврейска общност с тази проява се отбелязва настъпилият голям 8-дневен празник за евреите в Израел и по света Ханука /2-10 декември/, на който традиционно се почита победата на шепата макабейци, освободили еврейския Храм в Йерусалим и чудото с малката каничка олио, което горяло цели осем дни. Ханука означава \"посвещение\" и отбелязва повторното освещаване на храма през 164 г. пр.н.е. /или 3597 г. по еврейския календар/ от Йеуда Макаби. В Израел празникът се нарича още Хаг Аорим (фестивал на светлината). През тези дни евреите по света палят последователно специалния свещник Ханукия (с осем свещи и една по-високо в средата) на прозореца или на вратата на дома си, така че светлината да озари не толкова техния дом, колкото улиците, къщите и хората около тях – техните съседи, приятели и случайни минувачи. Светлините на този празник предшестват символично светлините на християнската Коледа и всъщност историята отразява общата за всички култури традиция тези най-тъмни дни в годината да бъдат свързани със Светлината, Бог и новото начало.   В Арт галерия Кръг са аранжирани архивни документи и фотографии от семейната памет на Кърджалийската еврейска общност, както и визуални материали, представящи традицията на трите празника от настъпването на новата 5779 г. до момента – Йом Кипур /Ден на изкуплението,19-09-2018/, Сукот /Празник на единството на еврейския народ, 24-09-2018/ и Ханука.", "date": "2018.12.03", "title": "В Кърджали откриват паметник на мястото на старото еврейско гробище"}
{"url": "http://epicenter.bg/article/Masov-boy-v--Lyulin--zaradi-krasivo-momiche--sedem-sa-v-bolnitsa--arestuvani-sa-shestima/169785/3/0", "text": "Седем души са пострадали сериозно при съседски бой в столичния квартал “Люлин”. Причината - красиво 18-годишно момиче, за което две семейства не можели да се разберат, съобщи Дарик.   Около 22:00 часа в неделя вечер, двете фамилии започнали да се карат пред блок 302, където живеят, а на помощ им се притекли техни съседи.   Около 30 минути по-късно на 112 бил подаден сигнал за масов бой.   На място била изпратена линейка. Оказало се обаче, че ще бъдат необходими още три екипа на Спешна помощ.   Седемте пострадали са на възраст между 19 и 50 години. Те са откарани в \"Пирогов\", като някои са с прорезни рани, а други с черепно-мозъчни травми.   От Спешна помощ съобщиха, че никой от пострадалите не е с опасност за живота.   Пристигналите полицаи са арестували общо шест души. Участвалите в боя семейства са съседи и се познават от години, поясняват от полицията. Днес през деня разпитите продължават. ", "date": "2018.12.03", "title": "Масов бой в „Люлин“ заради красиво момиче - седем са в болница, шестима са арестувани"}
{"url": "http://epicenter.bg/article/Petrolat-poskapna-ryazko/169807/4/0", "text": "Рязък скок на цената на петрола. След месеци на понижение, суровината поскъпна с повече от 2 долара за барел само за няколко часа.  Причината е обявеното на срещата на Г-20 споразумение между Съединените щати и Китай.  Двете най-големи икономики в света временно прекратяват налагането на мита и контрамита, което предвещава мащабна търговска война в световен мащаб, отбелязва Нова телевизия.", "date": "2018.12.03", "title": "Петролът поскъпна рязко"}
{"url": "http://epicenter.bg/article/Noviyat-prezident-na-Meksiko-opovesti--che-shte-vzima-40--ot-zaplatata-na-predshestvenika/169811/11/0", "text": "\r\n \r\n \r\n   \r\n Мексико - “красиво и обичано” \r\n \r\n “О, Мексико, тъй близо до Съединените щати и така далече от Бога!”, мексиканска мъдрост. \r\n Новият президент на Мексико Лопес Обрадор вече встъпи в длъжност. с обещанието-клетва: “Първата ми грижа е за мексиканския народ и за бедните, вече няма да има богато правителство и беден народ!” \r\n   \r\n Лопес Обрадор, бивш кмет на столицата Мексико, спечели с 53% президентския пост на 1 юли 2018 г. Левият мексикански президент Андрес Мануел Лопес Обрадор (AMLO) положи клетва за президент на Мексико на 1 декември с нова президентска лента, ново знаме и нов химн пред новия мексикански Конгрес на депутати и заяви новата си политика.  Сред официалните гости бяха президентите на Латинска Америка, между които на Салвадор, Куба, Перу, Венецуела, Боливия, както и кралят на Испания, Фелипе Шести - обяснимо исторически, Испания обявява на 16 септември 1810г Независимостта на Мексико, но я призната на 27 септември 1821г. \r\n На САЩ – делегацията се води от вицепрезидента Маик Пенс и в нея като представител на президента Тръмп е неговата дъщеря Иванка Тръмп. Държавният секретар Маик Помпео пристига след инвестидурата, за да разговаря с новия мексикански външен министър Марсело Ебрард по миграционния граничен поток на мексикано-американската граница. Известна е позицията на Тръмп относно миграционните кервани на американо-мексиканската граница. \r\n Д.Тръмп: “На границата с Мексико гражданите от Централна Америка не могат да влизат на територията на САЩ докато техните изселнически молби не бъдат одобрени индивидуално от съдилищата”. \r\n “Само ще позваляваме на тези, които идват легално в нашата страна”. \r\n . \r\n След дългата програмна реч пред Конгреса президентът Обрадор получи “бастуна на индианските народи”, което бе събитие за Мексико. Той е първият мексикански президент, който на площада на Независимостта - “Цокало” получава това признание на коренното население от неговите старейшини в Мексико. \r\n Обрадор поема тежката колесница на управление на Мексико, скъсвайки с досегашното и предлагайки дръзки реформи в управлението на държавата-гигант в Централна Америка - Съединените Мексикански щати.  Накратко. Икономика : Мексико притежава стабилна свободна пазарна икономика, за която е характерна смесица от остаряла и модерна индустрия, както и селско стопанство. БВП - $2.498 трилиона, /11 място в света/. Страната е с една от най-отворените икономики в света – подписани са 12 споразумения за свободна търговия с над 40 държави от целия свят. Брутният вътрешен продукт на глава от населението за 2010 г. е 12 400 щ.долара. \r\n   \r\n Обрадор ще управлява шест години Мексико и предлага в началото много конкретна програма за страната. Самият той след победата си още оповести, че ще взема 40% от заплатата на предшественика си в стремежа да ограничи разходите на правителството. “Ние искаме бюджетът да достига до всеки”, заяви Лопес Обрадор и съобщи, че ще взема 108 000 песос на месец, което е 5 707 щ.долара и никой държавен служител няма да може да печели повече от сумата на президента. \r\n   \r\n За сведение Мексико е третата страна по територия в Латинска Америка след Бразилия и Аржентина и втора по население след Бразилия./с площ – 1 972 550 км2 и население – 123,675,325/ Настоящият президент Енрике Пеня Нието получава на месец 270 000 песос.  \r\n Обрадор представи приоритетите си в законодателната сфера, които включват мерки за отмяна на президентския имунитет и намаляване на възнагражденията на служителите с високи заплати в публичния сектор, включително министрите, които са 8 жени и 11 мъже.  \r\n “Всичко свързано с републиканския план за икономии и борба срещу корупцията ще има приоритет от първия ден на новия Конгрес”, заяви Обрадор след среща с новите депутати от неговото Национално движение за обновление” /МОРЕНА/. \r\n Обрадор се заема да изкорени корупцията, една тежка и твърде непосилна задача и да се бори срещу неравенствата във втората по големина икономика в Латинска Америка, както и да се бори срещу ганстерското насилие в страната. \r\n Новият Конгрес, който започна работа от септември т.г. вече внесе законопроекта за удвояване на минималната работна заплата с предимство в граничната зона със САЩ. Това е част от плана му за създаване на по-добри условия на живот на мексиканците и за намаляване незаконната миграция към САЩ. \r\n Първите 10 проекти от програмата на мексиканския президент: -изграждане на влак “Tren Maya”; -влакова връзка между двата океана - Пасифика и Атлантика; - изграждане рафинерията в Dos Bocas; -засаждане на фруктови плантации и дървета за дървен материал; -двойна пенсия за възрастните над 68 години; /актуализация незабавна/ - стиендии и възможности за работа на младите; - стипендии за всички студенти в обществени училища на ниво средно и висше до бакалавар; - пенсиониране на един милион души, които имат някаква инвалидност; - гарантиране медицинско обслужване и лекарства за населението; - безплатно покритие на разговори и интернет по шосета, обществени площади, здравни центрове, училища в цялата страна. \r\n “Демокрацията не се изчерпва на изборите, това не е само представителна демокрация, а демокрация която включва в себе си участието на гражданите”, заяви Обрадор. \r\n   \r\n Миграцията: Мексико е твърдо решено да преговаря с Тръмп нов план Маршал за миграцията от Централна Америка. Обрадор призова президента Тръмп да инвестира 30 млрд.долара в миграцията в страните от Централна Америка и Мексико, за да се намали миграцията. Според Обрадор средствата ще послужат за създаване на работни места и за развитие на производството, така че хората да не се налага да емигрират.  Инвестиционният план /САЩ, Канада и Мексико/ наподобава този на президента Франклин Рузвелт по време на Голямата депресия в САЩ през 1929г., смята Обрадор. \r\n \r\n \r\n \r\n \r\n", "date": "2018.12.03", "title": "Новият президент на Мексико оповести, че ще взима 40% от заплатата на предшественика си"}
{"url": "http://epicenter.bg/article/Ot-pechat-izleze-edno--quot-Meko-kazano-quot--prelestno-novo-izdanie-na-prochutata-prikazka-na-Valeri-Petrov/169796/6/0", "text": "Излезе от печат „ ” – едно   прелестно ново издание на прочутата приказка на Валери Петров, илюстрирано от Люба Халева!   (76 стр., цена: 17 лв., твърди корици) разказва забавната история на Светльо, който живее на малката уличка край градския парк в компанията на шест индианеца от пластмаса. Светльо се мъчи да заспи в своята стаичка, когато  едно голямо Куче бута притворения прозорец и влиза с мек скок в стаята. Сяда на ръба на креватчето и започва да свири с тромпета си някаква тъжна музика. Какво? Струва ви се странно, че куче свири на тромпет? По-странното е, че Светльо отваря очи чак когато замлъква и последният звук. Оказва се, че Кучето има санбернарско сърце и е дошло с мисия: да спаси Светльо!  не се нуждае от представяне, защото е любимец и на малки, и на големи. Ненадминат поет и преводач, драматург и сценарист от вида на „хвърчащите хора”, той е автор и на скъпоценни произведения за деца, много от които имат филмови версии и драматизации. Незабравими са приказките  „Копче за сън”, „Меко казано”, „В лунната стая”, „Пук!” и „Бяла приказка”, обединени в сборника „Пет приказки”. Изнасянето им в отделни книжки подчертава уникалния чар на всяка от тях.   \".      ***   Ах, колко е хубаво! Листата са всички сякаш от блокче за водни боички: виж, ясенът, който цял в пламък червен е, се моли на бука: – Дай жълто на мене! – а жълтият бук му отвръща: – Съгласен, но дай ми ти първо червенко от ясен! И толкоз са пъстри и шарени всички, че няма в боичките толкоз панички, какви ти панички! – езикът ни даже не може със думи докрай да изкаже колко е хубаво!...  ", "date": "2018.12.03", "title": "От печат излезе едно \"Меко казано\" прелестно ново издание на прочутата приказка на Валери Петров"}
{"url": "http://epicenter.bg/article/EK-prizovava-Balgariya-da-podkrepi-pakta-po-migratsiyata-na-OON/169769/7/0", "text": "България, Австрия, Унгария, Чехия, Словакия и Полша не са одобрили миграционния пакт на ООН седмица преди подписването му. Еврокомисарят по вътрешните работи и миграцията Димитрис Аврамопулос заяви, че това ще разочарова африканските партньори.   ЕК настоява шестте-страни членки на ЕС да одобрят миграционния пакт на ООН в навечерието на подписването на документа, което е предвидено за 10 декември в Маракеш. „Не разбирам причините за отказа, та нали документът не е задължителен за изпълнение и не задължава с нищо никого“, каза Аврамопулос в интервю за вестник „Ди Велт“, което излиза днес. За момента пактът не е одобрен от България, Австрия, Унгария, Чехия, Словакия и Полша.   Според еврокомисаря отсъствието на единство вътре в ЕС поставя под удар сериозността на намеренията на Брюксел. „Ако ЕС при подписването на пакта не бъде единен, ние ще разочароваме и лишим от увереност нашите партньори в Африка. Освен това, ЕС ще изглежда по-слаб и сам ще се изложи на удари“, отбеляза Аврамопулос. Той подчерта, че целта на пакта е „да се подкрепи сигурността и да се регулира миграцията“, а също така борбата с организирания трафик на хора. Германският Бундестаг одобри миграционния пакт в края на ноември, припомня „Дойче Веле“. Законопроектът беше приет след бурни дебати. Външният министър Хайко Маас, християндемократите, социалдемократите, „зелените“, Лявата партия и либералите от СвДП защитиха миграционния пакт на ООН от критиката на дясната „Алтернатива за Германия“. Миграционният пакт на ООН няма юридически задължителен характер, но той предизвика противоречива реакция по света. Този документ трябва да бъде официално приет на срещата на ООН в Мароко през декември. Но редица страни, включително САЩ, Австралия, Израел, Австрия, Чехия и Словакия вече отказаха да се присъединят към него.      ", "date": "2018.12.03", "title": "ЕК призовава България да подкрепи пакта по миграцията на ООН"}
{"url": "http://epicenter.bg/article/Grisha-Ganchev-besen-sled-zagubata-ot-Slaviya--obmislya-da-se-otkazhe-ot-TsSKA/169792/8/0", "text": "Собственикът на ЦСКА Гриша Ганчев обмисля да се оттегли от клуба след Нова година. Това разкри тарторът на \"червената\" агитка Иван Велчев-Кюстендилеца.   Той е говорил с боса на на \"армейците\" веднага след загубата с 0:1 от Славия снощи.   Бизнесменът е останал бесен от съдийството на Волен Чинков в столичното дерби и заявил, че е готов да развее бялата кърпа.", "date": "2018.12.03", "title": "Гриша Ганчев бесен след загубата от Славия, обмисля да се откаже от ЦСКА"}
{"url": "http://epicenter.bg/article/r/169782/10/0", "text": " за снимките на най-новия си филм, в който играе редом до Джуд Лоу, пише в. „Дейли мейл”. Актрисата обаче успя да си вземе  , за да присъства на благотворително събитие на италианския Червен Кръст в Рим.    бе удостоена със   заради    Със сълзи на очи актрисата от „Първичен инстинкт” прие и наградата - тениска с логото на благотворителната организация, както и огромен букет цветя.   Източник: БГНЕС", "date": "2018.12.03", "title": "Шарън Стоун получи Златен медал за заслуги за хуманитарната си дейност"}
{"url": "http://epicenter.bg/article/Kakvo-da-slozhim-na-trapezata-na-Sv--Varvara---vkusni-retsepti-/169803/9/25", "text": "Широко разпространено е поверието, че св. Варвара е покровителка на детските болести. За здраве, за омилостивяване на болестите и за да бъде отнесена надалеч Баба Шарка, жените месят пресни погачи, приготвят обредно вариво и го раздават с мед по махалата.                                                    Необходими продукти: вода - 550 мл мая - 1/2 кубче захар - 2 с.л. олио - 3 с.л. сол - 1 с.л. около - 1 кг брашно зехтин - за намазване   Начин на приготвяне В 150 мл топла вода се разтваря маята и захарта с няколко лъжици брашно. Оставя се да се активира маята. След като шупне сместа, се добавя останалата вода, олиото и брашното със солта. Омесва се хубаво пухкаво тесто. Оставя се да втаса /да удвои обема си/.   Тук оформянето е по следния начин: Разделя се тестото на три топки - малка, средна и голяма. От голямата се отдела мъничко топче, от което се правят три розички.   Най-малката топка е за центъра. От средната топка се оформя фитил, усуква се и се поставя около централната топката, като при свръзката между двата края се поставят трите розички.   Последната голяма част също се прави на фитил, усуква се и се поставя около предходния. Оставя се питката да втаса и се пече на 180 градуса до готовност. След изпичане се намазва със зехтин.  Необходими продукти Начин на приготвяне Бобът се накисва една нощ предварително. Сварява се и се отцежда от водата и се намачква. Лука и праза се нарязват на ситно и се задушават с олио. Добавя се намачкания боб, подправките.   В тенджера се загрява вода и в нея се попарват чушките за 2-3 минути. Изваждат се и се отцеждат. Пълнят се с бобената смес, но без дафиновия лист. Чушките се подреждат в тавичка, заливат се с водата от боба и се пекат в умерено загрята фурна.", "date": "2018.12.03", "title": "Какво да сложим на трапезата на Св. Варвара – пита с мед за омилостивяване на Баба Шарка"}
{"url": "http://epicenter.bg/article/Sled-dvumesechno-lechenie-na-cherniya-drob-izpisaha-Ivan-Laskin/169783/10/100", "text": "Иван Ласкин бе изписан от Втора градска болница, където прекара повече от два месеца, написа HotArena.   Талантливият актьор бе откаран там по спешност в тежко състояние, а лекарите установиха напреднало чернодробно заболяване. Наложи се тежко и продължително лечение, но за радост, Иван Ласкин вече е в стабилно състояние и най-накрая се е прибрал вкъщи.  Актьорът никога не е криел, че често прекалява с алкохола. Злоупотребата със спиртни напитки зачестила, след като Ласкин напусна трупата на Военния театър преди няколко години. Тогава той възропта срещу ръководството на състава, репертоара и дори се усъмни в таланта на повечето от режисьорите.  В знак на солидарност заедно с него си тръгна и жена му Александра Сърчаджиева, която точно тогава изпълняваше повечето от централните роли в хитовите представления на трупата. Алекс постъпи на работа в „Сатирата“, а Ласкин се затвори вкъщи, отдаде се на срещи с приятели, лов и писане, като дори се готвеше да издаде книга с разкази и есета.  Някогашният Васко да Гама от село Рупча тежко понесъл неотдавнашната смърт на баща си. В този момент започнал да търси утеха единствено в чашката, което довело до тежката криза отпреди два месеца. В артгилдията са изумени как Алекс се справя в сложната ситуация и я определят за истинска героиня.  Тя отказа единствено да се включи в репетиции за новото представление в „Сатирата“, но продължава да участва в останалите спектакли. В същото време е водещ в дневниците на „Биг Брадър“ заедно с Азис, а освен това се грижи сама за дъщеря им София, която вече е във втори клас.  Ласкин пък навлиза във втория, не по-лесен етап на алкохола. Лекуващите лекари били категорични, че това е единствената спасителна терапия, която може да върне актьора към нормалния живот.", "date": "2018.12.03", "title": "След двумесечно лечение на черния дроб изписаха Иван Ласкин"}
{"url": "http://epicenter.bg/article/Petrolnata-asotsiatsiya--Nyama-kartel-na-gorivata-/169772/2/0", "text": "От Българската петролна и газова асоциация (БПГА) са съгласни с идеята на касовите бележки от бензиностанциите да пише каква е доставната цена и продавната цена горивата и да се види какъв е маржът. Цените обаче трябва тепърва да се повишават, отбеляза в предаването „Тази сутрин” по БТВ Живодар Терзиев – член на управителния съвет на БПГА.   7-8 пъти имахме понижение на цените на горивата през последния месец. Не считам, че това е заради протестите, а заради тренда на нефта. По думите му темата за цените е доста притеснителна, когато се коментира в публичното пространство. През последната една година при условно бавно покачване на цените, но устойчиво, за периода април – октомври, цените в България изоставаха значително, отбеляза Живодар Терзиев.   „Държавата е партньор в търговия на горива на 50%, в някои случаи на 55%. Предвид че държавата прибира половината от крайната цена на потребителя под формата на акциз и ДДС, напълно нормално е държавата да участва в този процес”, смята още Терзиев. „За картел на горива не може да се говори, защото държавата има участие от 50% в „Лукойл\". Това е несериозно. Акцизът е най-нисък у нас и това никой не го отрича. Ако той се повиши и цените ще скочат“, поясни още Терзиев. На въпрос дали са ударени малките складове и търговците на горива, той обясни, че след ерата на г-н Танев, поддръжката на един склад не е евтино мероприятие. „Няма интерес към подобни манипулации, защото това не е икономически изгодно“, разясни той.        ", "date": "2018.12.03", "title": "Петролната асоциация: Няма картел на горивата!"}
{"url": "http://epicenter.bg/article/-Market-Links--3-4-ot-balgarite-ne-sa-dovolni-ot-sastoyanieto-na-darzhavata/169773/2/0", "text": "3/4 от българите не са доволни от състоянието на държавата в момента. Това показват данните от проучване на „Маркет Линкс”, представено в студиото на „Тази сутрин” по БТВ от Добромир Живков.   По думите му такива резултати е имало през 2013 г. по време на протестите при правителството на Пламен Орешарски. „Прогнозите са, че българските граждани в момента са в ситуация да очакват предсрочни избори, защото недоволството и неудовлетвореността от това как се развива държавата вече е много високо”, изтъкна Живков. За сравнение, през май месец тази година недоволството е било 55%, а през ноември се покачва до 74%. Близо 80% са на мнение, че има основание за протести. „Голяма част подкрепят протестите, макар и да не участват активно в тях”, отбелязва Живков. Според данните цените на горивата, които се изтъкват като основна причина за протестите, не се оказват този главен мотив, който кара хората да излязат на улицата. „Цените на горивата могат да отключат протестна вълна. Въпросът е, че хората като цяло са неудовлетворени от жизнения си стандарт. Според данни на Евростат всеки трети българин е на границата на социалното изключване”, припомни Добромир Живков. В сравнение с май спада доверието и към правителството, и към президентската институция, отчитат още от „Маркет Линкс”.   През последните два месеца се наблюдава отново тенденцията на загуба на електорална подкрепа сред двете основни политически сили – ГЕРБ и БСП.   „От БСП към момента не успяват да извлекат осезаеми дивиденти от кризата, в която се намира българското общество. Дори виждаме, че през този месец има известна мобилизация на електората на ГЕРБ. Миналия месец имаме почти изравнени резултати  по отношение на база гласуващи, докато сега виждаме, че ГЕРБ отново би била първа политическа сила при евентуален вот”, коментира Добромир Живков. Данните сочат, че „Воля” едва ли ще попадне в следващ парламент. „Обединени патриоти” имат осезаем спад в електоралната подкрепа, което подсказва, че в някаква степен можем да очакваме различен парламент, ако изборите са сега, отбеляза Живков.    ", "date": "2018.12.03", "title": "„Маркет Линкс”: 80% от хората подкрепят протестите, очакват предсрочни избори"}
{"url": "http://epicenter.bg/article/Georgi-Parvanov--Zalagam-90--che-trabata-na--Turski-potok--shte-mine-prez-Balgariya/169774/2/0", "text": "Залагам 90%, че тръбата на „Турски поток” ще мине през България. Това заяви в сутрешния блок на БНТ президентът (2002-2012) Георги Първанов.  Увереността си Първанов обясни с това, че става дума за „стратегически интерес на Русия тръбата с газ да стигне до Сърбия и Унгария, които са приятели на Путин”.  „Русия има стратегически интерес от реализирането на проекта, но е явно и друго - че очевидно сме редуцирали енергийните си претенции до минимум”, заяви Първанов. Той добави, че на страната ни е нужна нова енергийна стратегия и сподели опасенията си по отношение на газовия хъб \"Балкан\". „Няколко неща ме впечатлиха по време на дискусията в парламента - първо, че ние реагираме вече много емоционално, да не кажа възторжено на информации, които се появяват във в. \"Комерсант\" или съобщения на ТАСС, значи липсва политическия диалог. Едно време ние знаехме какво ще се случи и подписвахме договори, сега обаче чакаме съобщенията на информационните агенции. 90% съм сигурен, че тази тръба на \"Турски поток\" ще мине през България, защото това е стратегически интерес на Русия - да стигне до Сърбия този газ, да стигне и до Унгария, които са партньори и приятели на Путин.  На второ място, посочи Първанов, се радваме на едни обеми, които са твърде скромни, които горе-долу заместват онова, което бихме загубили, когато трасето няма да минава през Украйна. Той припомни как същите тези партии и политици се съпротивляваха на онези обеми, които бяха договорени по т. нар. голям шлем - ставаше дума за 63 млрд. куб. метра, сега обемът е 15 не повече от 16 млрд. куб. метра. Очевидно е, че сме редуцирали своите претенции, но все пак е по-добре така да стане, отколкото нищо, обясни Георги Първанов.   „Видно е, че и САЩ също реагират. Направи ми впечатление на американския посланик, който беше казал нещо, че те ще ни бранят от руския интерес, от руските енергийни проекти. Питам - как. Ако те ще построят нова атомна централа - добре, ако те ще докарат реално големи количества газ, аз съм ЗА. Само, че те не правят това. Засега искат да ни спрат проектите, така както в Брюксел го правят - чу се през седмицата за \"Белене\" една реплика на комисар. Хайде стига вече с това поведение на Брюксел. В крайна сметка ние трябва да проявим характер, трябва да проявим воля и аз имам чувството, че това не се случи при актуалното обсъждане на Енергийната стратегия. Но аз питам - някой дали е прочел Енергийната стратегия, която допълваха и коригираха. Съмнявам се, защото тази стратегия затвори \"Белене\", допълни Първанов.  По повод идеята АЕЦ „Белене” да бъде балкански проект, Първанов коментира, че Балканите са добър пазар за нашата енергетика. „Ако приобщим Македония, дори и Черна гора, проектът би могъл да придобие друга тежест”.   За тиражираните опасения, че АЕЦ „Белене” е в рискова сеизмична зона, Първанов заяви: „Няма сеизмичен риск, само плашим гаргите” По повод разпространената информация на евродепутата Светослав Малинов, че ЕК ще третира АЕЦ „Белене” като нов проект, Първанов коментира, че противниците на АЕЦ „Белене” вече залагат на това някой да спре проекта. „Да не ни пускат такива мухи. Новото ще е инвеститорът, който ще играе по приетите правила”, заяви Първанов.   Той бе категоричен, че ядрената енергетика е единственият технологичен проект, който имаме. Който може да дърпа икономиката напред. ", "date": "2018.12.03", "title": "Георги Първанов: Залагам 90%, че тръбата на „Турски поток” ще мине през България"}
{"url": "http://epicenter.bg/article/Tsacheva--Ivancheva-i-Petrova-sa-izbrali-sofiyskiya-arest-pred-slivenskiya-zatvor/169777/2/0", "text": "Десислава Иванчева и Биляна Петрова сами са пожелали да са в софийския арест, а не там където се полага да бъдат – в сливенския затвор, коментира в предаването „Тази сутрин” по БТВ министърът на правосъдието Цецка Цачева. По повод условията, в килията, в която двете са настанени, министърът отбеляза, че едно от най-тежките места е именно софийския затвор и ареста към него. Сградата е строена преди век, там се правят козметични ремонти, в момента капацитета и на затвора и на ареста към него е към горна максимална граница, посочи Цачева. Това са места за временно пребиваване, на лица които са арестанти, това не е постоянно помещение, не е общежитие и то трябва да отговаря на определени критерии. За тези критерии през последните 3 години България се признава от Комитета против изтезанията, че отговаря на условията, припомни министър Цачева. Тя посочи, че всеки, който не е доволен от условията, може да предяви иск в съда. През последните 3-4 г. драстично са намалели осъдителните решения срещу държавата в съда в Страсбург, каза още Цачева. За края на годината в Министерството на правосъдието няма да има бонуси, съобщи министър Цецка Цачева.    ", "date": "2018.12.03", "title": "Цачева: Иванчева и Петрова са избрали софийския арест пред сливенския затвор"}
{"url": "http://epicenter.bg/article/Sakiliynichka-na-Ivancheva--Usloviyata-v-aresta-byaha-nechoveshki-/169778/2/0", "text": "Съкилийничка на бившата кметица на „Младост“ Десислава Иванчева и заместничката ѝ Биляна Петрова, проговори пред Би Ти Ви за условията, в които са живеели задържаните. Цветомира Алексиева разказа, че са им казали, че идват кметиците, но тя до последно не е вярвала, че ще ги доведат. „Все си мислех, че ще ги пуснат“.   109 жалби срещу условията в столичния арест са подадени само от една килия.   Алексиева сподели, че условията, в които са живели, са нечовешки. „Както спим и мазилката пада. Иванчева спеше със суитчера на главата. Само за седмица стана цялата в циреи от нечистотии“, разказа Алексиева пред БТВ. \"Нямаше топла вода и мирише. Прозорецът не се отваря и няма как да се проветри. Тоалетната е мизерна и няма врата  – беше унизително. Банята миришеше на тоалетна, аспирацията не работеше. Мръсно, неподдържано\" – така описа жената килията в ареста. „На етажа имаше един хладилник, който се ползваше от всички“. След намесата на омбудсмана, беше направен козметичен ремонт. „Сменена беше мазилката“. „Всички в ареста живеят при тези условия, но не пускат жалби, за да не си утежняват положението“, разкри жената. „На Иванчева ѝ се правеше обиск, като се влизаше в килията ѝ и се обръщаше всичко. След всеки такъв случай, Иванчева плачеше. Двете с Биляна Петрова изпаднаха в тежка депресия. По думите им, аз смятам, че са невинни. Те не вярват да има правосъдие. Категорични бяха, че ще съдят държавата“.", "date": "2018.12.03", "title": "Съкилийничка на Иванчева: Условията в ареста бяха нечовешки "}
{"url": "http://epicenter.bg/article/Fandakova--Bufernite-parkingi-na-metroto-sa-bezplatni-za-vsichki-dnes/169779/2/0", "text": "Всички буферни паркинги на метрото днес ще работят напълно безплатно за всеки, който остави колата си и използва градския транспорт, до изчерпване на капацитета им.   Това обяви столичният кмет Йорданка Фандъкова във фейсбук. Аз лично ще използвам градския транспорт, за да отида на работа и призовавам всички, които могат, да оставят личните си автомобили в днешния ден, допълва тя. От днес КАТ-Пътна полиция ще спира за проверка автомобили, които видимо замърсяват въздуха. Пиковите стойности през студените зимни дни се дължат основно на отоплението на нискокачествени въглища, сурови дърва и отпадъчни материал. В последните седмици екипи на Столичен инспекторат и полицейските управления направиха 140 проверки в кварталите, с най-много сигнали, това са „Красна поляна“, „Овча купел“, „Подуяне“, „Кремиковци“, уточнява Фандъкова.   Продължавам да настоявам парламентът да криминализира нерегламентираното изгаряне на отпадъци, защото административните санкции, които ние налагаме нямат нужния ефект. Днес проверките на екипите на общината, полицията и РИОСВ ще продължат, предупреждава столичният кмет.     ", "date": "2018.12.03", "title": "Фандъкова: Буферните паркинги на метрото са безплатни за всички днес"}
{"url": "http://epicenter.bg/article/Lyubomir-Kyuchukov-za-buntovete-v-Parizh--Ima-defitsit-na-sigurnost--spravedlivost-i-doverie-/169780/2/0", "text": "Погром в Париж след протестите на жълтите жилетки.   Демонстрантите поискаха оставката на президента Еманюел Макрон и изписаха по фасадата на Триумфалната арка „жълтите жилетки ще триумфират”. Самият Макрон осъди насилието и заяви, че свиква спешно заседание на кабинета заради протестите. То трябва да се проведе днес.  Какви са причините за стихийните бунтове във Франция и докъде могат да доведат?  Това коментира в студиото на Bulgaria on air бившият заместник-министър на външните работи на България и бивш наш посланик в Лондон Любомир Кючуков.   По думите му точно тези проблеми оформят това недоволство, което наблюдаваме не само във Франция, но у нас, а и на други места. Кючуков обясни, че гражданското недоволство често изниква по най-различни проблеми.  , обясни и той и допълни, че това е така, защото просто проблемите са много различни, които предизвикват конкретните протести.  Именно обаче това гражданско недоволство се използва от популисти. Любомир Кючуков каза също, че това, което се наблюдава във Франция, а и по много други места в света, показва разминаване между управляващи и управлявани в цяла Европа.   Много от недоволните граждани, които протестираха, се разграничиха от тези, които рушат и оскверняват символи на Франция, подчерта той.    Президентът Макрон започна да ги извършва и те са непопулярни. Те поставят в напрежение по-бедните слоеве от обществото, които сега реагират отрицателно\", обясни още Тафров. Той добави, че протестите са били яхнати от крайни организации, които са леви и десни и затова се е стигнало до това напрежение.", "date": "2018.12.03", "title": "Любомир Кючуков за бунтовете в Париж: Има дефицит на сигурност, справедливост и доверие  "}
{"url": "http://epicenter.bg/article/Protesti-v--Obelya--50-detsa-se-boryat-za-edno-myasto-v-yasla/169781/2/0", "text": "Две недели подред жители на столичния квартал \"Обеля 1\" протестират срещу лошата инфраструктура, застрояването на зелените площи и недостатъчния брой детски площадки, градини и ясли.  По данни на столичани 50 деца се борят за едно място в ясла, а от 30 години няма построено нито едно детско заведение.  В същото време в съседния квартал \"Обеля 2\" за 15 000 души има една ясла и една детска градина, което също не е достатъчно.  \"Децата, които живеят в квартала, са над 500 от 0 до 14 години. Те са натикани да играят на 3 площадки, като 2 от тях са полуразрушени и дори са опасни за живота. Децата не могат да се качат на пейка или пързалка\", сподели живущата в квартала Маргарита Попова пред Bulgaria ON AIR.  В предаването \"България сутрин\" гражданите обясниха, че се налага да водят децата си в други софийски квартали, като най-често ги водят в \"Обеля 2\", \"Надежда\" или в близкото село, а пътуването до тях им отнема средно около час в посока и това означава да има специално ангажиран човек, който да се занимава с това сутрин.  В квартала има една детска градина, която представлява малък апартамент на партерен етаж, а в нея има 20 деца.", "date": "2018.12.03", "title": "Протести в „Обеля”: 50 деца се борят за едно място в ясла"}
{"url": "http://epicenter.bg/article/Predsedatelyat-na-PG-na-GERB-Tsvetan-Tsvetanov-e-na-rabotno-poseshtenie-v-SASht/169786/2/0", "text": "Председателят на Парламентарната група на ГЕРБ и зам.-председател на партията Цветан Цветанов ще бъде на работно посещение във Вашингтон (САЩ) в периода 3 - 6 декември 2018 г. Това съобщиха от пресцентъра на ПП ГЕРБ. Цветанов ще проведе редица срещи, включително с представители на Държавния департамент, Националния съвет по сигурност, Конгреса и Сената, както и с неправителствения сектор.   В рамките на посещението, на 6 декември, Цветан Цветанов, заедно с парламентарна делегация от Комисията по вътрешна сигурност и обществен ред и Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения, ще участват в 12-тия Парламентарен форум по разузнаване и сигурност с домакин конгресмен Робърт Питинджер. На форума ще присъстват над 340 делегата от повече от 80 държави.", "date": "2018.12.03", "title": "Председателят на ПГ на ГЕРБ Цветан Цветанов е на работно посещение в САЩ"}
{"url": "http://epicenter.bg/article/KFN--10--po-niska-Grazhdanska-otgovornost-za-izryadnite-shofyori-oshte-prez-2018-g-/169788/2/0", "text": " Това отчетоха по време дискусия за въвеждането на системата, организирана от Комисията за финансов надзор, предаде репортер на БГНЕС.    заяви при откриването на дискусията председателят на КФН Карина Караиванова, която признава, че предложенията имат несъвършенства, но се надява с подобни дискусии всички спорни моменти да се изчистят. Очакванията на КФН са проблемите да се избистрят, докато завърши синхронизацията между системите на МВР и Гаранционния фонд.     . Представителят на консултанта „Ърнст енд Янг“ (Ernst & Young) Никос Кефалинос обясни, че една от мерките е собствениците на автомобили внимателно да преценяват на кого дават колата си, тъй като при едно евентуално нарушение на другия шофьор това би затруднило последваща продажба на колата.  .     БГНЕС припомня, че при въвеждане на системата всички собственици на моторни превозни средства и автомобили ще бъдат поставени в базов клас от общо 12, няма да получават нито увеличение, нито намаление на застрахователната премия. Ако в рамките на една година няма нарушения и не са изплащани обезщетения за причинени вреди, то съответният собственик или автомобил ще преминава в следващия по-нисък клас и при следващо сключване на застраховката ще получава намаление.   Изрядните водачи ще получават за всяка година 10% по-евтина застраховка, а при неизрядните тя може да достигне до 400%. В най-добрия случай шофьорите ще плащат 225 лв., а в най-лошия 1200 лв. Регистрирането на всеки отделен инцидент се оценява по специална таблица и води до начисляване на съответен брой наказателни точки.   Нарушенията, които носят „малус“ точки, са класифицирани в 7 категории, в зависимост от тежестта им. Най-леките са в първа категория и носят 1 наказателна точка. Такива са превишаването на скоростта с 10 км/ч в населено място или до 30 км./ч извън населено място.   Превишаване на скорост с 31-50 км извън населено място води до 2 наказателни точки. Който шофира със скорост над разрешената или причини имуществени вреди до 300 лв., получава 3 наказателни точки, уточняват от КФН. Неразрешено изпреварване, както и превишаване на скорост с над 50 км в час трупат 3 или 4 точки в зависимост от това дали са в населено място или извън него. 7 стават наказателните точки при шофиране в нетрезво състояние, отнемане на предимство, опасни маневри, неспазване на дистанция. 10 наказателни точки ще носи умишлено причиняване на значителни имуществени вреди, телесни повреди, както и наличие на алкохол в кръвта от над 1,2 промила.   Глобите за неправилно паркиране, карането в бус лентата, за шофиране без фарове и т.н. няма да се отразяват на стойността на полицата.   Крайната цел на системата е да се създадат условия за намаляване на пътнотранспортните произшествия.", "date": "2018.12.03", "title": "КФН: 10% по-ниска Гражданска отговорност за изрядните шофьори още през 2018 г."}
{"url": "http://epicenter.bg/article/Vasil-Vasilev-/169789/2/0", "text": "900 000 пенсионери, които получават по 207 лв. месечно, ще добавят по две филии хляб към менюто си, щом властта увеличи пенсиите с 5 % от средата на 2019 г. Но понеже са гладни, молят това да се случи от Нова година, посочва Васил Василев.  В предаването “Не се страхувай“ по телевизия Евроком довечера той се спира на описания в събота в “Епицентър“ случай с двама старци, умрели от студ и мизерия в село край Кнежа. Предаването засяга пенсионерските проблеми, спира се на мизерията, в която живеят старите хора в България и се настоява властта час по-скоро да се заеме с тяхната участ.  Какво означава новата енергийна стратегия и защо България трябва да инвестира огромна сума в терминала за втечнен газ в Гърция? Готвят ли ни управляващите ново издание на електроенергийния микс - този път като смесват евтиния руски газ със значително по-скъп втечнен продукт, внасян от САЩ или Катар? В крайна сметка няма ли да се окаже, че дори тръбата от Турция да мине през наша територия, ние пак ще плащаме газа ненужно скъпо?  Подтикнат ли е бил Порошенко за провокацията в Керченския пролив или това е негова самостоятелна акция ? Отговорът е важен, защото ще ни подскаже има ли опасност от разгаряне на конфликта. Василев анализира и нашата реакция, взела предвид интересите на българското малцинство в Украйна.  Как ще се развива Велика Албания и ще оцелее ли Македония? До какво могат да доведат протестите, обхванали България, Франция, Гърция, Белгия и не ускоряват ли те края на Европейския съюз? Имаме ли ние план “Б“ ? Разговор в студиото с адв. Владимир Шейтанов, юрист и дипломат с огромен международен опит и специфичен поглед върху световните проблеми.  ", "date": "2018.12.03", "title": "Васил Василев: Две филии допълнително! Това ще получат 900 000 пенсионери"}
{"url": "http://epicenter.bg/article/Sinat-na-padnalata-v-dupka-s-vryala-voda-zhena--V-shok-sme--shte-sadim--quot-Toplofikatsiya-quot--do-posledno/169791/2/0", "text": "Майка ми е в шок, ще чакаме лекарите да кажат какво лечение ще бъде необходимо. Ще има поне още една операция. Ще има пластични операции. Това каза пред Нова телевизия Миран Юсеинов, син на падналата в дупка с вряла вода в Русе Нергиз Юсеинова.   Цялото семейство се чувстваме много зле. В шок сме. Ще съдим \"Топлофикация\" до последно, подчерта младежът.   Прибирахме се към вкъщи. Аз отидох да си взема цигари и вървях след жена ми наши приятели. Докато ѝ кажа \"мини надясно\", тя падна в дупката. Добре, че моят приятел я извади бързо. На място ѝ смъкнахме панталона, натъркахме я със сняг. След това дойде линейката и я закарахме в болницата, каза съпругът на Нергиз – Бейхан.   Той е категоричен, че дупката не е била обезопасена по никакъв начин.   Единственият сигнал при нас е получен в събота, каза зам.-началникът в \"Топлопреносни мрежи\" в \"Топлофикация-Русе\" Любомир Коларов. Наш човек е дошъл на мястото, но събота е почивен ден и ние разполагаме с минимален брой дежурни служители, а имахме други обаждания, посочи Коларов.   Такъв излив се получава често при топлопроводи. Предвидили сме да обезопасим мястото, но поради факта, че имаме още 12 обаждания през деня, трябваше да реагираме. Малшанс е, че се е случило преди да обезопасим, заяви Любомир Коларов.   При повреди реагираме при първа възможност, добави той.   От думите му стана ясно, че едва днес \"Топлофикация\" ще започне ремонта на опасната дупка.", "date": "2018.12.03", "title": "Синът на падналата в дупка с вряла вода жена: В шок сме, ще съдим \"Топлофикация\" до последно"}
{"url": "http://epicenter.bg/article/Kakvo-vreme-ni-chaka-po-Koleda-i-Nova-godina-/169793/2/0", "text": "За тези, които са много нетърпеливи, мога да кажа отсега, че дългосрочните прогнози за празниците дават топло и невалежно време и за Коледа, и за Нова година. Това каза климатологът проф. Георги Рачев, предаде Novini.bg.   По високите планини ще има сняг, но в равнините, поне от визията на днешния ден, сняг няма да има. Нищо чудно нещата да се променят, защото тази студена вълна, която леко ни близна, не нахлу съвсем директно в България, може да се случи по всяко време, защото природата е такава – хаотична и доста непредвидима, но засега основните метеоцентрове дават топло и безснежно време за празниците, особено за Нова година, разкри проф. Рачев.   В момента прогнозата, с около 60% вероятност, е за нормална зима, около 30% е вероятността зимата да бъде с температури с 1 градус средно по-високи за цялата зима.   Остават едни 10%, от които 5% е вероятността зимата да бъде по-студена с около 1 градус, и другите 5% са зимата да бъде по-топла с повече от 2 градуса. Така че по-голяма е вероятността зимата да бъде нормална, малко по-топла от това, което е било през последните 30 години. По отношение на валежите, декември месец е с по-малко валежи, докато януари и февруари са с нормални и по-високи от нормалните валежи, заяви още климатологът. ", "date": "2018.12.03", "title": "Какво време ни чака по Коледа и Нова година?"}
{"url": "http://epicenter.bg/article/I-Nikolay-Nankov-zhiveel-v-chuzhdo-zhilishte/169794/2/0", "text": "И зам.-министърът на регионалното развитие Николай Нанков е в категорията на безвъзмездните ползватели, пише в декларацията му тази година, подадена пред антикорупционната комисия, съобщава в. \"Сега\". В декларацията си за 2017 г. (когато беше регионален министър) той е вписал два имота - собствена къща в Априлци и ползване на 1/3 от апартамент в София.  От пресцентъра на регионалното министерство (МРРБ) предоставиха на \"Сега\" разясненията на Нанков. Къщата е фамилна собственост, дарена на министъра от баща му през 2017 г. А апартаментът в София, в който живее безвъзмездно още от 2011 г., е на Тодорка Сотирова - дългогодишна семейна приятелка. Сотирова е предоставила покрив на Николай Нанков в София, а в замяна ползва безплатно част от къщата му в курортното селище Априлци.  Изданието припомня, че и финансовият министър Владислав Горанов живее безвъзмездно от 2012 г. в чужд апартамент в луксозен комплекс в София. Той обясни, че жилището е на кръстника му Иван Сариев и че не вижда нищо нередно в това. Главният прокурор Сотир Цацаров нареди проверка по случая за престъпление по служба и търговия с влияние. Тя е възложена на антикорупционната комисия и е наредено да приключи до 18 декември. Данъчните твърдят, че са направили 60 ревизии за 6 години на фирмите на Сариеви. Премиерът Бойко Борисов отказа да коментира казуса, защото Горанов бил голям човек и можел сам да обясни.    ", "date": "2018.12.03", "title": "И Николай Нанков живеел в чуждо жилище без да плаща наем"}
{"url": "http://epicenter.bg/article/Shte-vazkrasne-li-Mineralni-bani-v-bitkata-za-balneo-i-spa-obshtina---zavisi-ot-nas/169798/2/0", "text": "Ще възкръсне ли община Минерални в битката за „Община на 2018 г. за балнео и спа” за наградите на Министерството на туризма – това зависи от всички вас. В най-динамичната и интересна категория буквално за часове се случват неочаквани и пълни обрати още от самото начало на надпреварата.   В момента Минерални бани се намира на трета позиция след Сандански и временния лидер Велинград. Разликата е приблизително 4 % след втория и 34 % след водача, а онлайн-гласуването продължава до 5-ти декември включително.   Ако все още не сте подкрепили Минерални бани в категорията „Община на 2018 г. за балнео и спа”, споделете тази информация със своите приятели в социалните мрежи и гласувайте тук!", "date": "2018.12.03", "title": "Ще възкръсне ли Минерални бани в битката за балнео и спа община - зависи от нас"}
{"url": "http://epicenter.bg/article/Zapochva-kampaniyata--quot-Da-ukrasim-Varna-za-Koleda-quot-/169806/2/0", "text": "Община Варна обявява начало на традиционната кампания за най-красива коледна украса на обществена или жилищна сграда, фасади, тераси, дворове, междублокови пространства, търговски помещения.   Всички желаещи да се включат в инициативата могат да изпращат снимки на украсените обекти, с ясно указано местонахождение, на имейл:   . Кадрите ще бъдат публикувани в страницата \"Да украсим Варна за Коледа\" във Фейсбук, а авторите, събрали най-много харесвания, ще получат награди. Това съобщиха от пресцентъра на община Варна.   По предложение на участници от минали години, класацията ще бъде разделена по сектори - за украса на фасади на обществени сгради, на жилищни сгради, както и за интериор - художествено оформление на вътрешни помещения.   Кампанията ще продължи до 06.01.2019 г. включително, след което ще бъдат обявени победителите.", "date": "2018.12.03", "title": "Започва кампанията \"Да украсим Варна за Коледа\""}
{"url": "http://epicenter.bg/article/Andzhelina-Dzholi-i-Brad-Pit-postignaha-sporazumenie-za-popechitelstvoto-na-shestte-si-detsa/169784/10/100", "text": "Анджелина Джоли и Брад Пит постигнаха споразумение за попечителството на шестте си деца след двегодишни настървени преговори. Адвокатката на актрисата Саманта Блей Диджийн каза, че споразумението е подписано от двете страни и от съдия. То премахва необходимостта от съдебен процес. Вписването му и подробностите от него са поверителни, за да бъдат защитени децата. Брад Пит и Анджелина Джоли имат шест деца. Най-големият е Мадокс - на 17 години. Пакс е на 14, Захара - на 13, Шайло - на 12, а близнаците Вивиан и Нокс са на 10. Двамата актьори бяха най-бляскавата двойка в Холивуд, но се разделиха през септември 2016 г. след повече от 10 години заедно и 2-годишен брак. Документи за развод подаде Анджелина Джоли. Тя посочи като причина непреодолими различия и поиска децата да бъдат поверени на нея. Започна ожесточен спор за попечителството, като Брад Пит беше разследван за насилие над дете и оправдан. Двамата актьори се обвиниха взаимно, че се опитват да манипулират медиите в своя полза. Окончателното споразумение по развода още не е постигнато. Двамата актьори не са сключвали брачен договор. Те имат да делят стотици милиони долари. ", "date": "2018.12.03", "title": "Анджелина Джоли и Брад Пит постигнаха споразумение за попечителството на шестте си деца"}
{"url": "http://epicenter.bg/article/Novata--quot-Mis-Vselena-Balgariya-quot--zamina-za-Tayland/169797/10/100", "text": "Мис Вселена България Габриела Топалова замина за Тайланд, където ще премери красота и чар с 94 хубавици от цял свят за короната на втория по големина международен конкурс за красота. Близки и приятели изпратиха родната претендентка за титлата на летището в София през уикенда. Самата Топалова се подготвя за \"Мис Вселена\" в продължение на вече няколко месеца, пише \"Монитор\".   В Тайланд пловдивският модел ще дефилира в официална рокля, народна носия, а в кръга на талантите ще покаже и певчески потенциал. След като бе избрана да брани честта на България на конкурса, Габриела даде заявка, че ще класира страната ни в първата десетка на бляскавата церемония на 16 декември. Моделът има опит в дефилирането на конкурсите за красота. Година преди да вземе лентата за Мис Вселена на родна територия студентката по българска филология стана първа подгласничка на Тамара Георгиева на \"Мис България\".   С исторически успех пък се разписва друга наша красавица - Калина Митева, която в момента е в Китай за \"Мис Свят\".   За втори път в историята на конкурса, откакто България участва като претендент (1988 г.), страната ни се нарежда сред държавите финалистки, обявиха от \"Бок Стар Моделс\", които държат лиценза и за двата форума у нас. Калина се класира сред 20-те победителки в първия кръг от състезанието Head To Head Challenge, като обра овациите на жури и публика с речта си за произхода на кирилицата. Митева се класира на първо място от своята група, в която участие взеха още представителките на Лаос, Колумбия, Замбия, Португалия и Белгия.   Във втория кръг тя направи кратка презентация на благотворителната си кауза - увеличаването на броя приемни семейства в България.   \"В момента в дома ни живее 5-годишно момиче, което с радост наричам своя сестра. Тя прекрачи за първи път прага ни, когато беше едва на 10 месеца\", обясни чаровната брюнетка. Въпреки трогателната реч тя отстъпи победата в последната част от Head To Head Challenge на представителката на Тайланд. Финалът на \"Мис Свят\" ще се проведе през следващия уикенд - на 8 декември.", "date": "2018.12.03", "title": "Новата \"Мис Вселена България\" замина за Тайланд"}
{"url": "http://epicenter.bg/article/Saprugite-na-liderite-na-stranite-ot-G-20-pokazaha-stil-i-krasota-v-Arzhentina--Snimki-/169801/10/84", "text": "Съпругите на лидерите на страните от Г-20 позираха за обща снимка на фона на дискусиите по важни световни проблеми, които водят съпрузите им на срещата на върха в Буенос Айрес, съобщава в. „Дейли мейл”.   Първата дама на САЩ Мелания Тръмп и съпругата на аржентинския президент Хулиана Авада позираха за снимка в градините на музея „Виля Окампо”. Заедно с тях бяха и Емине Ердоган, Софи Грегоар-Трюдо, Брижит Макрон, Акие Абе, първата дама на Южна Корея Ким Ким Джун Сук и съпругата на китайския президент Пън Лиюен.   Въпреки натоварената програма на съпрузите си първите дами на лидерите на страните от Г20 успяха да се насладят на прекрасния слънчев следобед в Буенос Айрес и да заздравят приятелските връзки помежду си.   Източник: Канал 3", "date": "2018.12.03", "title": "Съпругите на лидерите на страните от Г-20 показаха стил и красота в Аржентина (Снимки)"}
{"url": "http://epicenter.bg/article/Melaniya-Tramp-pokaza-kak-sa-ya-obgrizhili-v-Arzhentina--Video-/169802/10/99", "text": "Мелания Тръмп събра в уникално видео най-важните моменти от престоя си в Аржентина. Първата дама придружаваше съпруга си Доналд Тръмп на срещата на върха на Г-20 в столицата Буенос Айрес. В коментар към клипчето тя благодари на първата дама на Аржентина Хулиана Авада, пише \"Блиц\". А кадрите, които разпространи чрез официалния си профил във Фейсбук, показват как домакините са се погрижили за важните си гости. И с какво са били ангажирани нежните им половинки, докато те дискутират важните световни проблеми.   На срещата си с първата дама на Аржентина Хулиана Авада в петък съпругата на американския президент се появи с ефектна свежа рокля на флорални мотиви на Gucci.   А вечерта всички участници в световния форум, придружавани от съпругите си, отидоха на опера. За официалното събитие Мелания блесна в стилна дълга лилава рокля на Reem Accra със златисто коланче и обувки в същия цвят.   В събота в медиите се появиха снимки от посещението на първите дами в музея „Вия Окампо”. За събитието Мелания, където освен в компанията на Хулиана Авада, бе и с Емине Ердоган, Софи Грегоар-Трюдо, Брижит Макрон, Акие Абе, първата дама на Южна Корея Ким Ким Джун Сук и съпругата на китайския президент Пън Лиюен.", "date": "2018.12.03", "title": "Мелания Тръмп показа как са я обгрижили в Аржентина (Видео)"}
{"url": "http://epicenter.bg/article/Kucheto-na-Dzhordzh-Bush-ostana-vyarno-na-posta-si/169805/10/99", "text": "Снимка показва, че кучето, което помагаше на бившия държавен глава, болен от Паркинсон, да се движи, продължава да бди над покойния си господар до ковчега, покрит с националното знаме на САЩ. \"Мисията е изпълнена\", коментира Джим Макграт, говорителят на семейство Буш. За по-малко от час снимката му в Туитър бе споделена няколко хиляди пъти.   Какво ще стане със Съли сега, когато господарят му се пренесе в отвъдното? NBC съобщава, че лабрадорът ще се върне в своя \"полк\" на  , структура, която предлага помощни кучета на ветерани с увреждания.    Източник: Гласове", "date": "2018.12.03", "title": "Кучето на Джордж Буш остана вярно на поста си"}
{"url": "http://epicenter.bg/article/Georgi-Parvanov-dari-ikona-za-900-leva-v-podkrepa-na-detsata-na-Strelcha/169812/10/0", "text": "За благотворителното събитие в полза на нуждаещите се деца от Стрелча президентът Първанов дари икона на Света Богородица, която бе закупена от адвокат Биляна Тончева.    В инициативата на кмета на Стрелча Стойно Чачов и съпругата му Дони (Мисис Баба Вселена) „Звезди рисуват за децата на Стрелча”, участие взеха Румен Петков, синоптичката Натали Трифонова, певците Ави Бенеди,Красимир Аврамов, Рени, Ивана, Магда, Дара Екимова, моделът Александра Петканова, Елизабет Методиева, журналистът Антон Стефанов, Меги Савова, най-популярните носителки на титлите  Мисис България и Мисис Баба, синът на Софи Маринова – Лоренцо, носителката на титлата Мисис България 2012 – Йордана Димитрова, придружена от дъщеричката си – Кари и много други.   Каузата  подкрепиха  и представителите на брандовете за официални и булчински облекла Terani Couture и Justin Alexander – сем. Куркутиади, както и кралицата на бижутата, Мирела Ненчова – собственик на SSG.   В хотел Феста в столицата се събраха десетки приятели, за да дадат старт на поредицата от благотворителни събития, посветени на каузата „Децата на Стрелча”. Всички те изобразиха въображението си върху платно, напътствани от собственика на галерия DaliVino – Кари Ангелова, партньор на събитието.    „ ” – заяви по време на приветствието си кметът на Стрелча, Стойно Чачов.   „ ” - допълни Дони Чачова и анонсира предстоящия традиционен, коледен концерт: „ ”   Тя обави две от имената на участниците в  него -  изпълнителите Светослав Стойчев и Дара Екимова.   Събраните средства ще бъдат разпределени между 20 деца - сираци, полусираци и деца с увреждания от община Стрелча.  ", "date": "2018.12.03", "title": "Георги Първанов дари икона за 900 лева в подкрепа на децата на Стрелча"}
{"url": "http://epicenter.bg/article/Melaniya-napravi-istinsko-modno-defile-na-sreshtata-na-G-20--Snimki-/169822/10/84", "text": "Първата дама на САЩ Мелания Тръмп придружи съпруга си Доналд Тръмп на срещата на Г-20 през уикенда в Аржентина. \r\n \r\n В петък и събота Мелания бе до съпруга си в Буенос Айрес на важната среща, която приключи в събота с декларация за примирие в търговската война между САЩ и Китай, което е сериозна стъпка спрямо провала на Г-7 през лятото.   За първото събитие, на което Мелания присъстваше, бе избрала бяла рокля Gucci с флорални мотиви и зелени обувки на висок ток. Тя се присъедини към първата дама на Аржентина Хулиана Авада и съпругите на останалите лидери за обяд във вила Окампо, принадлежала на писателката Виктория Окампо. Тя се намира на 30 км от Буенос Айрес.   Вечерта дамите се завърнаха в столицата за гала вечеря, организирана в театро Колон. Мелания този път бе с права рокля в тъмнолилаво Reem Acra, а тънко златисто коланче подчертаваше талията ѝ. Тоалетът бе съчетан с  обувки Christian Louboutin. На вечерята присъстваше и Иванка Тръмп, която се появи на снимките в бял сатенен костюм с панталон Gabriela Hearst и обувки Monolo Blanik.   Последната публична проява, в която Мелания участваше, бе обиколка на Музея на латиноамериканското изкуство в Буенос Айрес. Тя се появи с тоалет на Christian Dior в бяло, наметната с манто в типичния ѝ стил.   Източник: Дир.бг", "date": "2018.12.03", "title": "Мелания направи истинско модно дефиле на срещата на Г-20 (Снимки)"}
{"url": "http://epicenter.bg/article/Za-godina-Megan-preobarna-vekovnite-kralski-traditsii--ot-chestvaneto-na-Koleda-do-obrashtenieto-kam-neya/169824/10/99", "text": "Драмата в кралското семейство през последните месеци просто няма край. Всичко се дължи на персоната на Меган Маркъл, която успя доста бързо да повдигне напрежението на Острова.   На кралицата дори й се е наложило да престъпи вековно правило заради съпругата на принц Хари. Всъщност нахалството на Маркъл буквално е поставило Елизабет II на колене.   Традиционно коледните празници са предназначени само за кралски особи. Миналата година обаче Елизабет II дръзна да наруши вековната традиция и покани Меган Маркъл, въпреки че тя все още не бе официален член на семейството. Скоро пък стана ясно, че на тазгодишното празненство принц Хари държи майката на съпругата му – Дория, също да присъства на събитието, въпреки че и в нейните вени не тече синя кръв.   Когато херцогът и херцогинята на Съсекс сключиха брак през май бяха нарушени много традиции. Например, въпреки че Маркъл е разведена, двойката се венча в църква. Така принц Хари стана първият член на кралското семейство, който се ожени за разведена дама.   На поканите пък Меган бе наречена „г-жа”, вместо приетото \"мис\".   Това не е всичко. По традиция по време на сватбата трябва да звучи само британска музика, на Хари и избраницата му обаче било позволено да пускат и американски песни.   Най-голямото нарушаване на традицията бе отсъствието на бащата на Меган от церемонията. По молба на Хари, кралицата разреши принц Чарлз да ходи по пътеката заедно с булката.   Знаете ли, че в Обединеното кралство е традиция младоженецът да не носи сватбен пръстен? Но принц Хари стана първият член на кралското семейство, който носи пръстен.   Традиционно се смята, че дамите в кралското семейство трябва да покриват раменете си, но по всичко личи, че това правило не важи за херцогинята на Съсекс. Освен това се носят слухове, че кралицата не харесва повечето от обувките на Меган Маркъл.   Смята се, че дамите от кралското семейство трябва да носят чорапогащници, Меган обаче не е фен и на това правило и най-редовно го пренебрегва.   По време на венчавката по традиция кумът трябва да държи реч. На Меган обаче бе позволено да говори и да благодари на майка си и  Хари за подкрепата.   Източник: Блиц", "date": "2018.12.03", "title": "Меган преобърна вековните кралски традиции - от празнуването на Коледа до обръщението към нея"}
{"url": "http://epicenter.bg/article/Prodadoha-na-targ--quot-Greshnata-Madona-s-golemite-bombi-quot--ot--quot-Alo--alo-quot-/169835/10/0", "text": "Продадоха на търг \"Грешната Мадона с големите бомби\" от сериала \"Ало, Ало\" за 15 000 лири. Тя е на измисления художник Ван Кломп и беше шеговита картина-реквизит в комедийния сериал, който беше сниман между 1982 и 1992 година.   BBC информира, че картината вече веднъж е била продадена през 2007 г. за 4000 лири на частен купувач. Организаторът на търгове Анди Стоу разказва, че последният купувач е от Нувион във Франция, където се развиваше действието в телевизионната поредица. Така \"творбата се прибрала вкъщи\".   Безценният, но неуловим шедьовър беше основен елемент в историята на всеки епизод от ситкома. Откраднато и безмилостно преследвано от германците, произведението \"Грешната Мадона с големите бомби\" беше маскирано като традиционен германски колбас, беше пришито в крачола на панталони и дори поставено в експлозивна позлатена рамка, предназначено за подарък за Адолф Хитлер, припомня Nova.   На търга картината беше представена като \"рядка и важна част от историята на британските комедийни сериали\". Това беше едно от малкото запазени копия на картината, което е оцеляло след всичките девет сезона на \"Ало, Ало\".   , обясни Анди Стоу от аукционната къща \"Ирланд Бристол\".   Сериалът \"Ало, Ало\" беше ситуиран в кафене в Нувион във Франция под немска окупация по време на Втората световна война. Сериалът иронизираше Гестапо, Френската съпротива и британците. Анди Стоу разказа още, че за търга е имало 25 кандидати от цял свят. Картината от реквизита е била оценена приблизително между 5000 и 10 000 лири преди търга.", "date": "2018.12.03", "title": "Продадоха на търг \"Грешната Мадона с големите бомби\" от \"Ало, ало\""}
{"url": "http://epicenter.bg/article/3000-svetlinki-v-pamet-na-Viktoriya-Marinova/169839/10/0", "text": "Духът на доброто властваше в зала „Арена Монбат“ в Русе по време на благотворителния концерт в памет на Виктория Маринова, който се проведе в неделя.   Близо 4 часа над 3 хиляди русенци, заедно с част от най-добрите естрадни изпълнители на България, станаха съпричастни на каузата на фондация „Направи добро за непознат“.   Заедно с Георги Христов, Пресияна и Мирела, малката Емануела, Сунай Чалъков, Хилда Казасян, Орлин Павлов, DEEP ZONE Project, Теди и Силвия Кацарови, Дивна, Дичо, Крисия, Руслан Мъйнов, Боряна Баташова всички в залата приеха като свое вътрешно убеждение, че доброто винаги побеждава, че „да вършиш добри дела е и трябва да бъде заразно“. И че с малки и големи парченца надежда може да се сглоби целия пъзел на доброто и да се затвори веригата на съпричастието.   Че това е така, показаха стотиците светлини от телефоните на зрителите, които осветиха залата по време на последната песен – „Звезда“, в изпълнение на Крисия.   „Доброто е птица, полет на душата“, каза Пресияна.  „Доброто  е състояние, мъдрост, еманация на духа“. „Доброто е искрицата божественост, заложена у всеки един човек“, допълниха Орлин Павлов и Хилда Казасян.   Съпричастието на всички артисти доведе и до една спонтанна тяхна идея зад кулисите, която Руслан Мъйнов и Боряна Баташова споделиха директно с публиката, изцяло извън сценария: Крайбрежната алея на река Дунав в Русе, последният изминат път в живота на Вики, да носи нейното име – името на победата. Победа над злото, над безразличието и над страха.   Самата алея вече е напълно достъпна и по-безопасна в късните часове на деня, от 50—те осветителни стълба с 24-часово видео-наблюдение, които фондация «Направи добро за непознат» вече монтира, а записите от камерите се излъчват директно в агенция «КОРС» на община Русе.   „Доброто не започва и не свършва единствено с действията. То започва от сърцето, минава през самото действие и завършва с удовлетворението, което всички ние ще получим, когато видим, че нашите левове са направили някой непознат щастлив“, каза в края на концерта председателят на фондацията Свилен Максимов.   Той обяви, че благодарение на регистъра на даренията, който фондацията създава, чрез кода на сертификата за дарение всеки ще може да види точно за каква кауза е била изразходвана дарената от него сума.   Събраните средства от продадените сертификати за дарение, които бяха създадени специално за концерта, до момента възлизат на близо 22 000 лв., като точната цифра ще бъде обявена до седмица, след като се обработят всички данни от всички населени места, в които хората можеха да закупуват сертификатите.   Информация за това ще бъде изнесена във Фейсбук страницата на фондацията –   и по телевизия TVN, в която Виктория работеше като журналист и автор на предаването “Детектор“.   ВИДЕО ОТ КОНЦЕРТА МОЖЕ ДА СЕ ВИДИ ТУК:   ЗА ФОНДАЦИЯТА   Фондация \"Направи добро за непознат\" е създадена през месец октомври, 2018 г. в памет на Виктория Маринова, за да продължи мисията и целите, в които вярваше тя - а именно да зарази колкото се може повече хора да правят добри, безкористни дела за други, непознати хора, които имат нужда от помощ.   Главната цел на Фондация \"Направи добро за непознат\" е да подтиква всички хора да правят добро на други, непознати за тях лица, с което на свой ред да ги подтикнат към добро за трети, четвърти (и така нататък) лица до постигане трайни навици сред хората за правене на добро без очакване за отплата.   Мероприятията и проектите, осъществявани и финансирани от Фондацията имат за цел да помогнат винаги на групи от хора, а не на определени индивиди.   Дейностите на Фондация \"Направи добро за непознат\" и нейните ресурси не могат да бъдат използвани за политически цели, да я ангажират в политическа предизборна кампания или водене на пропаганда в полза на политически партии, движения и формации.   Свилен Максимов, Председател на фондацията – тел. 0885009200; Вилиана Друмева, PR координатор – тел. 0885450340.", "date": "2018.12.03", "title": "3000 светлинки в памет на Виктория Маринова"}
{"url": "http://epicenter.bg/article/Kolednoto-nastroenie-zavladya-i-Grigor-Dimitrov/169820/8/0", "text": "  Коледното настроение завладя и първата ракета на България - Григор Димитров. Той показа в социалните мрежи, че е започнал да украсява елхата си.   \"Това е сезонът\", написа Григор на снимка в Instagram.   Феновете на най-добрия ни тенисист отправиха пожелания към него и изтъкнаха красивата гледка около него.   ", "date": "2018.12.03", "title": "Коледното настроение завладя и Григор Димитров"}
{"url": "http://epicenter.bg/article/Kraynata-desnitsa-vleze-v-parlamenta-na-Andalusiya/169771/7/0", "text": "Испанската социалистическа работническа партия (ИСРП) спечели парламентарните избори в испанската автономна област Андалусия. Това показват данните при обработването на 98,27% от протоколите, съобщават местните власти. ИСРП ще разполага с 33 места в 109-местния парламент на областта. След социалистите се нарежда консервативната Народна партия с 26 мандата. Центристката партия „Граждани“ получава 21 места, лявата коалиция „Андалусия, напред“ - 17. За пръв път в регионалния парламент влизат представителите на крайнодясната политическа сила „Вокс“ с 12 депутати.   Избирателната активност е 58,56%. Тя е по-ниска, отколкото на предходните избори през 2015 г., когато достигна 62,3%. Социалистическата партия, която в региона се оглавява от Сусана Диас, беше фаворит за спечелване на вота от самото начало. ИСРП управлява автономията повече от 30 години. Резултатът, който получи след вчерашния вот, обаче, е най-ниският в нейната история. ИСРП също така няма абсолютно мнозинство в парламента, за да състави безпроблемно регионално правителство. Това означава, че на социалистите им предстои да водят преговори с останалите политически сили. Не е изключено дори те да не успеят да съставят коалиция. На свой ред коалиция могат да направят консерваторите от Народната партия, „Граждани“ и „Вокс“, които взети заедно имат 59 депутати. /ТАСС  ", "date": "2018.12.03", "title": "Крайната десница влезе в парламента на Андалусия"}
{"url": "http://epicenter.bg/article/TASS--Predyaviha-obvinenie-na-zadarzhanite-v-Cherno-more-ukrainski-voenni/169787/7/0", "text": "Военните от Военноморските сили на Украйна и сътрудниците на Службата за сигурност на Украйна (СБУ), които бяха задържани в Керченския пролив, са обвинени за незаконно пресичане на руската граница, съобщи пред ТАСС адвокатът на един от арестуваните военнослужещи Николай Полозов, предаде агенция „Фокус“.   „Обвинението им е предявено веднага след ареста. Всички са обвинени по чл. 3 т. 322 от Наказателни кодекс на Руската Федерация („За незаконно пресичане на границите на Русия“)“, заяви адвокатът на арестувания Денис Гриценко.   Освен това, Полозов отбеляза, че от момента на задържането не се е срещал със своя клиент. „Все още не съм се виждал с клиента си и не знам, дали са предадени документи от Москва и кой се занимава с разследването“, добави адвокатът. По неговите думи „доброволци са донесли в СИЗО (следствения арест) събрани за моряците вещи“.   Членовете на екипажите, 24 граждани на Украйна, са арестувани до 25 януари. Те бяха доставени от Симферопол в следствен арест в Москва.", "date": "2018.12.03", "title": "ТАСС: Предявиха обвинение на задържаните в Черно море украински военни"}
{"url": "http://epicenter.bg/article/Orban--Paktat-za-migratsiyata-shte-uvelichi-migrantite/169790/7/0", "text": "  Пактът на ООН за миграцията е сбъркан документ и който го подпише, подлага на сериозен риск гражданите си, заяви премиерът на Унгария Виктор Орбан, цитиран от електронното издание Hungary Today и агенция \"Фокус\".   По думите на Орбан пактът ще увеличи миграцията, защото всеки значителен юридически казус в бъдеще ще използва пакта като ориентировъчна точка.   Масовата миграция е сериозен проблем и че хората, които взимат решения, не трябва да игнорират мнението на хората, заявява Виктор Орбан. Въпреки това, в Европа днес, продължава унгарският премиер, не се позволява на хората да изразят позицията си, или лидерите не успяват да я вземат предвид.   „Ние, в Централна Европа, обаче, искаме да останем демократи“, заявява Орбан. „Миграцията подлага на изпитание демократическия характер на политическите системи.   Що се отнася до решението на Европейския парламент да проведе още едно гласуване по въпроса за „мигрантските визи“, Орбан коментира: „Изглежда ще трябва да гласуваме, докато не стигнем до това, което те смятат, за правилния вот“.   Той добави, че след предстоящите европейски избори „изхабените евродепутати ще се върнат вкъщи“ и тези, които ще ги заменят „ще разбират, че сме в различна ера“. Той настоя, че настоящият Европейски парламент и Европейска комисия „нямат скоростта или подхода, които се изискват в този нов свят.  ", "date": "2018.12.03", "title": "Орбан: Пактът за миграцията ще увеличи мигрантите"}
{"url": "http://epicenter.bg/article/Mun-Dzhe-in--Tramp-iska-liderat-na-KNDR-da-znae--che-go-haresva-i-shte-izpalni-zhelaniyata-mu/169804/7/0", "text": "Президентът на САЩ Доналд Тръмп желае севернокорейският лидер Ким Чен-ун да знае, че той го харесва и ще изпълни желанията му, каза президентът на Южна Корея Мун Дже-ин, цитиран от Ройтерс и БТА.   Мун каза това вчера - ден след като се срещна с Тръмп на срещата на върха на Г-20 в Аржентина. Южнокорейският президент обясни, че е бил помолен от американския си колега да предаде това послание на севернокорейския лидер.   Мун се надява скоро да приеме Ким при първата в историята визита в Сеул на лидер на КНДР, както беше договорено по-рано тази година.   \"Посланието е, че президентът Тръмп има много благосклонно отношение към председателя Ким и го харесва\", каза южнокорейският президент пред репортери на борда на самолета, с който отпътува от Аржентина за Нова Зеландия.   \"В този смисъл той ме помоли да кажа на председателя Ким, че иска да приложат заедно останалата част от тяхното споразумение и ще изпълни желанията на председателя Ким\", допълни Мун.   Тръмп, който през юни се срещна с Ким в Сингапур, каза в събота, че вероятно ще се срещне за втори път със севернокорейския лидер през януари или февруари, като се обмислят три места, където да се проведе тази среща.   \"Разбираме се много добре. Имаме добри отношения\", заяви Тръмп пред репортери на борда на \"Еър форс уан\" при завръщането си от срещата на върха на Г-20. Той добави, че в определен момент ще покани севернокорейския лидер в САЩ.   На първата си среща Ким и Тръмп обещаха твърдо да работят за денуклеаризация на Корейския полуостров, макар че оттогава двете страни постигнаха малък напредък по договарянето на графика или на конкретни стъпки.   В събота Белият дом каза след срещата на американския президент с китайския му колега Си Цзинпин, че тримата с Ким ще се стремят \"да постигнат освободен от ядрено оръжие Корейски полуостров\". Си и Тръмп \"са се обединили около мнението, че е постигнат голям напредък по отношение на Северна Корея\".  ", "date": "2018.12.03", "title": "Президентът Мун Дже-ин: Тръмп иска лидерът на КНДР да знае, че го харесва и ще изпълни желанията му"}
{"url": "http://epicenter.bg/article/Zaharova--Rusiya-zashtitava-Evropa-ot-varvarstvo-i-teror--a-ne-Ukrayna/169808/7/0", "text": "Говорителката на министерството на външните работи на Русия Мария Захарова заяви, че Русия, а не Украйна, е тази, която предпазва Европа от варварство, милитаризъм и агресия, от тирания и терор. Така Мария Захарова коментира изявлението на украинския президент Петро Порошенко, че Русия планира да завземе Мариупол и Берданск, предаде ТАСС. \"Поради актуалния режим в Киев днешна Украйна се характеризира с движения на екстремисти и паравоенни групировки, с война срещу собствения си народ, с пропаганда и манипулация като ключови средства на управление, с провокации като външнополитическа концепция, с корупция, със сплашване на журналисти и контрол върху средствата за масова информация\", пише Захарова във Фейсбук. Според нея Украйна се характеризира и с национализъм като национална идея, с диктат на полицейските агенции, с липса на механизъм за публичен контрол и ерозия на институциите на властта.    ", "date": "2018.12.03", "title": "Захарова: Русия защитава Европа от варварство и терор, а не Украйна!"}
{"url": "http://epicenter.bg/article/NATO--Gotovi-sme-da-podpishem-protokola-za-prisaedinyavane-s-Makedoniya/169817/7/0", "text": "Генералният секретар на НАТО Йенс Столтенберг припомни, че алиансът е готов да подпише присъединителния протокол с Македония, след като се приложи Договорът от Преспа с Гърция.  Непосредствено преди началото на срещата на външните министри на членките на НАТО Столтенберг подчерта, че сега е ред на македонските власти да приключат своята част от работата.  \"Това, което видяхме е, че първото гласуване, при което е необходимо мнозинство от 2/3, премина, дали ще има квалифицирано мнозинство отново на последното гласуване не мога да спекулирам. Това, което мога да кажа е, че след като споразумението за името е прокарано, ние сме готови да подпишем протокол за присъединяване“, каза Столтенберг, цитиран от Плусинфо.  Той добави, че веднага след подписването на протокола за присъединяване македонското правителство ще започне да присъства на министерските срещи на алианса.  „Надявам се, че Скопие и хората в страната ще се възползват от този исторически шанс, който се случва веднъж в живота“, каза Столтенберг.  Алиансът заседава във вторник и сряда на министерско равнище, за да обсъди основните предизвикателства, свързани със сигурността. Темата Западни Балкани е на дневен ред в сряда, а македонският външен министър Никола Димитров ще има двустранни срещи с негови колеги в кулоарите на тази среща в Брюксел.      ", "date": "2018.12.03", "title": "НАТО: Готови сме да подпишем протокола за присъединяване с Македония"}
{"url": "http://epicenter.bg/article/Yunker-otmenya-poseshtenie-v-Parizh-zaradi-protestite-na--quot-zhaltite-zhiletki-quot-/169819/7/0", "text": "Председателят на Европейската комисия Жан-Клод Юнкер отменя насроченото за утре посещение в Париж, съобщи говорител на институцията, цитиран от БНР. Той обясни, че това се налага, за да се даде възможност дневният ред на френския парламент, пред който Юнкер трябваше да говори, да бъде посветен на национални въпроси.  Протестите срещу правителството във Франция продължиха и днес.  Френският премиер Едуар Филип утре ще се срещне с представители на протестното движение на т. нар. \"жълти жилетки\". В парламента по-късно тази седмица също ще има разговори, посветени на кризата.  Едуар Филип започна разговори с политическите лидери в търсене на изход от кризата с протеста срещу цените на горивата, който прерасна в насилие и излезе от контрола на властите. Междувременно крайнолявата опозиция обмисля да внесе вот на недоверие срещу управляващите.  Френското правителство предлага от сряда дебати в Националното събрание и в Сената във връзка с протестите на \"жълтите жилетки\" и избухналите безредици. Премиерът Едуар Филип се готви да съобщи мерки за действие след започналите вече консултации с лидерите на всички политически сили и делегати на протестиращите, които са очаквани следобед в Министерския съвет.  Междувременно френският министър на икономиката Брюно льо Мер заяви пред журналисти, че правителството трябва да ускори процеса на намаляване на данъците, но и на намаляване на публичните разходи. \"Кризата е с дълбоки корени\" – твърди той.  \"Няма да обявяваме решения преди дискусиите\" – каза пред радио Франс Ентер говорителят на правителството Бенжамен Гриво. Той добави, че екологичният дълг не трябва да бъде оставян на следващите поколения.  Следобед трябва да започнат първите процеси срещу задържаните за размириците в Париж. Според радио Франс енфо трийсетина са непълнолетни жители на парижките предградия, а задържаните крайни активисти са сравнително малко, тъй като умеят да бягат от полицията.    ", "date": "2018.12.03", "title": "Юнкер отменя посещение в Париж заради протестите на \"жълтите жилетки\""}
{"url": "http://epicenter.bg/article/Rusiya-povdigna-obvineniya-na-zadarzhanite-v-Kerchenskiya-protok-ukrainski-moryatsi/169833/7/0", "text": "Руските власти повдигнаха обвинения срещу украинските моряци, които бяха задържани след инцидента в Керченския проток, съобщи БТВ.  Моряците са обвинени в незаконно пресичане на руската граница. Ако моряците бъдат признати за виновни, могат да получат шест години затвор.  От Киев категорично отхвърлиха твърденията на Москва и заявява, че моряците са били задържани в международни води.", "date": "2018.12.03", "title": "Русия повдигна обвинения на задържаните в Керченския проток украински моряци"}
{"url": "http://epicenter.bg/article/Aleksandar-Urumov-v--quot-Tatko--obichay-me-quot--Lyubovta-e-smisalat-na-semeystvoto--Ne-parite-/169827/6/0", "text": "Александър Урумов, български писател и драматург, вече провокира публиката с  новата си изповедна книга  Силно емоционална, тя  е събрала опита на бащата в отглеждането и възпитанието на децата, както и ролята на семейството за изграждането на характерите на младите.   \"Един баща е най-близо до звездите, когато носи детето на раменете си\", казва Александър Урумов.    ви предлага откъси от книгата \"Татко, обичай ме\". Може би всеки ще намери част от себе си в нея.   Татко, обичай ме       „ Каквото и да ви говорят, знайте, че става дума за пари“. Виждал съм този надпис в не един и два офиса. Поставен е на подходящо място, за да ориентира разговора по същество. Добрата новина при този директен подход е, че пести време и на двете страни.     По-важният извод, надхвърлящ законите на бизнеса, е, че в живота всяко нещо има своята цена. Включително и самият живот. Включително и най-малките детайли в него, като например историите в тази книга, за която е платена цена и затова в момента вие я четете.    Цената е и в пари – за купувача, и в преживявания – за героите в нея, и във време, преживявания и труд – за писателя, и в пари и реклама – за издателя.  Каквото и да ви говорят, знайте, че става дума за цена – това е законът в човешките взаимоотношения. Невинаги пари, но винаги цена.  И действие, и бездействие – всичко има цена. Нерядко бездействието струва по-скъпо от действието. Нерядко резултатът от действието може да е безплатен за някого, но само защото някой друг е платил цената.    И все пак мисля, че в семейството това правило звучи по следния начин:  Каквото и да ви говорят – знайте, че става дума за любов.   Включително и парите, разбира се, са функция на любов и отговорност – защото само в такива случаи те са заредени с добро.     Любовта е смисълът на семейството. Не парите.  Не вярвайте на теориите за дистанцираност от децата, на сдържаност, за това как децата трябва да се прегръщат и целуват само когато спят. Как единствено чрез строгост и суровост децата ще станат хора. Основно два вида хора са последователите на тази теория – първите не са получавали достатъчно нежност и ласка в детството си и не са били насърчавани да я проявяват в отношенията си към близките. А трудно се проявява това, което не си получил.     Вторите се заблуждават, че точно чрез суровост и строгост ще успеят да възпитат някакви свръхчовеци, които – неуязвими от жаждата за любов и ласка – ще постигат свръхуспехи.     Самите родители, съзнателно или несъзнателно прилагащи тези принципи, искрено страдат в своите усилия да заобиколят незаобиколимото. Любовта е незаобиколима като живота. Защото живот без любов е рана.  Моят баща – силен и достоен човек, отдал живота си на семейството, изгубил майка си още на 14 години. Неполучил достатъчно майчини ласки в трудното военно и следвоенно време на 40-те години на ХХ век, пренебрегван от баща си, той не беше научен от никого как да изразява своите чувства.    Този дефицит, за който нямаше никаква вина, той беше превърнал в свое убеждение, в своеобразен параван за истинската първопричина. Така баща ми беше решил да вярва в правилото, че децата се милват и целуват единствено докато спят. Възможно е да ме е милвал и целувал, докато спя.    Много ми се иска да е било така. Истината е, че дори и в съня си не съм виждал баща ми да ме целуне. Не му се сърдя, обичам го толкова много и се прекланям пред неговата посветеност на дома и семейството! Знам, че той просто никога не беше получавал нежност от своя баща и затова не знаеше как се прави.    И колкото повече осъзнавах през годините, че никой не го беше целувал и милвал като малък, толкова повече се стараех да пречупя тази бариера в отношенията му към хората.    И точно затова, вече в неговата преклонна старост, често си намирах поводи да го прегърна и да го целуна. В тези моменти ставаше много неловко, защото той просто не знаеше какво да направи. И затова непохватно, неубедено и объркано правеше единственото, което знаеше – да се дръпне и да се опита да се затвори в своята вътрешна зона на сигурност. Въпреки това аз продължавах да се стремя към него точно с такива прояви на любов и нежност.     Милият ми баща, който винаги беше толкова уверен, силен и властен, а в тези случаи се сконфузваше и се чувстваше толкова безпомощен и дори уязвим. Толкова е трудно понякога да се разбере нещо толкова естествено – че любовта е висша форма на уязвимост, защото е висша форма на доверяване и разкриване. Когато обичаш, точно тогава си най-уязвим. И въпреки това, или може би точно поради това, любовта е даване. Никой не може да ти даде толкова много, колкото може да ти даде любовта.     Дори и да ги носим в сърцата си, дори да мечтаем да ги видим хора – без любов не можем да постигнем нищо със и за децата си.    ", "date": "2018.12.03", "title": "Александър Урумов в \"Татко, обичай ме\": Любовта е смисълът на семейството. Не парите."}
{"url": "http://epicenter.bg/article/-Inerkom-Balgariya--Rabotim-za-finalizirane-na-sdelkata-za-aktivite-na-ChEZ/169826/4/0", "text": "Работим за финализиране на сделката за активите на ЧЕЗ. Това се посочва в съобщение до медиите, изпратено от офиса на „Инерком България“ ЕАД.   „Инерком“ и ЧЕЗ имат валиден договор. „Инерком“ полага всички необходими усилия за изпълнение на отлагателните условия по договора-получаване на регулаторно разрешение и е в очакване на одобрението му.   Сделката между ЧЕЗ и „Инерком“ следва законовите изисквания, компетентни да се произнасят са само определените по закон български институции. „Инерком“ има подкрепата на глобални инвестиционни банки за финализиране на сделката.  ", "date": "2018.12.03", "title": "„Инерком България“: Работим за финализиране на сделката за активите на ЧЕЗ"}
{"url": "http://epicenter.bg/article/33-7-mlrd--evro-e-brutniyat-vanshen-dalg-na-Balgariya/169832/4/0", "text": "Брутният външен дълг (частен и държавен) в края на септември 2018 г. е възлизал на 33 718.4 млн. евро, което е с 321.1 млн. евро (1%) повече в сравнение с края на 2017 г., съобщиха от Българската народна банка. В сравнение със същия месец на миналата година дългът нараства с 313.6 млн. евро (0.9%).   Данните за дългосрочния дълг сочат, че той намалява с 67.8 млн. евро (0.3%) спрямо септември 2017-а. А краткосрочният външен дълг нараства с 381.4 млн. евро (5%) спрямо септември 2017 г. (7670.8 млн. евро).   Брутният външен дълг на сектор Държавно управление в края на септември 2018 г. е 5616.3 млн. евро. Спрямо края на 2017 г. (5719.2 млн. евро) той намалява със 102.9 млн. евро (1.8%). Външните задължения на сектора се понижават с 414.4 млн. евро (6.9%) спрямо септември 2017 г. (6030.7 млн. евро).   Външните задължения на сектор Банки са 4649.6 млн. евро (8.8%). Те се повишават с 370.9 млн. евро (8.7%) спрямо края на 2017 г. (4278.8 млн. евро). Дългът на сектор Банки нараства с 377.5 млн. евро (8.8%) спрямо септември 2017 г. (4272.2 млн. евро).   През януари - септември 2018 г. извършените плащания по обслужването на брутния външен дълг са 4126.7 млн. евро при 4418.5 млн. евро за януари - септември 2017 година.   Нетният външен дълг в края на деветия месец на годината е отрицателен - в размер на 3689.9 млн. евро (7% от БВП), като намалява с 2623.2 млн. евро (245.9%) спрямо края на 2017 г. (отрицателна стойност от 1066.7 млн. евро, 2.1% от БВП). Понижението се дължи на по-голямото увеличение на брутните външни активи в сравнение с нарастването на брутния външен дълг.", "date": "2018.12.03", "title": "33.7 млрд. евро е брутният външен дълг на България"}
{"url": "http://epicenter.bg/article/Spetsialni-GPS-grivni-shte-sledyat-kriminalno-proyaveni-litsa/169795/3/0", "text": "Специални GPS гривни ще следят криминално проявени лица, стана ясно на пресконференция на министерството на правосъдието.   \"Системата за електронно наблюдение представлява съвремен и ефективен метод, посредством който да бъдат следени правонарушителите. Това е система, която ще осигурява по-добра защита на обществото.\" Това заяви пред журналисти началникът на Главна дирекция \"Изпълнение на наказанията\" главен комисар Васил Миладинов във връзка с проекта за внедряване на система за електронно наблюдение на правонарушители, цитиран от Novini.bg.  ,,Електронната система предоставя незабавна информация и подпомага органите на МВР при разследване на престъпления и която редуцира криминалната заразеност, тъй като нарушителят е под наблюдение за определен период от време. Не е изключено дори системата да подпомогне лицето да се откаже от лошите си навици'', допълни още Миладинов.  По време на пресконференцията бе съобщещо, че общата стойност на проекта е над 1 милион и 300 хиляди лева, като в цената е включен комплект от 200 гривни за персонална идентификация, които са с вграден GPS. Пред медиите бе разяснено още, че електронната система за наблюдение ще обхваща три типа лица - лишени от свобода, лица с наложени пробационни мерки и лица с наложена мярка за неотклонение домашен арест.  Чрез новите GPS гривни лицата с пробация вече няма да е нужно да ходят до полицейските управления, за да се разписва, каза пред журналисти заместник-министърът на правосъдието проф. Николай Проданов, цитиран от \"Фокус\". Проф. Проданов обясни, че лично той сам е носил една от GPS гривните, купени по проекта, в продължение на два дни през лятото. „Установих, че е сравнително удобна за носене. И най-впечатлен бях, когато я свалих и колегите ми показаха къде точно съм бил в рамките на този период“, заяви той. „Хубавото на целия този електронен мониторинг е в това, че създава облекчение както за нас, така и за полицейските служители и самите лица. Тези лица, срещу които има приложени пробационни мерки, ще бъдат облекчени, защото по този начин вече няма да им се налага да ходят до съответното полицейско управление, за да се разписват. Няма да има необходимост от това, защото в контролния център във всеки един момент ще може да се проследи дали този човек изпълнява наложеното му наказание“, заяви зам.-министърът.  Попитан дали по света има случай някой да е успял да отвори гривната и да избяга, проф. Проданов отговори: „Аз лично не знам за такъв случай, но по света има страхотни техничари.“ ,,Нашият стремеж ще бъде в следващите години малко по малко да запълваме този капацитет от 2000 бройки. Според нашите изчисления 2000 проследяващи гривни са напълно достатъчни за България“, разкри заместник-министърът на правосъдието проф. Николай Проданов.  Той призна, че му е трудно да отговори защо тази идея се реализира чак сега при положение, че за подобно нещо се говори от години.   Новите проследяващи устройства за правонарушители ще започнат да се използват в рамките на няколко месеца, каза заместник-министър проф. Николай Проданов.  „Техническите възможности на софтуерната платформа могат да приемат до 2000 души, които са под домашен арест и спрямо които има приложени пробационни мерки. Към настоящия момент имаме над 200 гривни и нашият стремеж ще бъде в следващите години малко по малко да запълваме този капацитет от 2000 бройки. Според нашите изчисления 2000 проследяващи гривни са напълно достатъчни за България“, заяви проф. Проданов.  Той посочи, че му е трудно да отговори защо тази идея се реализира чак сега при положение, че за подобно нещо се говори от години. „Когато актуалното политическо ръководство на Министерството на правосъдието беше назначено през 2017 г., една от задачите, които постави министърът, беше да се задейства този проект по електронното наблюдение и ние започнахме работа по него още през юли 2017 г. Обществените поръчки се случиха сравнително бързо и към настоящия момент вече имаме реализация на проекта“, коментира зам.-министърът. Той обясни, че тези устройства ще започнат да се използват в рамките на няколко месеца.  „Когато актуалното политическо ръководство на Министерството на правосъдието беше назначено през 2017 г., една от задачите, които постави министърът, беше да се задейства този проект по електронното наблюдение и ние започнахме работа по него още през юли 2017 г. Обществените поръчки се случиха сравнително бързо и към настоящия момент вече имаме реализация на проекта“, коментира зам.-министърът. Проданов поясни, че тези устройства ще започнат да се използват в рамките на няколко месеца.  ", "date": "2018.12.03", "title": "Специални GPS гривни ще следят криминално проявени лица"}
{"url": "http://epicenter.bg/article/Sin-ubi-mayka-si-pri-semeen-skandal-v-tervelsko-selo/169799/3/0", "text": "23-годишният Кадир Р. е задържан за срок до 72 часа в ареста, след като Окръжната прокуратура в Добрич го привлякла като обвиняем за убийството на родната му майка. Това съобщиха от Апелативна прокуратура – Варна, предаде Канал 3. До изтичане на срока на предварителното му задържане прокуратурата ще внесе искане в Добричкия окръжен съд за вземане мярка за неотклонение \"Задържане под стража“ на обвиняемия за престъпление по член 116, ал. 1, т. 3, във връзка с член 115 от НК.   На 2 декември 2018 г. след полунощ Кадир и съпругата му се върнали след гостуване в свои приятели. В дома им в тервелско село помежду им възникнал конфликт. Скандалът събудил майката на обвиняемия, която се опитала да разтърве сина и снаха си. Кадир ударил майка си. След това съпрузите продължили разправията в стаята си.   51-годишната жена отново се опитала да спре скандала между двамата. Тогава Кадир я ударил отново. Майка му паднала на земята и починала. Тежка черепно-мозъчна травма е причината за смъртта й.   Действията по разследването на семейната драма, завършила с убийството на 51-годишната Р.А. продължават под ръководството на Окръжната прокуратура в Добрич. ", "date": "2018.12.03", "title": "Син уби майка си при семеен скандал в тервелско село"}
{"url": "http://epicenter.bg/article/Sadat-otkaza-otvod-na-prokurorite-po-deloto-sreshtu-Ivancheva--ne-nameri-lipsa-na-bezpristrastnost/169815/3/0", "text": "Защитата на бившата кметица на Младост Десислава Иванчева поиска отвод на прокурорите по делото. Мотивът - били предубедени, каза адвокат Димитър Марковски. И припомни действията на обвинителите след като съдът пусна Иванчева под домашен арест. Прокуратурата си позволи да адресира писмо, с което поиска да спре проверката на ВКС по случая. Това е институционално вмешателство, каза още Марковски и определи това като натиск върху съда, съобщи  Novini.bg .   Той припомни, че след решението на спецсъда да пусне Иванчева от ареста, при това с определение за незабавно изпълнение, до пристигането на становището на горната инстация, с което бе спряно всичко, тя е била жертва на незаконен арест шест часа.   Прокурорите по делото не се съгласиха с искането на защитата. И бяха категорични,че действията им са изцяло законни. Освен това проверката на ВКС била прецедент. По-правилно щяло да е съдът окончателно да реши за освобождаването на Иванчева, а след това да се прави проверка.   Според Биляна Петрова, бивша заместничка на Иванчева, мнението на прокуратурата по делото се формира от политическо давление. А Десислава Иванчева обвини прокуратурата в лъжа по фактите за деня на ареста й.   Съдът обаче отказа да отведе прокурорите по делото. И не намери в действията на обвинението липса на безпристрастност.", "date": "2018.12.03", "title": "Съдът отказа отвод на прокурорите по делото срещу Иванчева, не намери липса на безпристрастност"}
{"url": "http://epicenter.bg/article/Spasyavaneto-na-Lozan-Panov/169816/3/0", "text": "  След една година привидно затишие напрежението в съдебната власт отново започна да ескалира, като има всички изгледи да достигне невиждани досега измерения. Една добре позната, малка, но доста шумна, вследствие на финансови инжекции отвън, група магистрати започна да прилага (полу)партизански методи в опит да разсее струпалите се като буреносен облак въпроси над първия сред съдиите.   Целта е очебийна – съхраняването на председателя на Върховния касационен съд от последващи действия, които по закон трябва да се предприемат, с оглед установеното несъответствие за над 100 000 лв. между декларирано и реално притежавано от Лозан Панов и семейството му.   За първи път в българската история председател на Върховен съд е уличен в укриване на данъци, за което, разбира се, Панов има своето обяснение, но гo дава пред удобни медии, а не пред компетентните институции, от които се укрива (13 пъти). Въпреки, че говорим за изключително голям скандал, който по всички професионални стандарти на журналистиката не трябва да слиза от първите страници на вестници и да е водеща новина в телевизионните новини, той минава почти незабелязано. Вероятно защото така искат политико-икономически кръгове, за които оставането на Панов на върха на ВКС е от ключово значение, с оглед собствените им проблеми с правосъдието.   Напрежението в съдебната система е високо и стартирането на процедура по отзоваване на Панов, трудно би могло да бъде избегнато. Единствената възможна тактика в подобна ситуация е раздухването на скандали, които, ако не друго, да съумеят да представят уличения в нарушения \"съдия №1\" в жертва на митични сили. Заради това, на ангажираните с процесите в правосъдието, а и на по-широката част от обществото, се подхвърлят димки.     Седмица преди Съдийската колегия на ВСС да проведе изслушването и последващото гласуване за нов председател на Софийския градски съд, един от кандидатите заложи \"бомба\", за да си гарантира възможността да обжалва решението по съдебен ред, в случай, че не е доволен от резултата. Неуспелият на два пъти да стане председател на най-големия окръжен съд Евгени Георгиев поиска отвода на кадровика Боян Новански, който бил предубеден, за да има формален мотив да атакува избора на опонента си Алексей Трифонов пред Върховния административен съд.   В писмо до колегите си от СГС съдия Георгиев твърди, че се почувствал излъган?! От какво, нима някой му е обещал, че ще бъде председател?! Дори и да спечелил делото, Георгиев заявява, че нямало да се кандидатира за трети път. Тогава, защо атакува напълно безапелационното решение на кадровиците, които с 9 на 4 гласа избраха съдия Трифонов за административен ръководител на СГС?   Явно целта е да се забави встъпването в длъжност на легитимно избрания ръководител, за да се удължи времето, в което управлението на СГС ще се реализира от близки до предишния председател, подал оставка преди повече от година, ползващ се допреди това с персоналната подкрепа именно на Лозан Панов.   Още по-абсурдни звучат намеренията на неуспелия претендент, изненадали дори симпатизираща му журналистка, който с недотам изяснената подкрепа на около 1/3 от общия брой на съдиите в СГС, освен привикване на членове на ВСС, за да обясняват гласуването си, щял да предложи създаването на Работна група от съдии, които да решават управленските въпроси на ключовия за правораздаването у нас Градски съд. В кой точно закон пише, че кадровиците на Темида са длъжни да играят ролята на гумен печат, подписвайки решенията (феодализация) на магистратите от съответното съдилище? Ами защо ни е ВСС тогава?   Е, чак такова чудо не сме срещали. Все едно недоволни граждани всеки ден да причакват депутатите край парламента, за да им искат обяснение – как и защо така са гласували при приемането на съответния закон. Да – легитимността на съдебната власт, парламента и правителството идва от народа, те трябва да работят за народа, ние всички като данъкоплатци плащаме техните трудови възнаграждения. Само че отчетността е едно, а анархията друго. Не е едно и също самоуправление и самоуправство. А именно нездраво желание за самоуправство виждаме в последните изяви на уважавания иначе неуспял кандидат за СГС. И все пак няма казус \"СГС\". Темата е фалшива, защото ВСС вече реши и то със значително мнозинство. Всички са наясно с името на новия председател, но явно умишлено създаденият шум обслужва нечия друга цел, вплетена в доста по-солидна театрална пиеса.     Месеци вече тече пропагандата на добре познатата мрежа от партии, НПО-та и медии, която трябва да превърне подсъдимите в искане на огромния по размер подкуп от половин милион евро, Десислава Иванчева, Биляна Петрова и Петко Дюлгеров, едва ли не в жертви, заради това, че са заловени с предварително белязани 70 000 евро. Все едно само те са в следствения арест. Припомням, че в ареста още са мултимилионерите Миню Стайков и Вълчо Арабаджиев, които сигурно също имат основание да са недоволни от условията в килиите, ако се сравни с живота им допреди няколко месеца, но за тях драма няма.   В този ред на мисли смело залагам, че \"крайната инстанция\" БХК ще номинира кметицата и нейната заместничка за \"Човек на годината\", точно както преди няколко години, само общественото недоволство ги принуди да извадят от класацията осъдения за убийството на 20-годишния Андрей Монов австралийски хулиган.   Само, че освен Хелзинкския комитет, Иванчева и Петрова, си имат и друг защитник, нищо че правосъдният министър Цецка Цачева твърди, че у нас няма ВИП-арестанти. Какво да кажем, когато за тях за пореден път се е загрижил \"съдия №1\". Миналата седмица председателят на ВКС прати \"ястреби\" да проверяват как и защо спецсъдиите от Апелативния наказателен съд са оставили Десислава Иванчева и Биляна Петрова в ареста. Действията на Панов бяха посрещнати с фанфари и дитирамби в зависимите от подкрепящия го политико-икономически кръг партии, медии и НПО-та. Само си представете, каква би била реакцията им, ако обвинител № 1, по подобен начин, се намеси в работата на прокурори, работещи по дело за корупция. Така, както заявяват, че действията на Панов не са натиск над съдии, същите биха извисили глас, че Цацаров притиска обвинителите. Щяхме да четем среднощните постове в социалните мрежи на един провален правосъден министър, чиято работа напоследък е да пише във Фейсбук, щяха да ни бъдат припомняни доклади на Венецианската комисия и Европейската комисия (ама от онези времена, в които черновите им се пишеха в София), щяхме да четем третата за два дни декларация на Съюза на съдиите в България, щяхме да слушаме поредната политическа реч на съдия №1, произнесена пред тесен кръг съучастници, в краен случай с фон малоброен протест на стълбите пред Съдебната палата.   Истината е, че Иванчева (с фалшивата й кофичка кисело мляко и фалшивите криви краставици, които както се оказа, не са били от ареста, нищо, че бившият й ПР твърдеше това) трябва да бъде развята като знаме пред очите на обществото, за да мисли то, че скандалната кметица е жертва на репресии и мракобесието на правоохранителните институции. Бутат я напред точно тези, които трудно могат да влязат в нейния образ - един беглец от правосъдието в Сръбско и неговият колега със запорираните (след решения на две съдебни инстанции) активи за 200 млн. лв. Понеже на тях, въпреки огромните ресурси и положени напразни усилия, трудно някой ще им повярва, че са жертви, за такава медиите им представят Иванчева. Остава само да направят същото и с Евгения Банева или със задържания миналата седмица данъчен, който също искал подкуп. Така де, нали всички в ареста са равни, нека чуем колко неоправдани са всички, а не само Иванчева и Петрова.     Съдийската колегия на ВСС абсолютно безпрецедентно (10 от 14 кадровици, сред които председателят на ВАС Георги Чолаков и представляващият ВСС Боян Магдалинчев), отправиха 14 остри въпроса към председателя на Върховния касационен съд (ВКС) Лозан Панов. Сред тях присъства дори питане дали \"политическото говорене като форма на политическа дейност е допустимо за председателя на ВКС?\" Панов отказа да отговори и избяга, скри се както от колегите си, така и от журналистите. Тотална бутафория – председателстващият Съдийската колегия на ВСС се покри от заседание на Съдийската колегия на ВСС. Питаха го и за личните му взаимоотношения с НАП и КПКОНПИ. Вместо да отговори на въпросите, съдия № 1 напусна ВСС с думите: \"Считам, че нямате правно основание да държите сметка не само на мен, но и на нито един български магистрат за това, че изразява мнение и участва в публични дебати\".   От какво се притеснява, та не иска да отговори? Нито на кадровиците, нито на медиите?   Сякаш се страхува, че резултатите от проверката на органите ще стане публична, след което вече изходът ще е само един. Нищо, че 13 пъти се укрива от институциите, както възмутен разкри авторитетният дългогодишен съдия Боян Магдалинчев, представляващ ВСС, неприкрил пред БНТ разочарованието си от поведението на Панов.   Точно заради това на обществото се подхвърлят димки, за да няма въпроси – какво правосъдие да очакваме, ако първият сред съдиите се укрива от държавните органи. Заради това е тази кална кампания срещу всеки представител на институция, който си позволи да иска обяснение от Лозан Панов. Апропо – защо цялата държава трябва да говори от сутрин до вечер за декларирания от финансовия министър апартамент, в който живее, но не трябва да говори за недекларираните от съдия № 1 доходи, за неплатените му данъци, за укриването му 13 пъти от НАП и Антикорупционната комисия?   Защо някой не си направи труда да обясни – какво може да накара един доскорошен върховен съдия, а сега член на ВСС като Севдалин Мавров, да влиза в остри спорове с Панов в рамките на заседания на Съдийската колегия на Съвета или пък какво принуди новия конституционен съдия Красимир Влахов, преди по-малко от година, публично да обяви, че се срамува от работата си с председателя на ВКС? Защо има медии, които твърдят, че са загрижени за публичната среда, за свободата на словото и съдебната реформа, а лукаво крият как две трети от Съдийската колегия за втори път иска Панов да отговори защо се държи като политик, с което грубо погазва съдебния закон и Конституцията?   В крайна сметка се оказва, че най-големите цензори са тези, които най-много алармират за свободата на словото и за 111-то място в прословутата класация на \"Репортери без граници\". Или с други думи, крадецът вика-дръжте крадеца. Същите тези кръгове скриха от обществото, че Софийският районен съд е потвърдил глобата от 1000 лв., която Сметната палата наложи на Панов за неподадената му имуществена декларация, заради което стартира и пълната данъчна ревизия на доходите му. Просто това са фактите, Панов сам вкара НАП да рови в сметките му, защото такъв е законът, а той трябва да го спазва, независимо, че очевидно смята себе си за изключение.   И да – изброените \"три димки\" имат своя общ генезис. Фалшивите теми с обжалването на избора на председател на СГС, с условията в следствения арест, в опитите Панов да бъде оправдан за абсурдното му бягство от заседание на председателстваната от него самия Съдийска колегия, имат за цел да ни разсейват, да изгубим в мъглата от теми основната – как е възможно председателят на Върховния съд да има неустановен доход в размер на повече от едногодишната му заплата?!   Колкото и да опитват, ще им е трудно, най-малкото, защото има и медии като \"Правен свят\", които няма да позволят истината да бъде скрита от димките в защита на приближаващия се към предсрочно прекратяване на мандата му Л.П.  ", "date": "2018.12.03", "title": "Спасяването на Лозан Панов"}
{"url": "http://epicenter.bg/article/Ministerstvo-na-zdraveopazvaneto--Pikat-na-gripa-se-ochakva-prez-yanuari-i-nachaloto-na-fevruari/169818/2/0", "text": "Нивото на интензивност на епидемичния процес на грип и остри респираторни заболявания в България продължава да нараства постепенно. Това съобщиха от пресцентъра на Министерството на здравеопазването. В седмицата от 26 ноември до 3 декември общата заболяемост е 118,3 души на 10 000 човека. Сред наблюдаваните общо 381 400 лица от всички възрастови групи са регистрирани 4 512 случая на остри респираторни заболявания. 4 071 са били случаите през предходната седмица. Очаквано с най-висока заболяемост е възрастовата група 0 - 4 г., следвана от възрастовата група 5 - 14 г. Първите положителни проби за грип от началото на сезона са получени през изминалата седмица. Доказани са 3 грипни вируса A(H1N1) и един грипен вирус A(H3N2).   През следващите няколко седмици броят на болните постепенно ще се увеличава. Очакванията на здравните власти са през януари и началото на февруари да настъпи и пик на грипните заболявания. Характерно за грипа е внезапно втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни. Заразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Честото миене на ръцете и доброто проветряване намалява възможността за заразяване от околните предмети и повърхности.   Най-честите усложнения при грипа са остри вирусни бронхопневмонии, трудни за диагностика и за лечение, както и синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.   По данни на Европейския център за превенция и контрол на заболяванията в Стокхолм към настоящия момент активността на сезонния грипен вирус в Европейския регион на Световната здравна организация е ниска. Грипни вируси се изолират спорадично от лица с респираторни заболявания, потърсили медицинска помощ, като и двата типа грипни вируси А и В се откриват почти по равно. Типично за този период на грипния сезон, заболяемостта и смъртността от грип са ниски.   Важно е да знаем как да предпазим околните, ако имаме симптоми. За целта:   -Избягвайте близък контакт с болни лица. Избягвайте местата с много хора и масовите мероприятия.   -Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност.   -Използвайте хирургическа маска, ако имате такава възможност.   -При заболяване останете вкъщи, не ходете на работа или училище и не излизайте по други причини.   -Измивайте редовно ръцете си със сапун и вода, особено след кихане и кашлица.   -Покривайте устата и носа си с ръка или кърпичка за еднократна употреба при кашлица и кихане.   -При липса на условия за миене на ръцете използвайте влажни хигиенни кърпички за ръце.   -Почиствайте твърдите повърхности като дръжки на врати, телефони и други често с обикновен почистващ препарат.   -При липса на усложнения грипът се лекува в домашни условия с медикаменти, които облекчават симптомите, и достатъчно количество течности.   -Не прибягвайте до самолечение. Потърсете медицинска помощ при първите симптоми.", "date": "2018.12.03", "title": "Министерство на здравеопазването: Пикът на грипа се очаква през януари и началото на февруари"}
{"url": "http://epicenter.bg/article/Ekoeksperti-biyat-trevoga--Mrasniyat-vazduh-v-Sofiya-e-5-pati-nad-normata-/169821/2/0", "text": "Екоексперти бият тревога, че през последните дни въздухът в София е опасно мръсен. Към 12.00 часа в понеделник стойностите на мръсния въздух в София са 5 пъти над допустимата норма, предупреждава Валери Серафимов от Изпълнителната агенция по околната среда. Специалистите измерват всички показатели, които са регламентирани с европейското и българското законодателство - серен диоксид, азотен диоксид, въглероден оксид, фини прахови частици, бензен.  През последните два дни най-високо съдържание на фини прахови частици е отчетено в \"Хиподрума\" и \"Надежда\", заяви Серафимов.  Най-големите атмосферни замърсители през зимния сезон са отоплението на битови, твърди и течни горива и автомобилният транспорт.   В събота въздухът в София е бил замърсен два пъти над нормите, в неделя – три пъти, информира министърът на екологията Нено Димов. Той е в полския град Катовице, където се провежда Конференцията на страните по Рамковата конвенция на ООН за изменението на климата (COP24).  „Това е безспорен факт. Правим засилени проверки със Столичната община от началото на сезона. При всички положения това не е достатъчно. Знаете, че в момента има много силна атака върху това да не се допуска развитието на процеса за старите отпадъци от текстил. В „Позитано” 20 много активно възпират този процес – нещо, което считам, че е твърде популистко на този етап. Но без политически консенсус трудно може да вървим напред по този казус. Проблемът е сериозен, трудно се върви напред, но все пак имаме успехи. Вече 7 града излизат от сферата на наказателните процедури и постигат годишните критерии и средните норми за качеството на въздуха, за съжаление останалите не се доближават”, посочи Димов. ", "date": "2018.12.03", "title": "Екоексперти бият тревога: Мръсният въздух в София е 5 пъти над нормата!"}
{"url": "http://epicenter.bg/article/Boyko-Borisov-pozdravi-chlenovete-i-simpatizantite-na-GERB-s-12-godishninata-na-organizatsiyata/169823/2/0", "text": "Премиерът и лидер на ГЕРБ Бойко Борисов поздрави членовете и симпатизантите на организацията във връзка с 12-годишнината от основаването й. Министър-председателят се обръща с поздрав и към областните координатори на ПП ГЕРБ, общинските й ръководства, кметовете и общинските съветници на ПП ГЕРБ, депутатите и евродепутатите от партията. Поздравителният адрес е подписан и от всички заместници на Борисов - Цветан Цветанов, Йорданка Фандъкова и Димитър Николов.   Партията е основана на 3 декември 2006 г. по инициатива на Бойко Борисов (тогава кмет на София), на основата на създаденото по-рано през същата година гражданско сдружение с име „Граждани за европейско развитие на България“ и абревиатура ГЕРБ.   \"В ГЕРБ винаги сме се ръководили от виждането, че успехът на България е възможен, ако се обединим като нация, която не е заложник на миналото и ако работим за страната не с хоризонта на определен брой мандати, а повдигайки погледа си към по-амбициозни национални цели. Затова в името на България многократно сме подавали и ще продължим да подаваме ръка на всички, които поставят успехът на държавата и бъдещето на гражданите на първо място. Искаме всички заедно да организираме страната ни така, че да успяват работливите, активните и способните\", пише в документа.    ", "date": "2018.12.03", "title": "Борисов нареди на ГЕРБ: Да се направят ревизии по места и да отстранят всички слабости и грешки!"}
{"url": "http://epicenter.bg/article/38-4--ot-studentite-v-UniBIT-smyatat--che-konfliktat-v-Kerchenskiya-protok-e-provokiran-ot-Kiev/169825/2/0", "text": "Коя е страната, провокирала напрежението в Керченския проток? Във връзка с магистърската си програма по „Национална сигурност“ УниБИТ (Университет по библиотекознание и информационни технологии) проведе импровизирана анкета сред студенти и докторанти, както и сред служители на университета. Това съобщи за Епицентър.бг ректорът на УниБИТ проф. Стоян Денчев.   На респондентите е зададен следният казус с четири възможни отговора:  От анкетираните 497 студенти и докторанти, отговорите са следните:   Интересното тук е, че няма нито един отговор „не мога да преценя“. При втората анкета, която е сред 53-ма служители на администрацията,   17,8 % са посочили отговора „не мога да преценя”, а 3,57 % са пуснали невалидна бюлетина. „Могат да се дадат различни социологически оценки на получените резултати, но в случая  , коментира проф. Стоян Денчев. Той допълни, че „по закон висшите училища в България са деполитизирани и нито нашите студенти, нито нашите преподаватели се занимават с политика на територията на Университета. Но   В този смисъл ние сме солидарни  със загрижеността на нашия министър-председател относно последното развитие  на конфликта между Русия и Украйна”.  Припомняме, че Керченският проток беше блокиран след инцидент между украински военни кораби и руска брегова охрана на 25 ноември, когато три украински плавателни съда – два катера „Никопол“ и „Бердянск“, заедно с буксира „Яни Капу“ се опитаха да преминат през протока на път от Одеса към Мариопол. Според руските власти корабите са навлезли незаконно в техни териториални води, без предварително да предупредят за това и без да реагират на подадените сигнали за спиране. Украинските кораби бяха обстрелвани, трима от техните моряци – ранени, останалите са задържани.  Според Киев задържането на моряците от трите плавателни съда е незаконно. Напрежението породи тревога в региона и целия свят, а премиерът Борисов определи конфликта като „изключителна заплаха за страната ни”. ", "date": "2018.12.03", "title": "38,4% от студентите в УниБИТ смятат, че конфликтът в Керченския проток е провокиран от Киев"}
{"url": "http://epicenter.bg/article/Valchev--Inovativnite-uchilishta-i-uchiteli-sa-tezi--koito-shte-promenyat-obrazovatelnata-sistema/169828/2/0", "text": "Иновативните и креативни училища и учители са тези, които ще променят образователната система - не МОН, не регионалните управления по образованието. Драмата на днешното образование е, че то е от времето на масовото производство с характеристики на производствена система и доминираща култура на стандартизация. Това заяви министърът на образованието Красимир Вълчев на форум за иновации в София, предаде БГНЕС.   От друга страна, светът става все по-комплексен, разнообразен и динамичен. Днешната система трябва все повече да изглежда като организъм, а не като производствена система.   Сумарната енергия на училищата и детските градини да я променят е 1000 пъти по-голяма от тази на МОН и 100 пъти по-голяма от тази на регионалните управления по образование, каза Вълчев.   След години, но не толкова далеч, когато днешното поколение деца ще са на пазара на труда, изкуственият интелект ще е заменил човешкия труд, който не изисква творчество и основният капитал на хората ще остане креативността. Иновациите имат нужда от допълнително финансиране, но не трябва да създаваме стимули да се правят иновации единствено заради финансирането. Законът за предучилищното и училищното образование ни дава възможност на законово ниво за това, но на подзаконово ниво бихме могли да създадем повече нормативни предпоставки за иновации по отношение на целодневната организация, управлението на училищата, създаване на нови интегрирани учебни предмети и прилагане на нови методи на обучение, добави още Вълчев.", "date": "2018.12.03", "title": "Вълчев: Иновативните училища и учители ще променят образователната система"}
{"url": "http://epicenter.bg/article/BAN-sazdava-Institut-za-izsledvaniya-na-klimata--atmosferata-i-vodite/169829/2/0", "text": "Общото събрание на Българската академия на науките реши на заседанието си на 3 декември в структурата на БАН да бъде създаден Институт за изследвания на климата, атмосферата и водите. Това съобщават от БАН, предаде БТА.   Институтът е правоприемник на част от дейността, активите и пасивите на Националния институт по метеорология и хидрология при БАН с конкретно формулирани мисия, предмет на дейност, състав и научна структура, и щат.   Седалището на новосъздаденото научно звено е в София на бул. \"Цариградско шосе\" 66. ", "date": "2018.12.03", "title": "БАН създава Институт за изследвания на климата, атмосферата и водите"}
{"url": "http://epicenter.bg/article/Remontat-na--quot-Graf-Ignatiev-quot----vse-po-zabaven-i-iznenadvasht/169831/2/0", "text": "Ул.\"Граф Игнатиев\", която се ремонтира от юли, вече е частично отворена. Във Фейсбук Александър Пелев пусна снимка на улицата между \"Алабин\" и \"Гарибалди\". Вижда се, че трамвайните линии са оградени със странни заострени каменни блокчета, които приличат на перки на акула.    По този повод Пламен Пасков коментира във \"Фейсбук\": Доколкото разбирам, стил късен колониален фъндупковизъм, от арт-серията \"видими резултати\". Съвместно изобретение на архитекта и местната ортопедия. Като се подхлъзнеш на леда през зимата, да може да ти пробие/разбие черепа бързо и качествено, или поне да ти счупи крайниците. Клинична пътека, евроценности и безценности...какво да се прави.\"    Наастина е странно кой е измислил и кой е разрешил тези каменни блокчета-убийци да бъдат поставени на места, където всеки може да падне и да се случи най-лошото. За такива места по принцип се използват каменни топки.   И понеже премиерът обяви, че в ГЕРБ   припомняме и неговата заръка към всички структури на ГЕРБ:  Е, хайде оправете ги най-после за тази знакова улица в София, че станахте за смях!", "date": "2018.12.03", "title": "Ремонтът на \"Граф Игнатиев\" - кой измисли тези каменни блокчета-убийци?"}
{"url": "http://epicenter.bg/article/Zhiteli-na-Hitrino-kam-BSP--Varnete-darzhavata-na-myastoto-y-/169836/2/0", "text": "„За да си купим лекарства тук, в Хитрино, трябва да платим в пъти повече, отколкото в Шумен. Живеем в една държава, една област, а цените са коренно различни. Нужно е държавата да се намеси в това, върнете държавата на мястото й, защото с 250-300 лв. пенсии трябва да си купим лекарства, да платим сметки и да живеем цял месец. Това е абсурдно“, заявиха жители на общ. Хитрино по време на срещата с народните представители от ПГ на „БСП за България“ проф. Анелия Клисарова и Иван Ченчев. Те добавиха, че подкрепят предложенията на левицата във „Визия за България“, свързани с образованието. Според жителите на Хитрино, те ще помогнат за това децата да излизат от училище грамотни, а не просто с диплома. Хората споделиха, че децата от селата трябва да пътуват в студ и пек до училище в по-големите населени места и губят часовете за учене в пътуване. „Направете така, че учителите да идват при децата“, призоваха те. Народният представител проф. Анелия Клисарова обясни, че на базата на предложенията във „Визия за България“ е направен и алтернативният бюджет на БСП. „В него заложихме 10 млрд. лв. повече приходи и то не от вдигане на данъците на хората, а от подоходното облагане и разбиването на сивата икономика. Така ще започнем и първата стъпка към решаването на демографската катастрофа“, коментира тя. Клисарова добави, че част от мерките е намаляването на данъка на работещите семейства, с 50 лв. за всяко дете, еднократна помощ от 6400 лв. за раждане на второ и трето дете, отново за работещи родители, както и повишаването на майчинството за втората година. „Всичко това обаче не може да се случи без работеща икономика. Малкият и среден бизнес се притискат постоянно от държавата, големите чуждестранни инвеститори бягат от България, заради голямата корупция, многото административни и документални пречки. Визията посочва как това ще се промени, за да имат хората работа и добри доходи“, категорична бе Анелия Клисарова. Тя заяви, че без добро образование и достъпно и качествено здравеопазване, предложенията няма да има с кого да се осъществят. “Имаме нужда от образовани и здрави млади хора, които да работят за развитието на България, а и за собственото си развитие. Младите българи, обаче, стават все по-необразовани и системата е виновна за това. Затова ние предлагаме един учебник по предмет за всички училища в България, еднакви условия във всяко училище и спиране на закриването на школата в малките населени места“, каза още Анелия Клисарова.  Народният представител Иван Ченчев представи законопроектите на БСП за подобряване на живота на хората, които са отхвърлени от ГЕРБ. \"В държавата пари има, въпросът е да има далновидна държавна политика. 800 мл. лв. щеше да струва увеличението на всички пенсии. Правителството каза, че пари няма, но в същото време даде 2 млрд. лв. за саниране. Хвалят се, че има излишък, но не искат да намалят ДДС на лекарствата, хляба и другите храни. Не го правят, защото от тези мерки, които са добри за хората, нищо няма да се върне при управляващите“, каза още Ченчев. Той добави, че с „Визия за България“ БСП иска коренно да промени ситуацията у нас и да върне държавата на хората, защото сега тя отсъства. „Даването на концесия на летище „София“ също е пример за липсата на държава. Не е нормално да се даде печелившо предприятие и част от националната сигурност на страната ни на чужда компания“, категоричен бе Иван Ченчев.", "date": "2018.12.03", "title": "Жители на Хитрино към БСП: Върнете държавата на мястото й "}
{"url": "http://epicenter.bg/article/RadevRadev-/169837/2/0", "text": "\"Когато говорим за екологично чиста енергия, нека не забравяме, че е важно да имаме сигурна и предсказуема енергия\".   Това каза президентът Румен Радев, който представи позицията на България на Конференцията на страните по Рамковата конвенция на ООН за изменението на климата (COP24), която се провежда в полския град Катовице.   \"В това отношение Европа също може да ни помогне много, ако не създава пречки както в миналото за пътя на руските доставки на газ за България, но и за самия Европейски съюз“, добави държавният глава. Румен Радев припомни и предложението, което отправи през май тази година по време на визитата си в Русия към президента Владимир Путин –доставките на природен газ за България и ЕС да бъдат чрез т.нар. „Български поток“. \"Само така България ще може наистина да бъде един независим енергоразпределителен център\", подчерта президентът. По думите му България е твърдо решена да подкрепи приемането на правилата за прилагане на Парижкото споразумение за климата, „които да са ясни, достатъчно детайлни, ефективни и приложими за всички“. Според него успешният резултат ще изпрати позитивен сигнал за солидността на споразумението и неговите цели.   „България продължава да работи с всички партньори в областта на борбата с климатичните промени за пълното прилагане на Парижкото споразумение. В изпълнението на националните си цели ние се ръководим от принципа за последователно и пълно прилагане на договорените правни разпоредби. Последващо преразглеждане или увеличение на амбициите за намаляване на парниковите емисии обаче не отговаря на нашите национални интереси“, заяви президентът.   Румен Радев каза още, че \"социалният аспект е фактор от изключително значение за запазването на хиляди работни места“ и припомни, че България и ЕС вече изпълняват задълженията си съгласно Протокола от Киото.   „Ние сме на път да преизпълним нашата съвместна цел за намаляване на емисиите с 20% до 2020 г. спрямо нивата от 1990 г. През 2016 г. парниковите емисии в България намаляха с 49% в сравнение с базовата 1988 г. и с 4.4% в сравнение с предходната 2015 г.“, посочи държавният глава.   Той е категоричен, че широката ангажираност по проблемите на климата ще допринесе за създаването на повече възможности за нискоемисионно развитие, устойчиво на климатичните промени, което обаче е съобразено със състоянието и перспективите за развитие и запазване на конкурентоспособността на националните енергийни системи. Пред участниците в срещата на високо равнище президентът Радев припомни, че за да се справи с последствията от климатичните промени, България вече е разработила своята Национална стратегия за адаптация към изменението на климата и План за действие.   \"Приспособяването към климатичните промени е въпрос, който засяга всички сектори в обществото, включва органите на регионалната и местни власти, но също така изисква действия и от страна на частния сектор, гражданските организации и самите граждани\", каза още Румен Радев. В отговор на журналистически въпрос за способността на страната ни да се справи с амбициозния дневен ред на Европейската комисия за постигане на въглероден неутралитет в Европа до 2050 г. държавният глава заяви, че е на форума, за да отстоява националните ни интереси. По думите на президента България трябва да бъде много по-активна и да използва европейските програми и иновационни фондове за преструктуриране на въгледобива, за разработката, приложението и внедряването на нови екологично чисти форми на енергия и екологично чист транспорт и индустрия.   Конференцията на страните по Рамковата конвенция на ООН за изменението на климата е висшият орган на Конвенцията и се провежда в края на всяка календарна година. В конференцията участват държавни и правителствени ръководители на страни-членки на ЕС, представители на международни организации, както и на държави от цял свят. Сред целите на форума в Катовице е приемането на насоки за прилагане на Глобалното споразумение за климата от Париж през 2015 г.   По време на визитата президентът Румен Радев е придружаван от съпругата си Десислава Радева.", "date": "2018.12.03", "title": "Президентът Радев призова Европа да не създава пречки на руските доставки на газ за България"}
{"url": "http://epicenter.bg/article/Vaorazhen-mazh-nahlu-v-priemnata-na-prezidentstvoto/169838/2/0", "text": "Въоръжен мъж нахлу в приемната на президентството на столичния булевард \"Дондуков\" 2.   Мъжът е на 72-годишна възраст. Искал е президентът Румен Радев да му обърне внимание по негов проблем, но не казал какъв.  Около 16.30 часа той е поискал среща с държавния глава на служебния вход на президентската институция, съобщиха от НСО за \"Фокус\".   Оттам съобщават, че той се е държал агресивно. Бил е проверен и у него е било открито оръжието. Пистолетът му е иззет. Мъжът е задържан и предаден на полицията. В момента той се намира в Първо районно полицейско управление.   По-късно от МВР също потвърдиха за случая. Образувано е досъдебно производство, изясняват се всички обстоятелства за станалото.   По информация на \"24 часа\" мъжът е криминално проявен, бил е въоръжен с пистолет с два пълнителя и е показал огнестрелното оръжие.  ", "date": "2018.12.03", "title": "Въоръжен мъж нахлу в приемната на президентството. Закапчаха го"}
