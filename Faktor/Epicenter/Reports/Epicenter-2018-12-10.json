{"url": "http://epicenter.bg/article/Narodnite-predstaviteli-ot-VMRO-podkrepyat-iskaniyata-na-pchelarite/170405/2/0", "text": "Народните представители от ВМРО подкрепят исканията на пчеларите. Пчеларството е в неравнопоставено положение с другите земеделски сектори.   Това се казва в позиция на депутатите от ПГ „Обединени патриоти“ от квотата на ВМРО, във връзка с поредния протест на хората, занимаващи се с отглеждането на пчели в България.   Пчеларството в България има принос за около 10% от стойността на произвежданата земеделска продукция и формира пазарни средства за производство в размер на над 58 млн. лв. годишно. То има много важна роля за развитието на голяма част от аграрните и индустриални пазари, както и допринася за биоразнообразието на околната среда.  Ето защо депутатите от ВМРО в ПГ на „Обединени патриоти“ смятат за разумни исканията на пчеларите.   Част от тези искания са свързани с т.нар. държавна помощ „de minimis“. Тази година има много ниски добиви и загубите са видими, поради което се създава нуждата от трайно субсидиране на сектора.   След преговори с представители на сектора от Министерството на земеделието и храните са отпуснати 3 млрд. и 500 хил. лева за следващата година. Това се равнява на около 5 лв. на пчелно семейство – крайно недостатъчна сума.   В България пчеларите получават преки плащания единствено и само от националната програма, която е тригодишна и е за ограничен брой хора (само за земеделските производители).   Годишно от опрашването България и околната среда печелят около 1 млрд. лева. Поради това и част от желанията на пчеларите са да бъде финансиран най-важният процес, който пчелите извършват, именно опрашването.   Другите искания на пчеларите са свързани с криминализирането на нерегламентираното третиране на земеделски култури. Заради него ежегодно се отравят стотици хиляди пчелни семейства, а пчеларите не се компенсират за загубите по никакъв начин.   Ето защо те настояват да бъде създадена акредитирана лаборатория за изследване на смъртността на пчелите и да се въведе строг контрол над нелегалния внос на забранени препарати, с които зърнопроизводителите третират културите.   Всички тези искания, включително и предложението да се създаде експертно-консултативен съвет/дирекция по пчеларство към Министерство на земеделието, депутатите от ВМРО приемат за целесъобразни.   Във връзка с това те поемат инициативата и ще внесат нужните законодателни промени в НС, за да помогнат на хората от бранша.", "date": "2018.12.10", "title": "Народните представители от ВМРО подкрепят исканията на пчеларите"}
{"url": "http://epicenter.bg/article/Krasimir-Karakachanov--Makedoniya-e-vazhna-za-nas--no-Skopie-se-samozabravyat/170333/2/0", "text": "Скопие се самозабравят. Празниците в Македония са шизофренични. Повече от година и половина работя за това да има нормален договор между нас и Македония. Най-важната държава за нас е Македония по множество причини. Това заяви вицепремиерът Красимир Каракачанов пред БНТ.   \"Македония фалшифицира историята и натрапва някакъв език, не само на тяхна територия, но и на наша. В гърба на България се забиват сърбоманските ножове. Имаме против да налагат историята си с фалшификации и сила\", каза още той.   \"Те не предприемат нищо, за да променят тяхната пропаганда, най-вече в образованието. Ние не можем да ги подкрепяме за НАТО и ЕС, а те да продължават да твърдят, че в България има македонско малцинство. Нямаме интерес да прокарваме в НАТО и ЕС държава, която утре ще ни създава още по-големи проблеми\", коментира той.   \"Между лъжата, която там се пропагандира от 1945 година насам, особено в последните 15 години и истината, те предлагат ние да отстъпим от историческата истина. Как да приемем твърденията, че Самуил се е борил срещу българите\", категоричен беше Каракачанов.   \"Не могат да твърдят, че цар Самуил, Гоце Делчев, Братя Миладинови, Димитър Талев и още много фигури не са българи. Те дори не приемат личностите от доказаните документи\", допълни министърът на отбраната.  „В Македония си мислят, че ние ще отстъпим от нещо и обратното. Обаче не ние фалшифицираме историята. Историята няма как да е компромисно решение. Истината е, че ако искаш да бъдеш партньор с някой, не можеш да си правиш сметката да го заобиколиш и изиграеш\", коментира Каракачанов.   \"Те смятат, че могат да ни заобиколят, да тупат топката, да ни заобиколят и нас, и гърците, и така да се промъкнат в НАТО и ЕС. Не може да кажеш, че в Гърция трябва да се учи македонски език. Те това го казват за България повече от 20 години. Не искам да се чувствам глупак, като ги подкрепим за НАТО и ЕС, а те да ни готвят такива неща, затова го казах на глас. И видяхте, че за 24 часа реагираха. Говорят за европейски ценности, но европейска ценност е да не крадеш историята на приятелите си\", коментира Каркачанов.   „Европейска ценност е да не крадеш историята на комшиите си. Ние не им откраднахме нищо и никога не сме се бъркали в държавата им”, разкри вицепремиерът.   \"Ние не се бъркаме в историята на Македония след 1945 година, ние настояваме историята, която е българска да не бъде фалшифицирана\", възмути се той.   „В коалицията не правихме компромиси, но изхарчихме много нерви. Проблемът беше, че не намирахме правилния тон за диалог, но никой не направи компромис, с който да се срамува в бъдеще. Трябваше по-активно да се работи за гражданските доходи\", коментира Красимир Каракачанов.", "date": "2018.12.10", "title": "Каракачанов гневен: Как да приемем твърденията на Скопие, че Самуил се е борил срещу българите?"}
{"url": "http://epicenter.bg/article/Kancho-Stoychev--2018-ta-e-zagubena-godina-otkam-vazmozhnosti-za-reformi--prez-2019-e-vreme-za-katarzis/170336/2/0", "text": "2018-та е поредната загубена година откъм възможности за реформи. Не видяхме управление, а начин на удържане на властта. Това каза в сутрешния блок „Добро утро, България“ на Радио „Фокус“ социологът Кънчо Стойчев.   Той уточни, че засипването на проблемите с пари не ги решава, решението е в реални реформи. Погрешното разбиране за властта от страна на управляващите извоюва „голямата победа“ да бъдем трайно последни в Европа, каза още Стойчев.   „Ние пълним непрекъснато огромни бюджетни дупки. Тържествено ни се обяснява „ Ето, давам още“. „Давам“ - от единствено лице. Но нищо не следва от това, че даваш. Следват загубени обществени пари, тъй като те отиват на вятъра. Ние имаме система за сигурност, с която сме на първо място в Европа по брой персонал. И същевременно в МВР 95% от разхода отива за заплати. Може ли тази система да работи нормално? Очевидно не може. Трябват ли ни 60 000 души? Явно не ни трябват. Спокойна ли е страната, хората спокойни ли се чувстват? Очевидно не. Очевидно не се върши работа. Същото е в здравеопазването. За няколко години имаме утрояване на бюджета. Някой да е доволен? Това е начин на управление, който аз не наричам управление. Това е начин на упражняване на властта, това е властване,“ обясни социологът.   Кънчо Стойчев каза още, че се наблюдава все по-дълбоко разделение в обществото и нетърписмост към властта. 2019-та година ще бъде година на катарзис и на сблъсъци. Народът ще плати цената за безплатното до този момент удоволствие да бъде свободен, за да може да вземе страната в ръцете си и да я направи по-ефективна, в интерес на хората, а не в интерес на управляващите, прогнозира социологът.", "date": "2018.12.10", "title": "Кънчо Стойчев: 2018-та е загубена година откъм възможности за реформи, през 2019 е време за катарзис"}
{"url": "http://epicenter.bg/article/Dragomir-Stoynev--Darzhavata-ni-se-namira-v-organizatsionna-tragediya/170360/2/0", "text": "„Искаме да останем в България, да създадем семействата си в родината, настояваме за качествено образование и достъп до култура”. Така могат да се обобщят предложенията на младите за „Визия за България”, стана ясно на регионалната младежка среща в Гълъбово, организирана от областната структура на Младежкото обединение в БСП.   В дискусията участва зам.-председателят на ПГ на \"БСП за България\" Драгомир Стойнев и народните представители Георги Гьоков и Донка Симеонова и председателят на Областния съвет на БСП Румяна Динева. Водещ на дискусията беше областният координатор на МО в Стара Загора Диана Михалева. Председателят на гълъбовските социалисти Светла Боянчева приветства младите за инициативността и идеите за бъдещото развитие на България. „Срещнахме се за последните 6 месеца с много млади хора в България, които искат промяна в управлението на страната, те настояват държавата, която е абдикирала, да се върне във всички сектори”, каза зам.-председателят на НС на МО в БСП Атанас Атанасов.  „В организационна трагедия се намира държавата ни в 21 век, има изцяло забравени населени места и проблеми, които няма да могат да се решат в близките години. „Визия за България” е дългосрочната перспектива за страната. Младите хора няма да разрешат бъдещето им да бъде „откраднато”. Предложенията в документа са изпълними. Това са идеи, които чертаят пътя ни за излизане от кризата”, каза Драгомир Стойнев. Според него Визията не трябва да бъде затворен документ, а върху него да се градят управленски платформи, предизборни програми и други стратегии, тъй като процесите са динамични. Представителите на младежките обединения от областта предложиха помощ на семействата, на майките, студентите, насърчаване на предприемачеството, промени в здравеопазването, инициативи в образованието и културата.  „Демографската катастрофа, ниските доходи, бедността и неравенствата ще довършат България. Младите хора не предпочитат да създават семейства, не остават да живеят в страната, бягат, търсейки по-добра работа. Бедните хора са около 37% по данни на Световната банка, това означава че тези хора не могат да си посрещат основните нужди и не могат и да се лекуват”, заяви Георги Гьоков, давайки сравнителни данни за минималната работна заплата в съседна Румъния. Там вече има и такава за завършили висше образование. „Ние трябва да спасим и българското образование. На първо място сме в ЕС по ниска образованост, 41 % са функционално неграмотните ученици”, съобщи тревожните данни на Евростат Донка Симеонова. Тя приветства студентите, които учат в педагогически специалности. \"50 % от учителите са в пенсионна възраст, а само 10 % от тях са до 35 г., след 10 години ще сме в сериозна криза, няма да има кой да учи децата ни”, допълни Симеонова.  След края на дискусията Драгомир Стойнев връчи електронни членски карти на новоприети в БСП млади инженери от Стара Загора. В последните месеци има повишен интерес на младите към БСП, съобщиха от НС на МО.", "date": "2018.12.10", "title": "Драгомир Стойнев: Държавата ни се намира в организационна трагедия"}
{"url": "http://epicenter.bg/article/V-Uni-BIT-otbelyazaha-10-godishninata-na-katedra--Bibliotechen-menidzhmant-/170361/2/0", "text": ",      Лидерство в библиотечния мениджмънт   В Университета по библиотекознание и информационни технологии се състоя Научна конференция с международно участие на тема „Библиотечният и информационен мениджмънт: 10 години постижения и предизвикателства”. Форумът беше осъществен по повод 10-годишнината на катедра „Библиотечен мениджмънт” – част от Факултета по библиотекознание и културно наследство към УниБИТ.   Събитието беше открито от ректора проф. д.ик.н Стоян Денчев, който обобщи приносните моменти в дейността на катедрата под ръководството на проф. д.н. Таня Тодорова: „Спомних си как през 2010 г. създадохме УниБИТ, който е приемник на Специализираното висше училище по библиотекознание и информационни технологии. Логото на УниБИТ измислихме с проф. Ирена Петева. Всички ние тук сме съпричастни със създаването на тази катедра, нашите студенти са мотивирани да учат, да напредват. Ние изграждаме кадри, способни да управляват сложните процеси в съвременните библиотечни и културни центрове. Основател на катедрата е проф. д.ф.н. Иванка Янкова, а от 2011 г. катедрата се управлява от проф. д.н. Таня Тодорова. Наши кадри работят в Конгресната библиотека във Вашингтон. А в България директорите и служителите на почти всички библиотеки са наши възпитаници”.   Като съпътстващо събитие се осъществи наименоване на зала 210, която вече ще се нарича аудитория „Професор Радка Колева”. Радка Колева е дългогодишен директор на Народната библиотека „Иван Вазов” (Пловдив), тя е учен-практик с огромен принос за библиотечното дело, дигитализацията и работата със студентите.   Освен научни доклади, изнесени от преподаватели от УниБИТ, участниците в конференцията чуха иновативна по своето съдържание презентация от доц. Майкъл Баак (Щатски университет в Орегон, САЩ, и преподавател в катедра „Библиотечен мениджмънт” на УниБИТ по програма „Фулбрайт”). Той проведе и уъркшоп на тема „Дигитални библиотеки” със студентите от 3-ти и 4-ти курс. Другият чуждестранен лектор беше проф. д-р Ахмет Алтай (Бартин университет – Турция). Той говори на тема: „Обществените библиотеки в Турция по време на ранните години на турската република – 1923 – 1950”. Отделните панели на заседанията се водеха от проф. д.ф.н. Иванка Янкова, проф. д-р Мариела Модева и гл. ас. д-р Елисавета Цветкова.   Част от мероприятията на конференцията бяха още: изложба на научната продукция на катедра „Библиотечен мениджмънт” за периода 2008-2018 г; представяне на юбилейни издания; дискусия на тема „Публикационната активност на студентите – форми на сътрудничество между преподаватели и студенти”; среща с преподаватели, студенти, докторанти, алумни, партньори.   Каква е равносметката в цифри? За 10-те години от съществуването на катедрата в нея са учили:   - 389 студенти в ОКС „бакалавър” в специалност „Библиотечен и информационен мениджмънт” - 210 студенти в ОКС „магистър” в специалност „Библиотечно-информационен и културен мениджмънт” - 20 докторанти, успешно придобили образователната и научна степен „доктор” - 10 докторанти в процес на обучение в различни акредитирани докторски програми - 6 завършили випуска бакалаври по библиотечен и информационен мениджмънт - 188 дипломирани магистри по библиотечно-информационен и културен мениджмънт - 1-вата у нас в дистанционна форма на обучение и устойчиво развиваща се магистърска програма в областта на библиотечно- информационния и културен мениджмънт - 83 студенти – бакалаври и магистри, успешно завършили стаж в реална работна среда по проект „Студентски практики” на МОН - 27 успешно изпълнени научноизследователски проекта с вътрешно финансиране по Наредбата на МОН - 12 осъществени проекта с външно финансиране по конкурсни програми на ФНИ на МОН и по различни оперативни програми на ЕК. Във всички проекти са включени студенти и докторанти - 6 международни изследователски мрежи за провеждането на съпоставителни изследвания в областта на библиотечно- информационните науки, обективирани в научни публикации в реферирани издания. - 1073 научни публикации, от които над 50 монографии, учебници и учебни помагала, тематични сборници и издания на преводи на Международната асоциация на библиотечните и информационните работници (ИФЛА). - 15 студенти от различни випуски, участници в мобилност по програмите „Еразъм” и „Еразъм+” на ЕК. - 20 изходящи преподавателски мобилности в Португалия, Полша, Германия, Литва, Австрия, Хърватска, Турция. - 2 входящи мобилности на преподаватели от Португалия и Турция по програмата „Еразъм+” на ЕК - 1 гост-преподавател по програмата „Фулбрайт” за академичен и културен обмен на САЩ (2018/2019).    ", "date": "2018.12.10", "title": "В УниБИТ отбелязаха 10-годишнината на катедра „Библиотечен мениджмънт”"}
{"url": "http://epicenter.bg/article/Institutat-za-patna-bezopasnost-pishe-do-Tsatsarov-za-katastrofata-kray-Svoge/170369/2/0", "text": "   с двадесет загинали край гр. Своге, но все още не може да се установи кой трябва да възстанови еластичната ограда. Институтът за пътна безопасност,  областният управител на София област, медиите, гражданите и други институции многократно отправяха покана към Агенция „Пътна Инфраструктура“ и община Своге да обезопасят участъка, но към момента всички се оправдават с това, че има досъдебно производство и е възможно да се извършват следствени действия на мястото. Експертите на Института смятат, че е налице обективна възможност да настъпи тежко ПТП в същия участък. Категорично считаме, че към настоящия момент няма причини еластичната ограда да не бъде възстановена, още повече, че спорният участък беше преасфалтиран.      Отправяме молба към Вас да разпоредите  на отговорните институции незабавно да приведат в годност еластичните мрежи край гр. Своге. Считаме, че пътната безопасност е на първо място и всички други оправдания и прехвърляне на отговорността са просто извинения за това да не се свърши работа.    ", "date": "2018.12.10", "title": "Институтът за пътна безопасност пише до Цацаров за катастрофата край Своге"}
{"url": "http://epicenter.bg/article/Ot-GIT-poyasniha-kak-tryabva-da-se-zaplashta-izvanredniyat-trud-po-praznitsite/170370/2/0", "text": "Тази година има общо 5 почивни дни за Коледа, но затова пък 31 декември ще е работен ден. Официални празници са 24 декември – Бъдни вечер, 25 и 26 декември – Рождество Христово. Първият работен ден след Коледа се пада на 27 декември. Почивен ще бъде и 1 януари – Нова година.  При работа през празничните дни на служителя се полага допълнително възнаграждение. При 8-часова работна седмица и трудов договор, надницата и извънредният труд се умножават по две. Така, работникът получава до 400% повече, защото е работил на официален празник.  „Върху тази по-висока надница има данъци и осигуровки, които в нормален работен ден се дължат върху надницата ни, в почивен са върху сумата умножена по две или четири. На празник се заплаща минимум двойна надница, независимо как се отчита работното време”, заяви пред камерата на БТВ Дина Христова от Главна инспекция по труда.  Христова обясни, че при сумирано отчитане, когато празничните дни се падат работни по график, за този ден не се заплаща извънреден труд и допълнителното заплащане е до 200%. „Извънредният труд в празнични дни, когато не е в хипотезата на сумирано отчитане на работното време, трябва да бъде определен със заповед. Работниците трябва предварително да знаят, минимум 24 часа по-рано, че те ще работят на този ден”, допълни Христова.  В сферата на услугите и промишлеността най-често се използва сумираното отчитане на работното време. Христова посочи, че по празниците няма сигнали срещу некоректни работодатели.", "date": "2018.12.10", "title": "Главна инспекция по труда: До 400% над заплатата ще получи служител, работил на официален празник"}
{"url": "http://epicenter.bg/article/Bez-uchilishte-v-dni-s-mrasen-vazduh--Detsata-s-hronichni-zabolyavaniya-shte-mogat-da-se-osvobozhdavat/170372/2/0", "text": "съобщи Нова телевизия .   . Заболяването му се отключва отново в нощта, в която в столицата е отчетено повишение на праховите частици с 4 пъти над допустимото.   „Започна да се задушава, едва дишаше и веднага започнахме инхалации, за да се оправи. Беше просто немислимо да го пусна на училище, тъй като без инхалации през два часа няма как да се оправи гърлото му”, разказа майка му Гергана Георгиева.    И въпреки че през последните три години не е имал пристъп, тази зима състоянието му се влошава.   „Случвало ми се е да кашлям и ми се е случвало да не дишам добре, когато съм навън”, сподели Шаин. Майка му казва, че не го пуска на училище в такова време, защото се страхува за здравето му.     „Тези отсъствия могат да бъдат извинявани само въз основа на написаното в личната здравно профилактична карта, тоест няма да караме учениците да ходят в този сезон в поликлиниките, където има и струпване на заболели”, обясни заместник-министърът на образованието Таня Михайлова.     „За мен е достатъчно родителят просто да се обади на класния, един имейл да напише”, казва директорът Мая Зафирова.    - нещо, което в това училище практикуват дори зимата.   „Има ли 5 градуса навън термометърът, децата дори е задължително да излязат - може и за 15 минути да е - дишат, правят игри и се връщат обратно. Това няма как да се случва”, обясни Мая Зафирова.      ", "date": "2018.12.10", "title": "Без училище в дни с мръсен въздух! Децата с хронични заболявания ще могат да се освобождават"}
{"url": "http://epicenter.bg/article/Prokuraturata-shte-poiska-postoyanen-arest-za-bivshiya-reyndzhar--obvinen-v-ubiystvo/170328/3/0", "text": "Прокуратурата в Пловдив ще поиска постоянен арест за бившия рейнджър, обвинен в убийството на военнослужещата Десислава Стоянова. Очаква се това да стане днес или утре, съобщи БТВ.   Светослав Каменов е задържан за 72 часа. Прокуратурата повдигна обвинение за умишлено убийство на бившия рейнджър. Тялото на жертвата беше намерено в къщата на мъжа в покрайнините на Сопот. Според самопризнанията му, двамата са имали неуредни финансови отношения. Първоначалната версия на разследващите беше убийство от ревност, но в последствие стана ясно, че Светослав и Десислава не са имали любовна връзка. Рейнджърката Десислава Стоянова, която беше в неизвестност, е убита по особено жесток начин.  Десислава Стоянова е била убита  преди седмица, казват от полицията. Задържаният рейнджър сам показал на криминалистите шкафа в къщата си, където прибрал тялото на жената. Направил частични самопризнания, от които става ясно, че неуредени финансови отношения са причина да нападне Десислава. Старши комисар Атанас Илков, директор на ОД на МВР-Пловдив, обясни, че убитата е дала  личния си автомобил на Светослав да го ремонтира, той от своя страна го закарал в една автоморга в Сопот, където е намерен от полицията смачкан, подготвен за скрап. Светослав  не е успял да получи пари за предадения автомобил, тъй като документите за него останали в убитата.  „Две седмици  е стояла без автомобил и  се предполага, че му е потърсила  сметка, че автомобилът и го няма  и това е бил мотивът за възникване на скандал между тях”, каза още комисар Атанас Илков. Рейнджърът притежавал добри бойни умения и нанесъл смъртоносни удари в главата на Десислава. Според данните от аутопсията жената е била удушена. Съседите му разказват, че миналата година прогонил бившата си приятелка, след като я набил. Десислава Стоянова живеела на квартира близо осем години в Карлово. Съседите я познават като  любезна  жена, имала дете,което обаче живеело при баща си. Според съседи Десислава е изчезнала още преди десетина дни. За извършеното  убийство Светослав може да лежи в затвора от 10 до 20 години.    ", "date": "2018.12.10", "title": "Прокуратурата ще поиска постоянен арест за бившия рейнджър, обвинен в убийство"}
{"url": "http://epicenter.bg/article/Rusiya-izleze-na-vtoro-myasto-v-sveta-po-prodazhba-na-orazhie/170326/4/0", "text": "През 2017 година делът на Русия в общия обем на първите100 производители на оръжие е 9,5 на сто. За това информира руската телеграфна агенция ТАСС, като цитира данни на Института за изследване на мира в Стокхолм. Руските военни компании излизат на втора позиция след САЩ, като изместват от нея британските си колеги. За това свидетелстват данните от последния доклад за състоянието на световното военно производство и износ на оръжие. Стокхолмският институт ги публикува в понеделник. В статистиката се включват сведения за първите 100 водещи производители на оръжия. Великобритания е заемала втора позиция от 2002 година до 2016 година включително. В парично изражение общият обем на оръжейните продажби на първите 100 компании през 2017 г. е 398 милиарда и два милиона щатски долара. В проценти това е с 2,5 на сто повече в сравнение с предишната 2016-та и с 44 на сто в сравнение с 2002 година. Тогава се появяват първите сравнителни данни, а информация за Китай все още няма. По този начин в 2017-та за трета поредна година се регистрира ръст на износа на оръжие от водещите световни производители в сектора.    ", "date": "2018.12.10", "title": "Русия излезе на второ място в света по продажба на оръжие"}
{"url": "http://epicenter.bg/article/Kancho-Stoychevg--/170362/11/0", "text": "- Аз бих я определил, за съжаление, като поредната загубена за България година. Загубена от гледна точка на възможностите и необходимостите да се правят реформи. Това е 10-та поредна загубена година. В страната цари едно съвършено погрешно схващане за политиките и то обхваща управляващите и главно управляващата партия ГЕРБ. Раната да се засипва с пари, нищо по-погрешно няма, защото засипването на проблемите с пари не ги решава, само реформите решават проблемите. Технологията, която използва властта, за да се удържа на власт, а не за да управлява е именно най-скъпата и най-неефективната. На това вероятно се дължи и „огромният успех“, който страната завоюва – да бъдем трайно последни в Европа. Хората наистина побесняват, когато се говори непрекъснато каква прекрасна власт имаме и какви милиони и милиарди се раздават, а всъщност страната е последна така, както никога не е била. - Аз не мисля че имаме кой знае колко по-различни сюжети. Да, имаме нова коалиция, която управлява. Това беше първата цялостна година на управлението на тази коалиция. И всъщност видяхме много сериозни проблеми както вътре в коалицията, така и в малката коалиция, в която са „Обединени патриоти“. Всичко това са предпоставки за една още по-напрегната 2019 г., в която най-вероятно проблемите, които видяхме през 2018 г. ще кулминират и в двата формата на коалицията. - Не, разбира се. Защото се ходи, пак повтарям след проблемите. Реагира се само когато има протест. Т.е. стигна се до едно извратено поведение, за да се случи нещо, което е напълно нормално, желателно и да може да бъде третирано като проблем, то не се случва, нищо не се предприема дотогава, докогато 3, 5, 8, 50, 5 хиляди, няма никакво значение колко хора започват да викат и да крещят. Това не е управление. Пак повтарям, това е начин да се удържа властта. Управлението е нещо, което планира напред, прогнозира проблемите. Не всички могат да бъдат прогнозирани, но голяма част от тях могат. Най-вече управлението е онова нещо, което реформира. То е постоянно реформиране с оглед по-ефективно управление и разходване на средствата. А сега средства се изразходват по най-безобразен начин. Най-неефективно. Ние пълним непрекъснато огромни бюджетни дупки. Тържествено ни се обяснява „ето, давам“ – давам в единствено лице, още 100, още 500, още не знам си колко милиарда. Нищо не следва от това, че даваш. Следва загубени обществени пари, които отиват на вятъра. Ние имаме система за сигурност, която сме на първо място в Европа по брой персонал и същевременно в МВР 95% от разхода отива за заплати. Може ли тази система да работи нормално? Очевидно не може. Трябват ли ни 60 хиляди души? Явно не ни трябват. Спокойна ли е страната, хората спокойни ли се чувстват? Очевидно, че не се чувстват, очевидно не се върши работа. Същото е в здравеопазването. За няколко години имаме утрояване на бюджета. Някой да е доволен? Или пък да сме се увеличили, да сме станали от 6 милиона на 12 милиона? Не сме станали, напротив – намаляване. Това е начин на управление, което аз не наричам управление. Това е начин на упражняване на властта, това е властване. Докато ние българите не разберем, че властване е едно, а управление е друго, няма да успеем да променим страната към по-добро. Да, властването изисква определени качества. Управляващите ги имат. Те успяват да взимат и да удържат властта. Напълно безсмислено от гледна точка на резултат. - За съжаление промяна има и тя е за лошо. Става дума за все по-дълбоко разделение в обществото и за пропаст между отделните политически сили и политически крила. Това не е добре за страната, тъй като характерът на проблемите, които имаме върху себе си е такъв, че ние днес за съжаление нищо няма да успеем да направим. Виждате, че с всеки изминал ден, обединението става смешна дума, не само невъзможна. Така че ни очаква, според мен през 2019 г. катарзис, сблъсъци, най-вероятно ще трябва да платим за безплатното до този момент удоволствие да бъдем свободни, за да можем да вземем страната в ръцете си и да я направим по-ефективна в интерес на хората, а не в интерес на управляващите. - Те са по две линии. Едното отношенията в коалиция и голямата, и малката на политическо равнище. Основният проблем, основната сюжетна линия, е както знаем много добре, материалното благосъстояние на хората. То не просто стагнира, но ще видим още в края на месец януари, че с новите сметки за ток, парно, енергия, еластичността на бюджета на хората е изтъняла и не е вече въпрос и само за еластичност на бюджета на домакинствата. Като че ли напоследък наблюдаваме непримиримост и нетърпимост към този начин на ръководене на страната. В крайна сметка дори и най-доброто управление се изчерпва и се изтърква. В случая имаме вече 10 г., на хората им писна. - Да, действително Радев е активен, активен е в рамките на това, което му позволява Конституцията. Знаем, че това не е кой знае колко много, но така или иначе никой не може да запуши устата на президента. Той се опитва да бъде говорител на масовите настроения на хората. Опитва се да бъде коректив. И в този смисъл изпълнява функцията си. - Има ерозия на доверието към управляващите. То отчетливо се забелязва. Тенденцията е категорична. Колкото при опозицията, по-скоро регистрираме една права линия, едно сравнително високо, може би максимално за опозицията, в лицето на БСП, равнище. Едва ли БСП може да вдигне над тези проценти, които събира електорални нагласи. Но за сметка на това пък виждаме намаляване на подкрепата за управляващите. Така че, ако нещо ще се случи, ще се случи по линия на намаляване подкрепата за управляващите, а не толкова за някакъв ръст на опозицията. - Аз виждам някакъв факт, който общественото мнение единодушно да отчита като успех. Сега, безспорно успех е, че сме живи, че не сме измрели. Безспорно успех е, че няма ядрена война, дано да няма. Но нищо повече от това не виждам. Няма такъв факт, който в българското масово съзнание да се отчете като успех. Нито сме спечелили световното по футбол, нито нещо друго се е случило в икономиката.   - Не само в България. Ние не сме изключение, но особено и у нас, пропастта между управляващи и управлявани е голяма. За да се случи нещо, тази пропаст трябва да бъде запълнена, трябва да бъде намалена. Само тогава може да се получи чуваемост. Ние наблюдаваме една капсулирана власт, която реагира само когато има крясък под прозореца, само тогава когато вече е късно. И освен това реагира по начина, по който само гарантира удържането на властта, а не решаването на проблема. Т.е. изсипват се някакви пари, които са нашите пари. И няма да може по този начин да се продължи страната, защото обществената търпимост намалява. И най-вероятно през 2019 г. тя ще се изчерпи. - Но пък има шансове. Все пак имаме управляващи, които ако чуят какво толкова много хора им казват и говорят, и ако предприемат наистина не толкова козметика и удържане на властта, а реални реформи, променят поведението си, дай Боже, тогава това би било по-добрият вариант, отколкото да сме на улицата.  ", "date": "2018.12.10", "title": "Кънчо Стойчев: За няколко години бюджетът се утрои, но никой не е доволен!"}
{"url": "http://epicenter.bg/article/Plenitelen-dirigent/170348/6/0", "text": "    В ранна ноемврийска утрин на 1990 г. телефонът продължително иззвъня. Басовият глас на моя голям приятел  бе тревожен, треперещ:   И простена.   Това съобщение ме потресе. Та Емил Чакъров вече бе запътен към върховете на световното музикално изпълнителско изкуство! Акламираха го на най-високи сцени: Залцбургския музикален фестивал, Берлин, Виена, Лондон, Ню Йорк, Чикаго, Хюстън, Барселона, Париж, Рим, Амстердам, Ленинград, Москва, Токио, Прага... Беше влиятелен посланик на България в най-авторитетни кръгове на международния музикален живот. Назначението му за постоянен гост-диригент на световноизвестната Ленинградска филхармония „Дмитрий Шостакович“ бе израз на изключителна оценка. По молба на г-жа Даниел Митеран на 6 февруари 1989 г. дирижира концерта при откриването на новата опера на Бастилията.     Емил Чакъров беше асистент, най-близък помощник и приятел на гениалния Херберт фон Караян в прочутата Западноберлинска филхармония, на неотразимите музикални фестивали в Залцбург. В родината Емил Чакъров също завоюва висок творчески авторитет. Молех се ужасният инцидент в Хюстън да не приключи зле; да даде поука на маестро Е. Чакъров повече да се щади. Защото той наистина нехаеше за здравето си. Животът му бе изпълнен с всекидневни сложни музикални занимания – ангажиментите му по цял свят бяха начертани за години напред.           Неговият забележителен импресарио Мишел Глоц, който бе почитател на българската култура, постоянно ме информираше за лечението на Емил във Франция. Уви, въпреки положените големи грижи от прочути медици, сърцето на очарователния млад диригент не издържа. Изключителният път на Емил Чакъров в световната музика приключи на 4 август 1991 г. Посрещнахме го в затворен ковчег. Неописуема бе тъгата на неговата сестра, близки, приятели и почитатели. Родината му отреди място сред първенците на българската духовност.   Налице са много публикации, книги, най-авторитетни оценки от големи ценители, които отразяват краткия, но плодотворен път на родения в Бургас маестро Емил Чакъров. Възпитаник на Музикалното училище в морския град и на Българската национална консерватория, твърде рано се откроява като ярко музикално дарование. Негови учители – професорите Панчо Владигеров, Любомир Пипков, Влади Симеонов и други известни педагози, му чертаят световна кариера.   Дирижираше 41-та симфония „Юпитер“ от Волфганг Амадеус Моцарт със създадения от него оркестър „Симфониета“. Бяхме един до друг с неповторимия маестро проф. Панчо Владигеров, който възкликна: „Туй момче ще се прочуе и ще прослави България...“    се представи блестящо на международния конкурс за млади диригенти на Херберт фон Караян. „Емил Чакъров е откритието на конкурса“, категоричен бе проф. Стреземан, главен интендант на Западноберлинската филхармония и председател на авторитетното жури.   По време на обучението най-големият диригент Херберт фон Караян се впечатлява от творческите възможности на блестящия млад диригент и го привлича за свой асистент, който неведнъж замества великия маестро в Берлин, Залцбург, Виена...   Ала не тръгна да търси лесна и евтина сполука, а се завърна в отечеството. През 1972-1974 г. дирижираше Пловдивската филхармония. Творческото му сътрудничество с виртуоза диригент Добрин Петков оставя трайна следа в професионалното му израстване. В София младият музикант създаде оркестър „Симфониета“ и увенча усилията на младия творчески състав с вълнуващи майсторски концерти в престижната зала „България“.   И тъй от гнездото на родната музика Емил излетя за своя висок полет в просторите на световното музикално изкуство. Бивайки служебно в големи центрове на музиката, с вълнение съм чел афиши и реклами за концертни изяви на младия диригент с участието на артисти с международна известност. Бях силно впечатлен от високата оценка на изпълнението под диригентската му палка на концерти в Рим, Виена, Париж, възнаграждавано с овации от публиката. В гримьорните виждах изморен, но вдъхновен артист, който не коментира току-що състоялия се успех, а разказва за следващите си гастроли.   Нямаше „прозорец“, както се изразяват артистите, за идните три-четири години. А се отзоваваше на всяка наша покана и дирижираше симфонични оркестри, постановки в Националната опера.               Невероятният Херберт фон Караян, с когото вече ни свързваха отлични творчески връзки, прецени, че Зала 1 може да стане световна музикална сцена. Изпрати личния си екип за подобряване на акустиката и насърчи намерението ни да създадем фестивален оркестър, привличайки най-добрите инструменталисти. Увери ме, че такъв оркестър може да стане основата и на престижен международен музикален фестивал. Важното било да се ангажира утвърден, известен диригент. „Оркестри и фестивали не се правят само с добри намерения, виртуози, спонсори и компетентна публика. Първото условие за успех е диригентът. В много случаи неговата палка може да се окаже вълшебна... Мислете за диригент от ранга на Емил Чакъров.“   Знайно е, че в артистичните среди взаимните оценки не са еднозначни, а дори твърде често са противоречиви. Това се отнася не само до българската артистична среда. Посъветвах се с най-известни диригенти. Добрин Петков назова само името на Емил Чакъров. Същите похвални думи чух и от доайена проф. Асен Найденов, от добилите европейска известност хорови диригенти професорите Васил Арнаудов и Георги Робев, от композитора и мой заместник в Комитета за култура проф. Димитър Тъпков... Емил Чакъров оцени доверието, изрази желание да помага, но смяташе, че големите му ангажименти в чужбина няма да му дадат възможност да отделя достатъчно време за работа и в София. Помолих за съдействие неговия импресарио – Мишел Глоц, който представляваше Херберт фон Караян и Алексис Вайсенберг, както и други световни звезди. Използвах негово идване за поредния подбор на студенти от Консерваторията, за да обсъдим идеята за Новогодишен музикален фестивал. Световноизвестният импресарио М. Глоц където седне и стане, постоянно говореше, че няма друга страна като България с толкова много млади таланти.   Мишел Глоц предприе необходимите стъпки, успя да предоговори някои ангажименти на Емил Чакъров. По време на една от проявите на ЮНЕСКО в Париж дълго обсъждахме проекта с бъдещия диригент. „Ще се хвърля в тази неизвестност, но ако нищо не се получи, ще моля, когато се разочаровам, да не ми се пречи да си продължа по пътя...“   Емил Чакъров пристъпи към широкомащабна подготовка за формирането на фестивалния оркестър. Проведе конкурс и попълни всяка партия с най-добрите артисти от симфоничните и оперните оркестри, които имаха и творчески, и материален интерес да се включат в състава. Закупихме нови инструменти за цели групи от оркестъра; снабдихме ги и с необходимите удобства за пътувания при бъдещите гастроли в Европа и по други континенти. Немалко от разходите бяха осигурени от фонд „13 века България“. По препоръка на Херберт фон Караян неговият записен екип, оглавяван от Мишел Глоц, организира в НДК модерно студио за записи на грамофонни плочи, компактдискове, филми, телевизионни и видеопрограми. Мечтаехме нашият Новогодишен фестивал да бъде своеобразно отражение на летния и Великденския фестивал в града на Моцарт.  Мирела Френи, Николай Гяуров, Елена Образцова, Анна Томова-Синтова, Гена Димитрова, Никола Гюзелев, Райна Кабаиванска, Хосе Карерас, Агнеса Балса, Катя Ричарели, Дворжски, Александрина Милчева, Николай Геда, Стоян Попов, Никола Николов, Калуди Калудов, Михаил Светлев, Крис Мерит, Юри Мазурук, Алексис Вайсенберг, Наталия Гутман, Минчо Минчев, Иво Погорелич...   Пианистът виртуоз Алексис Вайсенберг, който се гордееше, че е български ученик на проф. Панчо Владигеров, провеждаше майсторски класове с надеждни млади артисти, които бързо добиха известност. Големи модни централи и известни художници уреждаха изложби, съпътстващи програмите. Направиха се записи на класически музикални творби, които влязоха във фонда на най-престижни музикални къщи. След като изкупи почти всички европейски записни компании, крупната фирма „Сони“ стартира на международния пазар със записи на опери, кантатно-ораториални творби и концерти на фестивалния оркестър. Приходи от записите и днес постъпват в Националния дворец на културата.   Емил Чакъров организира успешни турнета на оркестъра с участието на известни солисти в европейски страни. Стана ми драго, когато президентът на Федерална република Германия Рихард фон Вайцзекер, който беше и голям познавач на класическата музика, при откриването на дните на българската култура в зала „Бетовен“ в Бон изрази възхищение от майсторството на нашия фестивален оркестър с диригент Емил Чакъров и от големите български певци и хорове.   Гости на Новогодишния фестивал бяха прочути изпълнители, диригенти, композитори, музиковеди, критици и ценители на музикалното изкуство от много страни. Някои от тях се приобщаваха към програмите на фестивала и излизаха с конкретни идеи за сътрудничество. Един от най-големите съвременни композитори – Джанкарло Меноти, който се ползваше с голям престиж в Италия, Америка и по света, изрази желание да участва със своя творба в бъдещи изяви на оркестъра и фестивала.           Емил Чакъров вложи цялата си творческа енергия и дарба в управлението на оркестъра и завоюва много високо художествено равнище. Новогодишният музикален фестивал в НДК се нареди сред най-популярните музикални празници в България и Европа; превърна се в културно явление. Разчиташе на сътрудничеството на генералния директор Владислав Панов, на заместник-директорите по художествената част на НДК – Пламен Карталов, когото привлякохме от Русенската опера, и на Христо Друмев, директор на културния дом „Витгенщайн“ във Виена. Скоро след това Христо Друмев оглави НДК и допринесе за мащабната конгресна и концертна дейност на Националния дворец на културата.   Неотлъчно до Емил Чакъров бе приятелят му, административният директор на Фестивалния оркестър Добрин Памуков.   Настъпиха съдбовните промени в обществено-политическия ни живот през есента на 1989 г. Новите властници – бивши мои колеги, не гледаха с добро око на международния престиж и успехите на културата и спорта.       Посъветвах го да не се отказва, но той беше непреклонен. Отново помолих Емил Чакъров и Стоян Михайлов, заместник-председател на Министерския съвет (16 ноември 1989 – 8 февруари 1990), да не се допуска провал на насрочения фестивал. Програмата се изпълни. За последно! Така приключиха великолепните артистични прояви в страната на незабравимия Емил Чакъров.   Връзките ни продължиха по телефона и с писма. Той най-любезно ме канеше на почивка във вилата му в Монако. Постоянно подчертаваше, че ако културното развитие на отечеството се нуждае от неговото изкуство, винаги мога да го потърся за съпричастие.   Маестро Емил Чакъров живя кратко, но сътвори значимо музикално дело. Отиде си от тоя свят без реквиемни акорди, далеч от телевизионни камери... Ала чудесното изкуство, което създаде само за няколко години млад живот, го надживява – остава тук, при хората.  ", "date": "2018.12.10", "title": "Георги Йорданов за Емил Чакъров: Един пленителен диригент"}
{"url": "http://epicenter.bg/article/Kobrata-se-prisaedini-kam-legendite-Mohamed-Ali-i-Mani-Pakyao/170366/8/0", "text": "Кубрат Пулев официално е част от екипа на една от най-големите промоутърски агенции \"Топ Ранк\". Кобрата напусна Зауерланд и офертите към него не липсваха, но боксьорът ни е избрал да подпише договор с една от най-влиятелните личности в бойните спортове- 87-годишния Боб Аръм, а за сделката се похвалиха в социалните мрежи лично от агенцията.   Боб Аръм е работил с истински велияич в бойните спортове като Мохамед Али, Мани Пакяо, Оскар де ла Оя, Шугар Рей Ленърд, Джордж Форман и Ивендър Холифийлд. На 7 декември пък боксовата библия - списание \"Ринг\" - постави на 10-о място сред боксьорите в тежка категория Пулев.   \"Много съм щастлив да съм тук и да работя с \"Топ Ранк\". Започвам да тренирам тук и мисля, че ще имаме голямо бъдеще заедно. След ерата Кличко сега е много интересно. Имаме 5-6 топ боксьори. Аз съм тук, ще се бия тук. През следващата година ще се опитам да стана световен шампион тук. Джошуа, Фюри са добри боксьори. Тайсън, не Хюи. Защото аз победих Хюи Фюри, може би следващия път – Тайсън. И Джошуа, и Фюри са добри боксьори. Уайлдър също. Но няма толкова добра техника. Мисля, че аз съм по-добър\", заяви Пулев при подписването на договора с Топ Ранк.    Източник: Канал 3", "date": "2018.12.10", "title": "Кобрата се присъедини към легендите Мохамед Али и Мани Пакяо"}
{"url": "http://epicenter.bg/article/Nameriha-sled-50-godini-izgubeniya-portfeyl-na-Dayan-Kiytan/170341/10/100", "text": "Потфейл, принадлежал на актрисата Даян Кийтън и изгубен от нея преди 50 години, е бил ненадейно намерен в касета в стар склад в градче в щата Ню Йорк. Откритието било направено от мъж, чието хоби е да купува отдавна изоставени касети за депозит и да продава на търг съдържанието им, пише \"Монитор\".  Според разказа му пред медиите, находката изглеждала най-обикновен портфейл, съхраняван в покрита с прах кутия. Когато обаче го отворил, вътре се оказали трийсетина снимки и шофьорска книжка, издадена през 1966 г. в Калифорния на името на някоя си Даян Хол. Името нищо не му говорело, но жената на снимките му се сторила позната и той си спомнил, че е виждал това лице сред актьорите от филма „Кръстникът“. Всъщност се оказало, че Даян Хол е истинското име на звездата от „Ани Хол“ на Уди Алън и още десетки известни ленти, а Даян Кийтън е артистичният й псевдоним.  След няколко напразни опита да влезе в контакт с актрисата, мъжът решил да използва Туитър. Този път акцията се оказала успешна. „Това е щура история. Не си спомням за случая, но не съм изненадана, защото много пъти съм си губила портмонето. Благодаря ви!“, пише Даян Кийтън в своя профил.  Установило се, че по онова време касетата за депозит била ползвана от пилот от гражданската авиация на САЩ.", "date": "2018.12.10", "title": "Намериха след 50 години изгубения портфейл на Даян Кийтън"}
{"url": "http://epicenter.bg/article/Zimna-salata/170399/9/44", "text": "рулца от раци - 200 гр картофи 1 бр. моркови яйца - 2 бр. кашкавал - 50 гр червена чушка магданоз кисело мляко сол черен пипер Нарежете рулцата от раци, чушките и настържете кашкавала. Четете още: Зелена салата със смокини Сварете картофите и морковите, изчакайте ги да изстинат и ги нарежете на ивици. След това сварете яйцата и ги нарежете също.   Смесете всички съставки, споменати по-горе в купа, без кашкавала, добавете малко сол и черен пипер на вкус и разбъркайте.   Върху овкусената салата излейте киселото мляко и сложете настъргания кашкавал най-отгоре и салатата е готова.", "date": "2018.12.10", "title": "Зимна салата"}
{"url": "http://epicenter.bg/article/Kark-Daglas-na-102-godini--Blagodaren-sam-za-vsichko--koeto-poluchih-prez-zhivota-si-/170343/10/100", "text": "Легендата на холивудското кино   отпразнува вчера своя  Той заяви, че е благодарен за прекрасния живот, който е имал, но е притеснен за това  , съобщава ДПА.   Дъглас празнува в тесен семеен кръг, а на партито присъстваха всичките му деца и внуци. Синът му -  , публикува във Фейсбук прочувствено видео с посланието: „Ч “ също не пропусна да отбележи в социалните мрежи рождения ден. Тя също публикува видео, а нейното послание бе: „Честит рожден ден на най-красивия мъж! Обичаме те, Кърк“   , че най-добрият му приятел от златните години на Холивуд - Бърт Ланкастър, вече не е сред живите. „Аз му виках Бойт, а той ме наричаше Коик!“, спомня си ветеранът.   Все пак на рождения ден на Дъглас бяха поканени и уважавани имена от киноиндустрията, като Стивън Спилбърг, Джефри Канценбърг и Рон Майър.   Като н , екранният Спартак си пожела да има мир по света за нашите деца и внуци.   „Днешните времена са станали доста сурови, би ми се искало хората да се отнасят един към друг с повече уважение и доброта“, доверява рожденикът.   Източник: Дарик", "date": "2018.12.10", "title": "Кърк Дъглас на 102 години: Благодарен съм за всичко, което получих през живота си "}
{"url": "http://epicenter.bg/article/Zhurnalistat-Piars-Morgan--Stanah-zhertva-na-Megan--Izpolzva-me--za-da-se-izdigne--a-posle-me-zahvarli/170357/10/100", "text": "Светът се дели на два типа хора: Такива, които харесват Меган Маркъл и такива, които почти я ненавиждат.   Херцогинята на Съсекс се радва както на вълна от обожание, така и на много омраза, а един от най-големите ѝ врагове е Пиърс Морган. Прочутият журналист е известен с характерното си отношение към звездите, а вчера се произнесе и относно любимата на принц Хари.   Самият той споделя, че негативните му чувства към нея съвсем не са безпочвени. Оказа се, че двамата дори са били приятели в миналото.   „Всичко започна през есента на 2015-а., когато реших да последвам в Туитър няколко изгряващи звезди от сериала „Костюмари“ и г-ца Маркъл беше една от тях. Само след няколко минути получих лично съобщение от нея: Привет, благодаря за последването. Аз съм ви голям фен.“ Аз ѝ отговорих и в следващите месеци продължихме да си пишем. Говорехме си по всякакви теми – от насилието в САЩ до благотворителното ѝ пътуване до Руанда за ООН, както и общата ни омраза към снимките рано сутрин, които обикновено започват в 4 ч. По това време аз трябваше да се снимам „Добро утро, Великобритания“, а тя „Костюмари“. Тя дори ми изпращаше предварително епизодите на сериала, за да коментираме интересни истории покрай снимките, още преди да са излъчени сериите. Тя ме запозна с друга звезда от продукцията – Рик Хофман, с когото е изключително близка, по негови думи тя му е като сестра. Малко след това той дойде във Великобритания и аз го поканих в предаването ми. Никой не знаеше кой е, защото сериалът беше популярен главно в САЩ, но реших да направя интервю с Рик и се получи чудесно. После изпратих снимки на Меган, която беше много радостна от факта, че той е бил на гости в предаването ми.   През юни 2016 г. тя ми писа, че е в Лондон за седмица заради турнира „Уимбълдън“. Тогава се видяхме в един местен пъб, който се намира съвсем близо до двореца Кенсингтън, където живее тя сега. Говорихме си час и половина, беше много приятно. Т  Дори поиска съвет за кариерата си от мен. Малко след като я изпратих до такстио тя ми изпрати няколко мили съобщения, за да ми благодари за разговора и че много би искала да се видим отново. Дори няколко часа по-късно сподели в Туитър, че е радостна, защото се е видяла с добър свой приятел, визираше мен.   След като се видяхме тя излезе на няколко срещи с принц Хари и не ми се обади повече. От тогава не сме общували. Рик Хофман също спря контакта си с мен. Опитвах се да се свържа с него, но той не ми отговаряше. Малко след сватбата на Меган през май получих изненадващо съобщение от него: „Пиърс! Съжалявам, че не ти отговарях! Трябва да ме разбереш. Щом разбрах за Меган и Хари, трябваше да спра да говоря за нея, заради уважението ми към нея. Много ще се радвам да се видим отново в любимия ти пъб. Обичам те, приятелю!“ Разбира се, че не му отговорих. И не, нямаше как да го разбера. Истинските приятели не се заличават за година и половина. Грубо е. Това, което направиха и двамата беше наистина много грубо. Бях станал жертва на двама второразрядни актьори, които ме използваха, за да се издигнат в кариерата си. И когато се появи принц Хари бях напълно забравен, сякаш съм някакъв боклук. Че кой съм аз? Бивш редактор във вестник. Защо пък да не бъда грубо пренебрегнат? Цялата ситуация ме накара да бъда циничен и мнителен към г-жа Маркъл. И поведението ѝ, след като се омъжи за принц Хари продължава да ме съмнява и не променя отношението ми към нея. Тя винаги получава това, което иска и ако откажеш да ѝ дадеш това, за което те моли, просто те захвърля.    Тя успя да си уреди роля в „Костюмари“ и го заразя. Какво се случи със семейството ѝ? Никой не беше поканен на сватбата и тя напълно отказва да контактува с тях. А горкият ѝ болен баща? Напълно забравен и отрязан от нея, борещ се сам с цялото медийно внимание, което получи заради нея.    за да го замени с нов бляскав живот, който включва единствено кралицата, Мишел Обама и семейство Клуни. Единственият човек, който успя да си заслужи място в новия ѝ живот е майка ѝ. За съжаление обаче  . Постоянно се намират разни източници, които издават тъмни тайни от предишния живот на Меган. Някои  , като например неблагодарното ѝ отношение към прислужващия персонал в двореца. Факт е, че личният ѝ асистент Мелиса Тубати напусна през сълзи и огорчена, само 6 месеца, след като започна да работи с нея.   Според тях тя е изключително капризна и започва с прищевките си по електронната поща още в 5 ч. сутринта и е настоявала в деня на сватбата да има освежители за въздух в храма „Сейнт Джордж“. Разбира се, това изискване е било абсурдно и категорично е отхвърлено. Смея да твърдя, че щом част от персонала в двореца издава подобна информация, то със сигурност тя е вярна. И ако трябва да бъде честен, познавайки я, не съм никак изненадан.   , в който ме обвиняват някои от вас. Това е абсурдно. Причината за негативните ми чувства е далеч по-проста.  , която получи ролята на живота си и би дала всичко, за да я запази. Тя е прекарала повече от 20 години от живота си да се сближава с разни хора и в момента, в който те вече не са ѝ от полза, просто ги зачерква. Дори не си прави труда да каже „Чао, загубеняко!“ Знам, че е така, защото и аз бях един от тях. Но ето, че сега тя е сред хора, с които не може да си играе. Ако се опиташ да прецакаш кралското семейство или да настояваш то да прави това, което ти искаш, ти се обръщаш срещу системата.  Източник: woman.bg", "date": "2018.12.10", "title": "Журналистът Пиърс Морган: Станах жертва на Меган! Използва ме, за да се издигне, а после ме захвърли"}
{"url": "http://epicenter.bg/article/Meksikanka-e-novata-Mis-Svyat-2018-/170359/10/99", "text": "Ванеса Понсе де Леон е новата Мис Свят 2018, съобщава АФП. 26-годишната Мис Мексико беше коронясана на бляскава церемония на тропическия китайски остров Хайнан.   Ванеса е модел, работи като доброволец в организация, подпомагаща мигранти, има диплома по Международен бизнес и е в борда на директорите на рехабилитационен център за момичета, претърпели насилие. Тя получи короната от миналогодишната победителка Мануши Чхилар от Индия в крайбрежния град Саня, където се проведе 68-та церемония на престижния конкурс за красота.   Първа подгласничка стана Мис Тайланд – 20-годишната студентка по Бизнес администрация. Николене Пичапа Лимснукан, Мис Беларус – Мария Василиевич, Мис Ямайка – Кадиджа Робинсон и Мис Уганда - Куин Абенакио се наредиха в първата петица.   Финалът на конкурса Мис Свят се провежда за осми път в китайския град Саня, който бе домакин за пръв път през 2003 година.    Източник: Канал 3", "date": "2018.12.10", "title": "Мексиканка е новата Мис Свят 2018 "}
{"url": "http://epicenter.bg/article/Shakira-skrila-14-5-miliona-ot-danachnite-v-Ispaniya/170364/10/100", "text": "Популярната колумбийска певица Шакира е укрила данъци в размер на 14,5 милиона евро в Испания за периода 2012-2014, e установил фискът на пиренейската държава, съобщава в. \"Паис\".   Прокуратурата ще предяви иск срещу певицата в най-скоро време, тъй като тя не е платила дължимите подоходен данък и данък върху имуществото. От 2011 година Шакира живее в Барселона с Жерар Пике, защитник в испанския футболен отбор \"Барселона\". Според испанските закони гражданин, който пребивава на територията на страната над половин година, става данъчно задължен в пиренейското кралство. Това означава, че той трябва два плаща данъци върху всичките си доходи, в това число и на тези, получавани в чужбина. Следствието не изключва, че Шахира давала вид, че живее на Бахамските острови, за да избегне плащането на данъци в Испания.   Източник: Канал 3", "date": "2018.12.10", "title": "Шакира скрила 14,5 милиона от данъчните в Испания"}
{"url": "http://epicenter.bg/article/2018-ta-e-godinata-na--efekta-Uaynstiyn--Zashto-zvezdite--quot-izvadiha-quot--nayave-istorii-otpredi-godini/170376/10/99", "text": "След разкритията на в. \"Ню Йорк таймс\" и на сп. \"Ню Йоркър\" за сексуалните посегателства, извършени от влиятелния холивудски продуцент  , отминаващата 2018 година логично стана годината на повсеместния \" \".   В навечерието ѝ  даде нов импулс на създаденото още през 2006 година от цветнокожата правозащитничка  движение \" \" за разкриване на сексуални посегателства и за подпомагане на жертвите.   През 2018 година инициативата се разпростря по целия свят, като в някои страни движението запази оригиналното си име, а в други името му беше променено. В Бразилия например то се нарича \" \", в Италия - \" \", а във Франция и франкофонския свят - \" \".   На 1 януари 2018 година настъпи нова фаза на \" \"- създаването на движението \" \", съобщено в отворено писмо в \"Ню Йорк таймс\", подписано от над 300 влиятелни жени от шоубизнеса. Според инициаторите на движението изкореняването на сексуалния тормоз на работното място ще бъде възможно, ако първо се разреши проблемът с неравенството, защото в дисбаланса на власт се корени всяко поведение на тормоз.   Постепенно \" \" прерасна в борба срещу сексуалния тормоз не само в шоубизнеса, но и навсякъде другаде. Инициативата се трансформира и в борба за равни възможности за мъжете и жените, за повече власт за жените, за по-голямо интегриране на различните. Идеята веднага беше заимствана и във  , където над 100 знаменитости застанаха зад инициативата \" \".   През годината медиите бяха залети от разкрития на знаменитости за сексуални посегателства, които те са преживели или видели. Такива разкрития направиха  ,  ,  ,  и др.   Някои звезди избраха да говорят за това на престижни церемонии.  ,  и  го направиха на   в Кан, на връчването на наградите на    и на връчването на  а най-влиятелните жени в Холивуд.   Идеите \" \" и \" \" заразиха всички водещи прояви в света на шоубизнеса - в знак на съпричастност ,  ,  ,  . От церемонията на Гилдията на американските актьори отсъстваха набедени в сексуални посегателства звезди.   На  се проведе дискусия за сексуалния тормоз в киното, телевизията и театъра.   беше разтърсен от безпрецедентен протест на червения килим на 82 актриси, продуцентки и режисьорки, оглавен от председателката на фестивалното жури  .   Участничките в протеста поискаха равнопоставеност и край на сексуалния тормоз в киното. Числото 82 на участничките в протеста не беше случайно, защото едва 82 филма, режисирани от жени, са били включени в надпреварата за наградата \" \" на феста в неговата 71-годишна история.   стана обект на критики от \" \" заради \"токсичната мъжественост\" на конкурсната програма, в която имаше само един филм, режисиран от жена, и заради участието на продукции на обвинявани в сексуални посегателства режисьори.   На    водещите архитектки  ,  ,  ,    ,  и носителката на наградата Прицкер  организираха протестен флашмоб с призив за повече женско присъствие в архитектурата.   Кулминацията в света на шоубизнеса - церемонията по връчването на    беше изцяло в плен на двете движения и всички изказвания там бяха посветени на каузите им.   Логично в годината на \" \" и \" \" за лауреати на Нобеловата награда за мир бяха избрани двама души, които се борят срещу сексуалното насилие, използвано като оръжие във военните конфликти, а именно гинекологът от Демократична република Конго  , лекувал десетки хиляди жертви на изнасилвания, и язидката  , превърната в сексуална робиня от \"Ислямска държава\".   През 2018 г. имаше паметни речи и интервюта на активистки на \" \" и \" \". На наградите Златен глобус  произнесе вдъхновяващо слово за жените, които са били достатъчно силни, за да надигнат глас срещу насилието от страна на мъжете.   На церемонията на Гилдията на американските актьори  призова шоубизнеса да подкрепя жените, които най-после са започнали да \"разказват своите истории\".   На церемонията на Elle в чест на жените на Холивуд  заяви: \"Ние, жените в Холивуд, сме гласове. Ние имаме дълбоки мисли, и идеи, и вярвания, и ценности за света и имаме силата да говорим и да бъдем чути, и да се борим, когато се опитват да ни принуждават да мълчим\".   Пред \"Ню Йорк таймс\"  заяви, че ще \"бъде по-добре за мъжете, ако те започнат да уважават жените като равни на тях\".   Пред \"Венити феър\"  препоръча на \"сексуалните хищници\" в шоубизнеса да не се връщат под светлината на прожекторите, ако не са си извлекли поука от прегрешенията си.   Пред в. \"Гардиън\"  каза, че проблемът със сексуалните посегателства произтича от дисбаланса във властта и че жените трябват да получат повече права и повече икономическа свобода, за да имат повече контрол върху всички аспекти на кариерата си.   Пред Ройтерс  призова за повече \"видимост\" за жените режисьорки, дори за тези, с които е трудно да се работи.   Пред сп. \"Варайъти\"  каза, че извършилите сексуални посегателства трябва да бъдат съдени, защото съдебната система е важен елемент от демокрацията и се обяви за \"многообразна и справедлива работна среда\", в това число и в Холивуд, която да е отражение на света, в \"който живеем\".   А какво се случи през това време с първопричините на \" \" и \"   \"? След като беше отстранен от продуцентската си компания и от американската филмова академия,  беше обвинен за няколко случая на посегателства, а за разкритията си \"Ню Йорк таймс\" и \"Ню Йоркър\" получиха престижната награда Пулицър.   вече е обвиняван в посегателства от близо 400 жени.   Заради обвиненията от актьора  за посегателство над него, когато бил едва на 14 години, и заради последвали други подобни обвинения,  се раздели принудително с ролята си в сериала \" \", а  презасне всички сцени с негово участие във филма \" \", заменяйки го с  . През септември  получи осъдителна присъда за дрогиране и изнасилване на своя позната. Той е обвиняван от още 50 жени в изнасилване, дрогиране с цел сексуални отношения, сексуални издевателства над деца и непристойно поведение.   Във Франция  бе обвинен от 6 жени за изнасилване и посегателства, сред които Карин Изамбер и датско-белгийската актриса Санд Ван Рой.   В Швеция на 2,5 години за изнасилване бе осъден френският фотограф  , съпруг на шведската поетеса Катарина Фростенсон от Нобеловия комитет за литература към Шведската академия, връчващ Нобеловата награда за литература.   бе обвинен от общо 18 жени в сексуални посегателства и се твърдеше, че той налетял дори на    по време на обществена проява.   Този скандал, съчетан с обвиненията срещу Арно, че е издавал пред медиите имената на бъдещи нобелови лауреати, които научавал от съпругата си, опетни репутацията на  и много от членовете му подадоха оставка, а  реши да отложи с година присъждането на Нобеловата награда за литература.   В разгара на \" \" издирваният в САЩ за изнасилване на непълнолетна  породи критики с новия си проект \"Аз обвинявам\" за \" \", възприет като търсене на реабилитация чрез филм за несправедливо обвинен мъж.   , осиновената дъщеря на  и  , пък повтори обвиненията си от 1992 г. срещу осиновителя си, че ѝ посегнал, когато тя била дете. Отдавна Алън отрече тези твърдения, наричайки ги заговор за отмъщение на Фароу за това, че той я изоставил заради нейната осиновена дъщеря .   Подновените обвинения срещу него обаче съвпаднаха с новата му продукция \" \". Актьорите от филма побързаха да се дистанцират от режисьора и да дарят хонорарите си на организации, подпомагащи жертвите на сексуално насилие. Очакваната премиера на продукцията така и не се състоя.   Мюзикълът по филма на Алън \" \" беше свален от афишите на два щатски театъра, а в испанския град Овиедо, където има статуя на Алън, се надигнаха призиви за демонтирането ѝ.   Според статистика на новинарския сайт \"Вокс\" от април 2017 г. до септември 2018 г. обвинения са отправени към 252 знаменитости, сред които и  ,  ,  ,  ,  ,  ,  ,  ,  , вече покойният  .   Казусите \" \" и \" \" обаче породиха въпроси относно \" \". Пред в. \"Сънди таймс\"  предупреди, че творците, набеждавани в сексуални посегателства, и техните творби трябва да бъдат възприемани като две отделни неща.   Друга полемика около движението се завихри, след като 100 дами, сред които  , публикуваха във в. \"Монд\" статия, в която твърдяха, че \"изнасилването е престъпление, но настойчивото или несръчно ухажване, не е престъпно деяние, нито пък проявата на галантност е мачистка агресия\".   Текстът, който беше възприет като анти-\" \" манифест, изтъкваше, че инцидентите, касаещи тялото на жената, не накърняват непременно и нейното достойнство и че жената не трябва да е представяна като вечната жертва, защото тя не се свежда само до едно тяло, а има вътрешна свобода, която остава ненакърнима.   Манифестът породи скандал и  трябваше да обяснява, че по никакъв начин не е претендирала, че сексуалният тормоз е нещо добро. На нейна страна застана и  , която се обяви \"не срещу същността на \" \", а срещу негова форма\" и срещу оклеветяването.   Пред \"Пари мач\" пък  определи изобличаването на сексуалните посегателства в киното като \"смешно и лицемерно\" и заяви, че много актриси разпалват сексуалния пламък у режисьорите, за да получат роля, а после, за да не бъдат забравени, твърдят, че са били подложени на сексуален тормоз. Бардо добави, че за нея дори неприличен коментар за част от анатомията ѝ, би бил комплимент, а не обида.   През 2018 година бяха отправени редица нападки към обвинителките на    . Някои бяха критикувани, че са мълчали дълго. Срещу тези критики не помогнаха аргументите, че те са го правели, защото Уайнстийн е бил способен да съсипва кариери, както направи с  или  , разпространявайки слухове колко трудно е да се работи с тях.   Някои от обвинителките, като например известната с пиянските и разголените си изцепки  , направо бяха набедени, че сами са си виновни.   Най-много критики отнесе водещата фигура на \"Аз също\"    . В родината си  тя беше образно \"разкъсана\" и се наложи нейните съратнички от движението да излязат в нейна защита.   Критици на Ардженто дори си позволиха да я обвинят заради самоубийството на нейния партньор, кулинарния виртуоз  , на когото тя уж изневерила с френски журналист, възхитил се публично на нейните пламенни позиции срещу сексуалните насилници.   Полемиката около Ардженто се засили в края на лятото, когато \"Ню Йорк таймс\" написа, че тя е извършила сексуално посегателство над актьора  по времето, когато той бил непълнолетен, а после му платила голяма сума, за да си мълчи. Ардженто отрече, твърдейки, че е била обект на изнудване от закъсалия финансово Бенет. \r\n \r\n \r\n \r\n Пред нейни съратнички от \" \" тя обаче споделила друго и когато те го направиха обществено достояние, тя представи друга версия, в която действително имаше секс с непълнолетен, но по принуда на Бенет, който бил обсебен от нея и ѝ налетял при първия удобен случай.   Противоречивите обяснения на Ардженто задълбочиха скандала и тя беше изоставена от съратничките си от \" \", договорът ѝ за жури в популярно италианско музикално риалити беше прекратен, Си Ен Ен отказа да излъчва епизоди от кулинарното предаване на  с нейно участие, а адвокатите на  я нарекоха \"лицемерна\".   Сега Ардженто се бори да изчисти името си, но всичко това хвърли петно върху \" \" и мнозина се запитаха след толкова полемики дали времето на движението не започва да изтича.   Анализатори започнаха да си задават и въпроса \" \" и за производното движение \" \".   Премиерата на филма \" \" с изцяло женски състав беше възприета като успех за женското овластяване в киното, проповядвано от \"Времето изтече\". Критици обаче изтъкнаха, че ролите на жените във филма са \"мъжки\" и предупредиха, че когато жените претендират за равенство в киното, това не означава да получават \"мъжки роли\", а \"също толкова значими роли, като тези, които получават мъжете\".   Източник: Дарик", "date": "2018.12.10", "title": "2018-та е годината на „ефекта Уайнстийн“: Защо звездите \"извадиха\" наяве истории отпреди години"}
{"url": "http://epicenter.bg/article/Frenskoto-kino-ot-70-te---v-kultoviya-kalendar-na--quot-Ivet-feshan-quot-/170410/10/0", "text": "Модна агенция „Ивет Фешън“ официално представя новите лица като звездите на календара си за 2019 г.   Зашеметяващите модели, поемат водещата роля в тазгодишното лимитирано издание, озаглавено BELLES NOUVELLES (НОВИТЕ КРАСИВИ), вдъхновено от френското кино през 70-те години и посветено на колоритната история на парижката мода и на характерните факти, свързани с тази епоха. Всеки месец показва класически кадър и с него по оригинален начин описва интересни истории и любопитни моменти от времената, в които Бриджит Бардо беше истински идол.  Шест от новите музи на „Ивет Фешън“ застанаха пред обектива на култовия фотограф Васил Германов, облечени в стила на Сандра Клинчева, а за грима и косата на моделите се погрижиха Елиза Попова и Парашкев Тодоров – Финчи. Кадрите са заснети, както в студио, така и на различни локации в София.   Тази година страниците на легендарния календар ще красят Деси Савова, Илона Александрова, Белослава Хинова, Александра Митева, Таня Послийска и София Маджарова.   „Има нещо много специално в тазгодишната тема, която създава неустоим и почти магически баланс между класическо и съвременно. В основата на всеки образ се открива богатата история на някои от тези най-обичани френски филмови звезди от 70-те, които са представени по начин, който е ултрамодерен и същевременно излъчва оригиналност и стил. Това е невероятно красиво творение и то ясно показва, че въпреки че това време е отминало, неговите символи са все още актуални и харесвани до днес“, коментира Ивет Григорова собственик на агенцията.  Тази година \"Ивет Фешън\" заедно с E&S Watches and Jewellry ще презентира новият си календар на модно парти в club Teatro на 19 декември. Луксозното тематично издание се пeчата в лимитиран тираж и е комплимент към всички клиенти и партньори на агенцията. Календарът е познат на ценителите с тематичното си излъчване актуално за годината на издаване.  Агенцията ще събере най-успешните свои модели, популярни лица от родния шоубизнес и корпоративните среди, както и журналисти от водещи медии. Събитието ще бъде подгрявано от артисти от световна величина, румънския топ-диджей DJ Sava, поп звездата Шая Хансен и балет Nova. Всички гости на партито ще имат привилегията първи да получат емблематичното издание.  Предстоящата 2019г. ще бъде много специална за „Ивет Фешън“, тъй като агенцията ще отпразнува своят 25-годишен юбилей.  Модното парти се осъществява с подкрепата на: E&S Watches&Jewellery, Duni Royal Resort, KT International, VP Brands, Avendi, Moroccanoil, Corte Dilleto и ProConsult.   В модния бизнес само от половин година, но вече със силен пробив в Париж, където направи ревюто на Chanel по време на Fashion Week, а по-късно дефилира отново за грандиозната марка в Банкок. В Милано, Ню Йорк и Париж Бела вече е презентирана от най- успешната световна агенция Women Management. Скоро ще я видим и в новата кампания на COLMAR.   Изгряващата звезда на Ивет Фешън с черти напомнящи топ моделът Адриана Лима. Александра вече работи изключително успешно в България, а съвсем скоро и извън страната. Интерес към нея проявяват едни от най-големите агенции по светам, някои, от които в Париж, Милано и Буенос Айрес.   Червенокосата Лолита е едно от най-популярните лица на българския моден небосклон. Лицето й гледа от реклами, множество модни фотосесии, каталози. Нейната запазена марка са огненочервени коси и нацупени устни. Красавицата от Костинброд вече прави първите си ангажименти извън България – в Париж, Милано, Лондон, Лисабон, Атина. Една от най-големите агенции в Америка DT Management сключи договор с Деси.   София с нейната уникална красота и ярка индивидуалност успява да впечатли агенции от Париж, Лондон, Барселона.. Тя прави дебюта си на седмицата на модата в Лондон. Снимала е и за английската Grazia. Безспорно най-интересните и великолепни лица на Ивет Фешън, София e висока 178см в оригинално лице и открояващи я татуировки по ръцете. София направи седмиците на модата в Лондон, Париж и Милано. Работи за клиенти като Iceberg, Roberto Cavalli, Helmut Lang.   Последната победителка от конкурса Ивет Фешън Топ Модел набира скорост в модните среди. Таня е на 19 години и вече мина през модните столици Милано, Париж, Лондон, Рим и взе участие в седмиците на модата там. Красавицата бе една от звездите в култовата лондонска марка Dаxx, а след това бе част и от каталога на бранда. Следващата дестинация заведе Таня в Париж, където тя имаше контракт с модна агенция Crystal.    Илона е само на 15 и е изцяло отдадена на училището, но през уикендите с удоволствие застава пред фотообективите на едни от най-известните фотографи в страната. Младата красавица обожава света на модата и мечтата й е един ден да работи като модел в Париж и Ню Йорк.", "date": "2018.12.10", "title": "Френското кино от 70-те - в култовия календар на \"Ивет фешън\""}
{"url": "http://epicenter.bg/article/Ronaldo--Mesi-ne-mi-lipsva--toy-se-nuzhdae-poveche-ot-men/170368/8/0", "text": "Суперзвездата на Ювентус Kристиано Роналдо даде интервю съвместно за Gazzetta dello Sport и Corriere dello Sport, в което разкри как се чувства в Торино, как приема избора на Лука Модрич за най-добър в света и дали му липсва съперничеството с Лионел Меси.   Дали ми липсва Меси? Не… Играл съм в Англия, Испания, Италия, Португалия, вдигнах трофей с националния отбор… а той все още е в Испания. Може би Меси се нуждае повече от мен, отколкото аз от него. За мен животът е предизвикателство. Харесва ми да правя хората щастливи. Бих се радвал да дойде в Италия някой ден. Както аз, нека приеме ново предизвикателство. Той е фантастичен играч, добър човек. Това е новият ми живот и аз съм щастлив”, заяви Роналдо.   “Мисля, че всичките тези години заслужавам “Златната топка”. Работя за това, но ако не я спечеля, не е краят на света. На терена правя всичко възможно, за да я спечеля. Цифрите не лъжат, но не мисля, че ставам по-нещастен, ако не я спечеля. Имам фантастични приятели, семейство, играя в един от най-големите клубове. Мислите ли, че ще се прибера у дома и ще започна да плача? Да, разочарован съм, но животът продължава, както и усърдната работа. Поздравления за Модрич, заслужи ги, но през следващата година отново ще се видим и ще направим всичко възможно отново да сме там, ако ме разбирате”, сподели той.   “Шампионската лига не трябва да е мания за Ювентус, но този отбор е много силен. Няма да е справедливо да спомена само някои от моите съотборници. Мога да кажа обаче, че това е най-добрият колектив, с който съм играл. Тук сме един отбор. На други места някой се чувства по-голям от останалите, но тук всички мислят в една посока, човечни са, искат победата. Ако Дибала или Манджукич не вкарат, те пак са щастливи, усмихват се. Макар че и в Мадрид са човечни, тук се усеща повече. Много е различно от Мадрид, тук всички сме по-задружни”, довери португалецът.   Запитан за евентуален дуел с Реал Мадрид в Шампионската лига, той отговори: “За мен е едно и също. Миналото е минало. Сега искам да печеля за Ювентус. Трябва да защитавам тези цветове и останалото не се брои. Ако играя срещу Мадрид, ще се опитам да дам най-доброто от себе си”.   “Виждам, че се пише за Хамес, Бейл, Асенсио… но за да бъда честен, ще кажа, че Ювентус не се нуждае от други футболисти. Трябва да говорите с президента. В бъдеще време не зная. Марсело е силен. Отваряме врата за добрите играчи, а Марсело е един от тях”, каза още Кристиано.", "date": "2018.12.10", "title": "Роналдо: Меси не ми липсва, той се нуждае повече от мен! Нека да дойде в Италия"}
{"url": "http://epicenter.bg/article/Bozhinov--Blagodarenie-na-Bilyana-stanah-mazh-/170395/8/0", "text": "Героят на \"Ботев\" Враца Валери Божинов и любимата му Биляна Дол споделят за силната любов, която ги крепи. В лицето на Биляна Божинов е открил човек, който го подкрепя във всичко. \r\n \r\n , не крие щастието и признателността си Божинов.   Красавицата от Сърбия следва своя любим навсякъде и от няколко месеца е във Враца, за да го подкрепя в поредното предизвикателство на и извън терена.   , каза Биляна пред bTV.   Тя заяви, че 7-те гола, които любимият ѝ вкара в 10-те си мача в Първа професионална лига, са резултат от усърдна работа и дисциплина. Божинов пък не пропуска да ѝ благодари след всяко попадение със специално сърчице.   Валери и Биляна са заедно от около три години. Футболистът има две деца - син Валери-младши от поп фолк певицата Алисия и дъщеря Никол от брака си с Николета Лозанова. Биляна успява да поддържа перфектни отношения с майките на децата на Божинов.", "date": "2018.12.10", "title": "Божинов: Благодарение на Биляна станах мъж!"}
{"url": "http://epicenter.bg/article/Tri-godini-Balgarskata-armiya-e-ostanala-bez-dostavchik-na-hrana/170324/2/0", "text": "Българската армия е останала без доставчик на храна от три години. Заради висящата процедура по избор на доставчик Министерството на отбраната харчи близо 31 млн. лв. без обществена поръчка. Заради висящата обществена поръчка командирите твърдят, че са принудени да нарушават закона, признава началникът на Военнморските сили контраадмирал Митко Петев, сочи разследване на БТВ.   „Командирите са изправени пред една страшна дилема – или да нарушат закона и да не осигурят безплатната храна, или да я осигурят по нерегламентиран нормативно път, което отново е нарушение на закона”, заяви контраадмирал Петев. Министърът на отбраната Красимир Каракачанов обяви, че са пускани обществени поръчки до 30 хил. лв., което е законно изключение. Според адвокат Грета Ганева това е заобикаляне на закона. „Заобикаляне на закона се счита за състояние, в което със законни средства постигаш забранени от закона цели”, каза юристът. „Аз ви казвам, че няма какво да се направи. Или трябва да храним войниците, или да разпуснем армията”, посочи Каракачанов.   Месец след встъпването в длъжност на Каракачанов 3-членен състав на Върховния административен съд дава решение на министъра обжалваната процедура по обществената поръчка да продължи.    ", "date": "2018.12.10", "title": "Три години Българската армия е останала без доставчик на храна"}
{"url": "http://epicenter.bg/article/Slab-dazhd-shte-vali-nad-tsyalata-strana/170327/2/0", "text": "През деня ще се появи умерен, в следобедните часове и временно силен северозападен вятър и с него ще нахлува студен въздух. До вечерта валежите ще обхванат по-голямата част от страната, ще са предимно слаби от дъжд, в планинските райони – от мокър сняг. По-обилни валежи са възможни в югоизточните райони. Максималните температури ще са между 3° и 8°.   Атмосферното налягане ще е значително по-ниско от средното за декември, в следобедните часове ще започне да се повишава. Това съобщи за Агенция „Фокус“ Георги Цеков, дежурен синоптик в Националният институт по метеорология и хидрология (НИМХ) към Българска академия на науката (БАН). -0:25   Над Черноморието ще е предимно облачно и главно по южното крайбрежие ще има слаби валежи от дъжд. Ще духа слаб до умерен вятър от запад-северозапад, който през нощта срещу вторник ще се усили. Максимална температури на въздуха 5-8°. Температурата на морската вода е 8-9°. Вълнението на морето ще е 2 бала.   Над планините ще преобладава облачно време с превалявания от сняг. Ще е ветровито, със силен север-северозападен вятър и температурите ще са понижават. Към 14 ч. на височина 1200 метра ще е около 3°, на 2000 метра – около минус 3°.   Във вторник и сряда ще е без съществени валежи, само на места, главно в Североизточна България и планините ще превали слаб сняг. Над западната половина от страната ще има временни разкъсвания и намаления на облачността. Ще духа до умерен вятър от запад-северозапад.   През нощта срещу четвъртък вятърът чувствително ще отслабне и ще се ориентира от югоизток, а през деня в четвъртък в Източна България и ще се усили. От югозапад ще започнат нови валежи, предимно от сняг, на изток временно ще има и дъжд. Валежите бързо ще обхванат страната, на места за кратко ще са интензивни, но още през нощта срещу петък ще спрат.", "date": "2018.12.10", "title": "Вместо сняг слаб дъжд ще вали над цялата страна"}
{"url": "http://epicenter.bg/article/Chestvame-Sveti-Mina--razminavame-se-sas-zloto/170329/2/0", "text": "Честваме Свети Мина   На този ден според народната традиция се почита предпазването и разминаването със злото, и всички странници, пътници, кираджии.Този празник народът нарича „минавам-подминавам”, та се пекат и раздават питки, колаци и хлебчета, наречени на светиите.   \r\n Император Максимиан, преследвайки християните, изпратил атинския си воин Мина в Александрия да ги отка­же от Христовата вяра, ала Мина, бидейки сам християнин, вместо да ги преследва, проповядвал Божията мъдрост, разпространявал я и изцелявал страдащите. \r\n   \r\n Тогава разгневеният император изпратил при Мина своя управи­тел Ермоген, който бил езичник, заповядвайки му да сломи Мина и хрис­тияните. Мина разказал на Ермоген как се е покръстил, как е усетил силата на Христовата вяра... \r\n   \r\n Ермоген заповядал да измъчват Мина - изболи му очите, отряза­ли му езика и краката, ала през нощта сам Христос го изцерил, та на другия ден се явил отново здрав и всички се смаяли от Божиите чудеса. Ермоген се покръстил също и тръгнал с Мина да проповядва, а императорът сам прис­тигнал в Александрия, за да види как след мъченията Мина и Ермоген отново се явявали възк­ресени от Иисус. \r\n   \r\n Към тях се присъединил, като се покръстил, писа­телят Евграф, когото императорът лично убил, а Мина и Ермоген били посечени и хвърле­ни в морето. Ала тела­та им не потънали, а ковчегът с тях стигнал до Византион, където епископът ги погребал. \r\n   \r\n На техния ден според народната традиция се почита предпазването и разминаването със злото, и всички странници, пътници, кираджии отбелязвали разминаването с изпитанията. \r\n", "date": "2018.12.10", "title": "Честваме Свети Мина. разминаваме се със злото"}
{"url": "http://epicenter.bg/article/Ivaylo-Kalfin--/170331/2/0", "text": "Вероятно президентът на Франция Еманюел Макрон ще поиска още политическо време, за да изпълни обещанията си. В крайна сметка той беше избран, за да промени една система, от която хората не бяха доволни. Този анализ направи в студиото на „Здравей, България” по Нова телевизия бившият външен министър Ивайло Калфин. Тази вечер в 20 часа френският президент ще направи обръщение към нацията. Повод е все по-засилващото се напрежение и протестите в Париж, които се превърнаха в метежи – щетите вече се изчисляват на 10 млрд. евро.   Протестите във Франция изпращат сигнали на всяка една страна в ЕС по отделно, коментира в сутрешния блок на Нова телевизия бившият вицепремиер и министър на външните работи Ивайло Калфин. Трупа се социално напрежение. Много често то избива чрез избори и избора на националисти, заяви той.     Калфин не очаква напрежението във Франция да се прехвърли и към други държави в Европа, но напомни, че обикновено натрупаното социално напрежение избива чрез избори и избиране на популисти. „Такива вълнения имат ефект донякъде. В един момент се поставя въпроса дали това правителство знае какво прави или чака да му кажат нещо от улицата и тогава вече се стига до оставка на правителството.  Самият президент Макрон дойде на основата на отрицанието на политическите сили във Франция и на практика разби политическия модел. Сега хората видяха, че няма магически решения и продължават да настояват с исканията, което не мисля, че предвещава много дълъг живот на правителството”, коментира Калфин.     \"Не мисля, че Франция може да повлече крак, те се занимават с френски проблеми. Самият Макрон дойде на власт чрез отричане на традиционните политици във Франция. Парламентарната му група е от изцяло нови хора, те подаваха молби, за да кандидатстват\", посочи Калфин. По думите му факт е, че хората търсят представителство, но не го намират. Няма нови хора във властта. Новото са националистите във властта, това се наблюдава в цяла Европа. Нашите участници Обединини патриоти не мисля, че имат тежест в Европа, посочи той. Не знам дали ще има предсрочни избори. Трябва да се научим, че като изберем някой, ще го търпим 4 години, за да знаем как ще гласуваме следващият път. Не виждам опозиция, която да свали управлението, каза Ивайло Калфин.    ", "date": "2018.12.10", "title": "Ивайло Калфин: Социалното напрежение в Европа избива в избор на националисти"}
{"url": "http://epicenter.bg/article/Plamen-Dimitrov--Banevi-sa-naritsatelno-za-balgarskata-privatizatsiya/170332/2/0", "text": "Баневи са нарицателно за българската приватизация, каза президентът на КНСБ Пламен Димитров в ефира на Нова телевизия. Той и адвокат Марин Марковски коментираха в предаването \"Здравей, България\" задържането на Николай и Евгения Баневи и довеждането им от Франция. Разликата между “притежават” и “контролират” е много голяма, бе коментарът на адвокат Марин Марковски по повод сметките на семейство Бенави от 1 милиард в швейцарски банки. Много лесно е да се каже, “щом е богат, той е престъпник”, лесно е, но не е правилно, каза Марковски. Прибързаните изводи са извън закона, каза той. Пламен  Димитров президент на КНСБ заяви, че най-накрая трябва да възтържествува някаква справедливост. Това, което се случи в предприятията на Баневи, няма аналог. Те са нарицателно за българската приватизация. Над 10 000 души директно са пострадали от неговите действия, каза той. Народът иска възмездие и с основание, каза Пламен Димитров. Във всички общества произходът на богатството трябва да е ясен, категоричен е той.    ", "date": "2018.12.10", "title": "Пламен Димитров: Баневи са нарицателно за българската приватизация"}
{"url": "http://epicenter.bg/article/Rumen-Petkov--Zabavyaneto-na-proekta-AETs--Belene--e-istinsko-prestaplenie/170335/2/0", "text": "Трябва ли ни АЕЦ „Белене” – този въпрос дискутираха в сутрешния блок на БНТ лидерът на АБВ Румен Петков и Мартин Димитров от „Демократична България”. Двамата останаха на диаметрално противоположни позиции.   коментира Петков.   От Демократична България сме против проекта, данните показват, че за 11 месеца имаме нарастване на износа с 40%. Потреблението у нас обаче намалява с 4%. Ако сега имахме втора електроцентрала, тази енергия нямаше да има за какво да бъде използвана. Реализирането на проекта ще оскъпи цената на тока, каза Мартин Димитров.   „Не може този проект да не бъде съобразен със стандартите за ядрена безопасност след \"Фукушима\". Трябва да има нова оценка на ядрената безопасност, нова социално-икономическа оценка, нова ОВОС, за да можем да гарантираме безопасността на първо място. Площадката е сеизмично опасна\", заяви Димитров.  Румен Петков  контрира, че това са разсъждения, базирани на страховете на обществото. „По същия начин се говореше: \"Турски поток\" няма да има. \"Турски поток\" вече е факт, ние ще си купуваме руската газ от Турция. Сега се лъжем, че имаме достатъчно енергия. Фактът, че имаме ръст на износа с 40% показва достатъчно ясно, че енергетиката е стратегически отрасъл и за националната ни сигурност. Да спрем да лъжем със сеизмистиката. Стрес тестовете показаха, че това е един от най-стабилните проекти\", подчерта той. ", "date": "2018.12.10", "title": "Румен Петков: Забавянето на проекта АЕЦ „Белене” е истинско престъпление"}
{"url": "http://epicenter.bg/article/Operirat-10-godishnoto-momiche--postradalo-v-katastrofata-pri-Sarantsi/170339/2/0", "text": "Медиците в „Пирогов” ще оперират 10-годишното момиче, пострадало в катастрофата при Саранци. По-малкото момиче, прието в спешната болница, се очаква да бъде изписано. И двете деца – на 10 и на 6 години, са настанени в детската травматология на „Пирогов”.   10-годишното момиче ще претърпи операция на раменна кост, а другото момиче днес ще бъде освободено, съобщи директорът на болницата тази д-р Асен Балтов, предаде БГНЕС.   Възрастните пациенти, приети в „Пирогов” в неделя също са без опасност за живота. Жената е със счупване на гръден прешлен, а мъжът с травма в областта на гърдите. Мъжът също ще бъде изписан днес.   Тежкият инцидент стана в неделя следобед, преди 16 часа, на Подбалканския път, близо до село Саранци, в посока Елин Пелин.   В края на уикендите Подбалканският път София – Бургас е изключително натоварен, както в посока столицата, така и в посока морето, особено в ранните следобедни часове и надвечер.   При катастрофата пострадаха общо 6 души. Една жена загина на място. Останалите пострадали бяха откарани в УМБАЛ \"Св. Анна\" - София АД.   Движението в района беше възстановено късно снощи.", "date": "2018.12.10", "title": "Оперират 10-годишното момиче, пострадало в катастрофата при Саранци"}
{"url": "http://epicenter.bg/article/Na-10-dekemvri-otbelyazvame-Svetovniya-den-za-pravata-na-choveka-/170345/2/0", "text": "На 10 декември се отбелязва   Приетата през 1948 г. Харта за човешките права се смята за неформална конституция, гарантираща правата на човека. Тя признава човешките права и свободи като дадени по рождение, осигурява равноправие и гарантира защита от насилие, лошо отношение и наказания, които засягат човешкото достойнство.   Общите усилия на международната общност за гарантиране правата на човека продължават и днес. Денят, в който през 1948 г. е приета   е обявен за Световен ден на човешките права.   ООН е приела шест договора за основните човешки права: Ме Международен договор за икономическите, социалните и културните права; Договор срещу насилието; Договор за превенция на расовата дискриминация; Договор за превенция на дискриминацията на жените; Договор за правата на децата. На този ден се отбелязва приемането от страна на  която обявява всички хора за равни по права и свободи по рождение. Въпросът за човешките права заема важно място в дневния ред на всички страни. Техните правителства се ангажират да не позволяват основните човешки права да бъдат пренебрегвани и нарушавани. Но правителствата сами не могат да се справят с тази задача. Нужно е съдействие от всички институции, както и от цялото общество. В тази връзка е особено важно всички хора и обществото като цяло да осъзнаят, че са отговорни за гарантирането и прилагането на човешките права.   Приетата на 10 декември 1948 г. . В членове от 1 до 21 са описани класическите основни човешки права, а от 22 до 27 – социално-икономическите и културните права. Според Хартата всички хора са с равни права по рождение и са еднакво свободни. В тази връзка не може да има дискриминация по признаците пол, раса, цвят, религия, език, възраст, характер, мислене, национална или общностна принадлежност, материално положение.   В днешно време, с развитието на концепцията за човешките права, сме свидетели на тяхното групиране. Първият кръг права включва сигурност на живота и собствеността, свобода на религиозните и етичните възгледи, свобода на мисълта и възгледите, политически права. Вторият кръг права включва правото на труд, на справедливо и равнопоставено заплащане, зачитане на честта и достойнството, социални права.   Третият кръг права включва правото на живот в чиста среда с оглед на технологичното развитие, правото на защита на тайната на личния живот с оглед на достъпността на данните в интернет, свобода в областта на изкуството и науката, потребителски права, право на защита от постиженията в областта на медицината и биологията.   ", "date": "2018.12.10", "title": "На 10 декември отбелязваме Световния ден за правата на човека"}
{"url": "http://epicenter.bg/article/Onlayn-uslugite-na-KAT-spryaha-da-rabotyat-zaradi-tehnicheski-problem/170346/2/0", "text": "Временно е ограничен достъпът до част от онлайн услугите на Пътна полиция. За техническия проблем съобщават от МВР, като допълват, че той е възникнал при инсталиране на нова версия на автоматизираната информационна система.   Ограничава се достъпът до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS, WAP“ и до Портала за електронни административни услуги – задължения по документи, издадени от Пътна полиция.   До отстраняване на проблема гражданите няма да могат да извършват справки онлайн, ще бъде затруднено и административното обслужване на гишетата на Пътна полиция в столицата и в цялата страна, допълват от МВР.   В момента експерти работят по отстраняването на проблема.  ", "date": "2018.12.10", "title": "Онлайн услугите на КАТ спряха да работят заради технически проблем"}
{"url": "http://epicenter.bg/article/Zadava-se-ogromno-poskapvane-na-vsichko-zaradi-skoka-na-toka/170347/2/0", "text": "\r\n \r\n Шоково поскъпване на основните стоки и храни заради по-високите цени на тока за бизнеса, прогнозират производители. \r\n   \r\n През последните дни енергията за индустрията поскъпна няколко пъти. В момента цените на тока на българската енергийна борса са полудели. Някои от търговците на ток вече предоговарят условията за доставка с индустриалните си клиенти като от Нова година цените скачат двойно и тройно. \r\n   \r\n Всяка стотинка отгоре върху цената на промишления ток, ще е удар за бизнеса, категорични са преработватели и производители. Още в началото на годината бизнесът предупреди за драстичен скок в цената на тока, който използва, с между 30 и 65%. Прогнозира се шоково поскъпване на основните храни и стоки, които купуваме с между 5 и 10% при крайния продукт. \r\n \r\n Най-сериозно ударът ще усети от производителите на хляб. Всеки процент отгоре в цената на тока веднага се усеща по веригата в пекарните. От забъркването на тестото, през втасването, до изпичането на хляба. \r\n   \r\n „10% от стойността на всяка закуска и от стойността на всеки произведен хляб, е електрическата енергия”, заяви хлебопроизводителят Димитър Бешиков пред Нова телевизия. \r\n Затова, когато стотинките отгоре при енергията са много, сметката на Димитър Бешиков не излиза. \r\n   \r\n „В момента работим на ръба. Вдигнаха се всички продукти. Няма как да сложим по-малко материал, да печем по-малко или да харчим по-малко електроенергия”, каза Бешиков. \r\n \r\n Сметката не приключва с по-високите разходи за ток, които се трупат при собственото му производство на хляб. \r\n   \r\n „За да ни се подготвят суровините, които ние използваме – сирене, мая, маргарин, масло, брашно, производителите им също използват електрическа енергия, което означава, че и тяхната цена ще се оскъпи”, заяви Бешиков. \r\n   \r\n Така, при шоковото поскъпването при тока на свободния пазар, сметката ще плати в крайна сметка потребителят. \r\n   \r\n „Ще се вдигнат и цените на закуските. „Една баничка в момента струва 1.20 лв. Трябва да вдигнем цената й с 25 ст. и става 1.40 лв., което е много”, категоричен е Бешиков.  \r\n   \r\n По-високите разходи вече пресмятат и месопреработвателите. Между 13 и 15 % от цената на всеки колбас на щанда идва именно от тока, изчисляват от бранша. \r\n   \r\n „Увеличение при колбасите би имало с около 5 % от крайната цена. Ако кажем, че един колбас струва 10 лв, то увеличението ще бъде с около 50-60 стотинки”, допълни Атанас Урджанов от Асоциацията на месопреработвателите. \r\n   \r\n „Нашият цикъл е непрекъснат. Ние сме принудени да продаваме дори и на загуба. В момента цените в сектора са такива, че продаваме под себестойност”, заяви собственикът на свинекоплекс Вихрен Димитров. \r\n При млечните продукти най-сериозно новите цени на тока ще се усетят при производството на кисели млека. Тъй като там отива най-много енергия, пресмятат преработвателите. \r\n   \r\n \r\n   \r\n \r\n", "date": "2018.12.10", "title": "Задава се огромно поскъпване на всичко заради скока на тока"}
{"url": "http://epicenter.bg/article/58-na-sto-balgarite-smyatat--che-koruptsiyata-v-stranata-narastva/170351/2/0", "text": "От пролетта насам наблюдаваме рязко увеличение на публично видимата борба с корупцията в особено големи размери. Заведени бяха дела срещу фигури, станали известни в епохата на Голямата приватизация като Баневи, Арабаджиеви, Стайкови, арестувани бяха инспектори и общински кмет по подозрение в изнудване за подкуп. Доколко, според общественото мнение, тези усилия дават ефект?   На въпроса, „Според вас, нараства, намалява или остава на същото ниво корупцията в България?“, през м. декември 58% отговарят, че нараства, а пет пъти по-малко – 11%, че намалява (Още 32% смятат, че тя остава на същото ниво). Иначе казано в съотношение 5,5 към 1 преобладава мнението, че корупцията в страната не само не намалява, но нараства.   Същият въпрос е задаван в предишни национални изследвания на АФИС през отминаващата 2018 година и делът на отговарящите, че корупцията расте, се колебае в интервала 53-58%, докато обратното мнение се движи между 10 и 11%.   Причините за тази парадоксална реакция могат да се търсят в различни по дълбочина слоеве: оценка за правосъдието, политически пристрастия, мнение за социалното неравенство в страната.   Да тръгнем от по-повърхностния план:   1. Ако всички граждани са равни пред закона, институциите на правосъдието и правоналагането би трябвало да са „на страната на добрите“. Въпреки това само 20% имат доверие в съдебната система като цяло, докато 68% не й се доверяват. Нещо повече, на молба да посочат до две сфери, в които е най-силна корупцията, 43% посочват правосъдието, 34% митниците, 24% здравеопазването, 19% полицията, 17% партиите, 17% администрацията на министерствата, 10% общинските администрации, 8% държавните фирми, 6% образованието и 2% други сфери. Вижда се, че самото правосъдие води в класацията.   Новият орган – Комисията за противодействие на корупцията и за отнемане на незаконно придобитото имущество (КПКОНПИ), заедно със специализираната прокуратура и съд посегнаха на представата за недосегаемост на богати или натоварени с власт лица. Въпреки това, само 17% отговарят положително на въпроса, дали имат доверие на Комисията, а 66% заявяват, че нямат.   Отчасти това се обяснява с амортизация на шумните публични акции. Тъкмо тази есен предишни дела от 2010 г. (срещу бившия военен министър Николай Цонев, тези по делата известни като „Октопод“, „Медузите“, „Касоразбивачите“, лекари в родилното отделение в болницата в Горна Оряховица и др.) завършиха с фиаско във вид на оневиняване и присъди за обезщетения заради нарушение на правата на обвиняемите. И сега преобладава очакване за подобен резултат. На въпроса, Очаквате ли, че ще се стигне до присъди?“, 59% изразяват скепсис, че в крайна сметка ще бъде осъдено поне едно от разследваните лица. 30% очакват присъда да сполети само някои от тях. Едва 6% са на мнение, че ще бъдат осъдени всички.   2. Възприятието за задълбочаване на корупцията в обществото е свързано с политическа ориентация, но не може да се сведе до партийни пристрастия. Сред хората, които биха гласували за ГЕРБ, позитивното възприятие има само лек превес (26% отговарят, че тя нараства, а малко повече – 30% смятат, че намалява, докато 42% не виждат промяна; съотношението е 1 към 1,2). По друг начин погледнато, почти цялото (70%) позитивно мнение е капсулирано в електората на управляващите. А сред неангажираните избиратели (отговорили с „Други“, „Не съм решил“, „Не отговарям“, „Няма да гласувам“), оценката е дори по-негативна (60% смятат, че корупцията набира сила), отколкото средната за всички електорални групи.   Тъй като голяма част от разкритията от изборите насам идват от депутати на БСП, очаквано потенциалният електорат на БСП е особено категоричен. Съотношението между двата отговора е 68% към 3% или 22 към 1). Така че разбивката по партии показва връзка в обратна посока: усещането за корупция не толкова е отражение на пристрастия, колкото обратно, „размеква“ подкрепата за управляващите партии.   3. Ред явления като корупция, покупка на влияние, въздействие на парично подплатените интереси върху властта и медиите имат общ корен в социалното неравенство и неизбежното му преливане в гражданско. При зрелището на сблъсък между правосъдие и хора, притежаващи капитал, възприятията се влияят и от репутацията на втория протагонист. Затова въпросът не е само морален, а включва и равносметка, доколко изобщо е била полезна за България политиката на приватизация и създадените от нея отношения между хората.   При зададен въпрос, „Доколко беше полезна приватизацията за България?“, само 3% отговарят, че тя е била изцяло полезна. Още 6% смятат, че е била предимно полезна. Противоположният полюс има много по-голяма тежест – 32% оценяват, че е била изцяло вредна и още 26% – предимно вредна. Диференцирана оценка според конкретния случай („понякога полезна, друг път – вредна“), дават 23% от хората. Сумарно, 9% я смятат за изцяло или предимно полезна, а шест пъти повече (58%) – за изцяло или предимно вредна.   Очаквано, между въпроса за корупцията и този за приватизацията има статистическа връзка. Онези, които дават негативна оценка на приватизацията в много по-голяма степен мислят, че и корупцията нараства. В народното творчество това намира израз в рефрена „За кокошка няма прошка, за милион няма закон“.   Впрочем, за разлагащата връзка между материално и политическо неравенство предупреждава още класикът на гражданския либерализъм Жан-Жак Русо: „Що се отнася до богатството – пише той – никой гражданин не бива да бъде толкова богат, че да може да купи другиго и никой толкова беден, че да се принуди да се продава“.   Иначе казано, утопия е да се мисли, че прекаленото материално неравенство не води неизбежно и до политическо неравенство, че не ерозира гражданския морал и не заразява институциите. През последните десетилетия усещането за корупция и понижението на доверието към институциите вървят успоредно с растящо неравенство не само в България, но и в почти всички индустриализирани страни. В това отношение страната не само не е изключение, но е добра илюстрация за последиците от глобализацията, дерегулацията и материалното разслоение. Ако тези тенденции не претърпят обрат, властта и правосъдието все повече ще са част от причината, а не преградата пред корупцията.  ", "date": "2018.12.10", "title": "АФИС: 58 % българите смятат, че корупцията в страната е в особено големи размери"}
{"url": "http://epicenter.bg/article/Proekt-za-rekonstruktsiya-na-vodoprovodi-specheli-Mineralni-bani/170352/2/0", "text": "Община Минерални бани подписа договор за отпускане на безвъзмездна финансова помощ по подмярка 7.2. „Инвестиции в създаването, подобряването или разширяването на всички видове малка по мащаби инфраструктура” от Мярка 7 „Основни услуги и обновяване на селата в селските райони” от Програмата за развитие на селските райони за периода 2014-2020 г. Програмата е съфинансирана от Европейския земеделски фонд за развитие на селските райони, каза зам. кмета на община Минерални бани Нуртин Сабри.   Спечеленият проект е на стойност 5 828 381 лева без ДДС и включва реконструкция на външен водопровод от помпена станция „Караманци” до Боян Ботево и оттам до Ангел войвода. Ще бъде реконструирано и трасето от помпена станция „Караманци” до село Караманци.   Реконструкцията на вътрешния водопровод в Боян Ботево и Ангел войвода представлява цялостна подмяна на амортизираните етернитови тръби с полипропиленови такива, каза още Нуртин Сабри.   По проекта ще бъде реконструиран и външния продукт от помпена станция „Сърница” до село Сърница. Ще бъде направена и реконструкция на вътрешната водопроводна мрежа в Минерални бани – втори етап. Реализацията на проекта ще доведе до минимум загубите от питейна вода и разходи за аварии, поясни зам. кмета Нуртин Сабри.", "date": "2018.12.10", "title": "Проект за реконструкция на водопроводи спечели Минерални бани"}
{"url": "http://epicenter.bg/article/Evropeyskiyat-parlament-obsazhda-doklada--Stanishev--za-Balgariya-v-Shengen-s-vsichki-granitsi/170354/2/0", "text": ". Дебатите ще бъдат в пленарната зала на Европейския парламент в Страсбург.   Това съобщиха от пресофиса на евродепутата от БСП. С този доклад Европейският парламент ще поиска пълното приемане на България в Шенгенското пространство едновременно със сухопътни, морски и въздушни граници. Гласуването ще се проведе във вторник, а през ноември текстът вече получи подкрепа в комисията на ЕП по вътрешни работи с 36 гласа „за“ и 4 „против“.  Докладът беше иницииран в началото на 2018 г. като част от системните усилия на Станишев за връщането на темата в дневния ред на европейските институции, сред които предложеният от него дебат в пленарна зала на ЕП през декември 2017 г., изслушване в рамките напарламентарната комисия по граждански свободи, правосъдие и вътрешни работи на тема „Бъдещето на Шенген“ през февруари 2018 г. и приемането на първия годишен доклад за функционирането на Шенген през май 2018 г.  Единственият към момента „актуален“ документ за приемането на България и Румъния в Шенген остава компромисното предложение на Полша от 2011 г. (в качеството на ротационен председател на Съвета) за поетапно присъединяване първо с въздушни и морски граници, а на по-късен етап, чрез отделен законодателен акт, вдигане на контрола по сухопътните граници (пълната хронология - виж по-долу). След 2011 г., в последващи заключения на вътрешните министри на държавите-членки, се отбелязва, че поетапното присъединяване е базата за всяко бъдещо решение. Тази идея беше лансирана официално и от канцлера Меркел по време на посещението й в България през януари 2018 г. .  .  Ето защо Сергей Станишев инициира преговори с представители от целия политически спектър в ЕП в търсене на подкрепа за изработването на нов доклад, с който ЕП да обнови и конкретизира позицията си по приемането на България и Румъния в Шенген, а именно – изрично да подчертае приемане с всички граници и чрез един юридически акт. Това би представлявало качествено нов елемент в позициите на европейските институции по темата, в сравнение с многобройните призиви (по време на дебати или чрез внасяне на изменения по различни други доклади) за незабавното приемане на България и Румъния в Шенген от страна на отделни депутати през годините. Този тип усилия са безспорно необходими и трябва да продължат, но очевидно сами по себе си не дават желания ефект.   Решението за приемането на България и Румъния в Шенген е изцяло в ръцете на държавите-членки в Съвета, но процедурата изисква ЕП да бъде консултиран, което предоставя възможност за косвено влияние. В текста на доклада Сергей Станишев припомня, че поетапното приемане би било силно политически и икономически неизгодно за България, би затруднило прилагането на новите европейски системи за сигурност в страната и рискува отлагането на вдигането на контрола по сухопътните граници за неопределеното бъдеще при неопределени критерии.   Въпреки очертаващата се опозиция на крайнодесни и консервативни евродепутати, се очаква докладът да бъде приет с голямо мнозинство в пленарна зала.  Докладът е част от поредицата инициативи на Станишев и Групата на социалистите в ЕП, целящи да върнат темата в дневния ред на европейските институции и да рестартират процеса за присъединяването на страната ни към Шенген.     Докладът беше представен и обсъден в комисията по граждански свободи, правосъдие и вътрешни работи в ЕП (LIBE) на 9-ти юли.   Гласуването се проведе на 5-ти ноември, когато докладът беше приет с 36 гласа „за“ и 4 „против“.  ", "date": "2018.12.10", "title": "Европейският парламент обсъжда доклада “Станишев” за България в Шенген с всички граници"}
{"url": "http://epicenter.bg/article/Georgi-Markov--Ninova-pokaza-natsionalno-dostoynstvo-i-zasluzhava-uvazhenie--a-ne-ataki-/170356/2/0", "text": "\"Нинова я мачкат и свои и чужди, така както по времето на Съветския съюз не е правено и то заради позицията ѝ за Истанбулската конвенция, която е национално отговорна позиция\", сподели пред  Георги Марков.   \"В казуса ПЕС-Корнелия Нинова аз съм за българката Нинова, която устоя на мачкането да приемем джендър идеологията. Която беше публично мачкана от ПЕС пред очите на цяла България, което не се случваше дори в ерата на СССР\". Този коментар депутатът от ГЕРБ и бивш конституционен съдия Георги Марков направи и пред  Поводът е отказът на лидера на БСП да присъства на конгреса на ПЕС заради резолюции, с които се настоява за приемането на Истанбулската конвенция и Пактоа на ООН за миграция.  \"С това си поведение Нинова е заслужила уважение, а не атаки, на които е подложена. \"Мачкаха я (Нинова - б.р.) да признаем в България джендър идеологията, да може комитетът ГРЕВИО, съставен от едни особени каки с пълен имунитет, да влиза в училищата и да възпитава децата ни, да приемем Пакта на ООН, според който миграцията е източник на благоденствие и просперитет, но и опасно създава понятието “право на миграция”. Нинова зае национално отговорна политика по тези най-важни в Европа теми, които нямат цвят и идеология\", подчертава Марков.  Георги Марков е убеден, че в в подобен казус трябва да се вземе страната на българския политики, а не на онези, които отвън ни диктуват какво да правим. \"  \"В този казус аз съм на страната на българския политик и срещу чуждестранните политици. Г-жа Нинова показа национално достойнство, затова не отиде в Лисабон. Тя поздрави Борисов за случая “Скрипал”, защото нашият премиер познава конституцията и знае, че всеки е невинен, докато съд не реши друго, и затова и не изгони руски дипломат. Сега пък аз поздравявам Корнелия. Повтарям, това са принципни, национални въпроси, които нямат цвят и идеология. Корнелия Нинова е най-хитрият политик на БСП след Тодор Живков в цялата история на партията\", заявява още Георги Марков.   Пред  бившият конституционен съдия заяви, че лично е поздравил Нинова за принципната ѝ позиция в отстояване на националните интереси.", "date": "2018.12.10", "title": "Георги Марков: Нинова показа национално достойнство и заслужава уважение, а не атаки!"}
{"url": "http://epicenter.bg/article/Vasil-Vasilev-predstavya-kritichen-pogled-varhu-balgaro-ruskite-otnosheniya/170358/2/0", "text": "  Ето основните акценти в предаването:  - Руски медии продължават да натрапват аналогията: българи - предатели. В тази страна нищо в политиката не става случайно. Какво може да означава това? Има ли някаква връзка със съобщенията, че Гърция ще измести България като транзитна страна за руския газ към Централна и Южна Европа? Или просто карат света да ни се присмива като страна, която сама закопава националните си интереси? Поглед върху критични моменти от историята на българо-руските отношения. - Един ден от живота на една пенсионерка в Европейския съюз. Репортаж за ежедневието на 86-годишната Мария Лилова. Как се живее сама, в запустяло ловешко село, с 237 лв. пенсия и счупени прозорци.  - Преди половин век студентските вълнения във Франция и Пражката пролет промениха Европа. Ще доведат ли бунтовете на жълтите жилетки до някаква промяна? Дочуват се искания за излизане на Франция от Европейския съюз и НАТО, за промени в Конституцията, реиндустриализация, връщане на държавния контрол над отдадените на концесия летища и магистрали, радикални данъчни и образователни реформи. Какво трябва да се направи, за да се спре разпадането на Европейския съюз?  - Как се краде икономика? Анализ на причините зад пакта за мобилност Макрон. Защо големите европейски страни налагат на малките своите егоистични цели? Не виждат ли, че това засилва евроскептицизма, от който в края на краищата всички ще загубят?  ", "date": "2018.12.10", "title": "Васил Василев представя критичен поглед върху българо-руските отношения"}
{"url": "http://epicenter.bg/article/Razkriha-kakvi-sa-bili-poslednite-dumi-na-ubitiya-zhurnalist-Dzhamal-Hashogi/170325/7/0", "text": "Последните думи на саудитския журналист Джамал Хашоги са били \"Не мога да дишам\". Това съобщи телевизия Си Ен Ен, като се позова на източник, информиран за хода на разследването на убийството на журналиста в саудитското консулство в Истанбул.   Източникът, който е прочел преведения транскрипт на аудиозаписа, документиращ последните мъчителни моменти на Хашоги, казва, че убийството на журналиста на 2 октомври, е било предварително обмислен план. Хашоги се е борил с група мъже, които са били решени да го убият. Последните му думи са били \"Не мога да дишам\".   После в транскрипта от записа се отбелязва, че са се чували звуци от разчленяването на трупа на Хашоги и че предполагаемите извършители на убийството са били посъветвани да слушат музика, за да попречат на звука да се чува ясно.   Според източника, транскриптът навежда на мисълта, че убийците на Хашоги периодично са звънели по телефона, за да докладват как напредват нещата. Турски представители смятат, че обажданията са били до високопоставени фигури в Рияд.   Някои от детайлите в транскрипта, видени от източника на Си Ен Ен, са споменавани и в предишни информации за съдържанието на записа. Но това е най-пълното досега публикуване на съдържанието на транскрипта от аудиозаписа.   Разкритията ще увеличат натиска върху администрацията на Тръмп, която е решена да направи разграничение между саудитския престолонаследник и убийството. Тръмп вече влезе в противоречие с ЦРУ, което, според източници, заключило, че саудитският принц Мохамед бин Салман лично наредил убийството.   Разкритията освен това заплашват да подкопаят ключова точка от първоначалното саудитско обяснение за смъртта на Хашоги, а именно, че това е била извършена тайно операция, в която нещата са се объркали.   Оригиналният транскрипт от аудиозаписа беше подготвен от турските разузнавателни служби. Турските представители така и не казаха как са се сдобили с аудиозаписа. Транскриптът е бил преведен, преди да бъде споделен с други разузнавателни служби. Източникът на Си Ен Ен е прочел преведена версия и е бил информиран за хода на разследването.        ", "date": "2018.12.10", "title": "Разкриха последните думи на убития Джамал Хашоги: \"Не мога да дишам\"!"}
{"url": "http://epicenter.bg/article/Sled-pogromite-na--quot-zhaltite-zhiletki-quot--Frantsiya-chaka-obrashtenieto-na-Makron-tazi-vecher/170330/7/0", "text": "След поредния уикенд на размирици, френският президент Еманюел Макрон ще направи тази вечер в 20.00 часа местно време обръщение към сънародниците си в опит за излизане от кризата, породена от движението на \"жълтите жилетки\".     В специално изявление президентът ще представи конкретни и незабавни мерки. Официални източници вече коментираха, че сред тях няма да е увеличаване на минималната работна заплата, което е едно от исканията на \"жълтите жилетки\".     Днес сутринта Макрон ще се срещне с представители на синдикатите, на работодателите и на местните власти.   В събота за четвърти път \"жълтите жилетки\" организираха протести на национално ниво. Над 125 000 души излязоха по улиците на френските градове, за да поискат по-висок жизнен стандарт. Протестиращите освен това упрекват Макрон, че облагодетелства елитите и се опитва да модернизира френската икономика прекалено бързо.   За поредния протест във Франция бяха разположени близо 90 000 членове на силите на реда. Близо 1000 души, от които почти 100 непълнолетни, бяха задържани след протестите в събота в Париж.   Повечето от арестуваните са мъже под 40 години, дошли в столицата от различни райони на страната, за да протестират. Повечето от тях бяха задържани заради носене на оръжие, като например ножове или предмети, които могат да причинят нараняване.   Според проф. Анна Кръстева, в Европа има недоверието към елитите. „В момента няма вдъхновяващ реформаторски лидер, Европа трябва да разбере че в момента европейския проект е в ръцете на гражданите, не в ръцете на лидерите”, посочи  Анна Кръстева пред БТВ.. Тя уточни, че политиките на президента на Франция Еманюел Макрон не са напълно балансирани: „Той дойде с огромни обещания, с това да реформира страната, но част от тези реформи се възприемат от гражданите като политики за богатите. Примерно премахва данъка наследство, данъка солидарност върху наследството, облекчава богатите и увеличава данъчната тежест за гражданите. И затова много граждани независимо от насилието подкрепят „жълтите жилетки“, защото има едни фундаментални дисбаланси, които откриват“. Според Кръстева развитието на една страна трябва да се усеща равномерно от всички социални групи. Тя добави, че протестите са движение без лидери и че говорителите им са избрани случайно, а президентът няма как да преговаря с някого.  ", "date": "2018.12.10", "title": "След погромите на \"жълтите жилетки\" Франция чака обръщението на Макрон тази вечер"}
{"url": "http://epicenter.bg/article/Nad-300-000-bez-tok-i-1-300-otmeneni-poleta-zaradi-snezhna-burya-v-SASht/170338/7/0", "text": "Повече от 300 000 прекъсвания на електрозахранването бяха причинени от силни снеговалежи и снежни бури в Северна и Южна Каролина и няколко други щати в САЩ.   Губернаторът на Северна Каролина Рой Купър съобщи, че лошото време може да остави до 500 000 потребители без светлина и топлина. В момента тази цифра е близо 240 000, съобщи БГНЕС.   Проблеми с електроенергията има и в щатите Алабама, Джорджия, Тенеси и Вирджиния, предаде ТАСС. Над 1 000 самолетни полета бяха анулирани на международното летище Шарлът (Северна Каролина) поради неблагоприятно време.   Според Ню Йорк Таймс, тази цифра във всички въздушни портали в Северна и Южна Каролина надхвърля 1 300 души.   Губернаторът Купър горещо препоръча на населението в навечерието на Коледа да се въздържа от пътуване с частен транспорт.   \"Останете там, където сте, у дома. „Подгответе подаръци, украсете коледните елхи и гледайте футбол\", пише той в Туитър.   Губернаторът обяви извънредна ситуация в 100 окръга до 10 декември включително.   За оказване на помощ на спасители и жители бяха мобилизирани 143 служители от Националната гвардия на САЩ, 43 превозни средства с висока проходимост и 14 камиона.   Снеговалежът значително затрудни движението на сухопътния транспорт. Получени са данни за 509 пътнотранспортни произшествия и повече от 1 000 обаждания от шофьори на автомобили, затънали в снега.", "date": "2018.12.10", "title": "Над 300 000 без ток и 1 300 отменени полета заради снежна буря в САЩ"}
{"url": "http://epicenter.bg/article/Laureatite-na-Nobelovata-nagrada-za-mir-prizovaha-za-kray-na-beznakazanoto-seksualno-nasilie/170342/7/0", "text": "Носителите на тазгодишните Нобелови награди за мир днес призоваха международната общност да започне да прави повече за предотвратяване на сексуалното насилие срещу жени, особено по време на война, предаде ДПА, цитирана от Дарик.   Тази година лауреатите са конгоанският доктор Дени Муквеге и иракската активистка Надя Мурад. В началото на октомври те получиха признание за усилията си за слагане край на използването на сексуално насилие като оръжие във военно време.   На пресконференция преди утрешната церемония, на която двамата ще получат наградите си в Осло, 63-годишният гинеколог Муквеге каза, че \"не е достатъчно да говорим за това и да го осъждаме, сега наистина трябва да действаме. Телата на жените станаха бойно поле и това не може да бъде допустимо\".   \"Мълчанието е това, което поддържа живо насилието\", добави Муквеге. \"Изнасилвачите продължават да изнасилват, защото знаят, че жените ще скрият това\". Мурад каза, че се надява, че спечелването на наградата ще \"отвори още врати\", така че жените и момичетата, които страдат, да получат правосъдие и че трябва да бъде намерено решение, за да \"спре това, което се случва\".   \"Нито един член на \"Ислямска държава\" не беше изправен пред съда. Те вече не са в Ирак, но виждаме, че изнасилванията продължават като оръжие по време на война\", подчерта лауреатката. \"Наистина трябва да бъде въздадено правосъдие в един или друг момент\". Муквеге е прекарал по-голямата част от живота си, като е помагал на жертви на сексуално насилие в Демократична република Конго, лекувал е хиляди пациентки и се е застъпвал за тях. Критикувал е въоръжени групи, политически лидери в Конго и международната общност, че не реагират на масовите изнасилвания.   Той каза, че Нобеловата награда не се смята за победа сама по себе си, тя е по-скоро начало на борбата срещу зло, което разяжда нашето общество: насилието срещу жени по време на военни конфликти, посочва Франс прес.   25-годишната Мурад е една от общо 3000 момичета и жени от кюрдската етнорелигиозна група на язидите, станали жертва на изнасилвания и други издевателства от \"Ислямска държава\". Тя е говорила многократно срещу издевателствата, извършени срещу нея и други. Нейната майка и шестимата й братя са убити от джихадистите.", "date": "2018.12.10", "title": "Лауреатите на Нобеловата награда за мир призоваха за край на безнаказаното сексуално насилие"}
{"url": "http://epicenter.bg/article/Konferentsiyata-na-OON-prie-Globalniya-pakt-za-migratsiyata/170363/7/0", "text": "Представители на около 150 държави, участващи в конференцията на ООН в мароканския град Маракеш, приеха Глобалния пакт за миграцията, въпреки отказа на ключови държави от документа, предава AFP, цитира агенция „Фокус“.   Описвайки го като „пътна карта за предотвратяване на страданието и хаоса\", генералният секретар на международната организация Антониу Гутериш се опита да разсее – съгласно думите му – поредицата митове около пакта, включително твърденията, че той ще позволи на ООН да наложи миграционни политики на държавите-членки.   Глобалният договор за миграция - финализиран през юли след 18 месеца на преговори - бе официално одобрен в началото на двудневната конференция в Маракеш.   От пакта се отказаха държави като България, Австрия, Унгария, Словакия, САЩ и Австралия.    ", "date": "2018.12.10", "title": "Конференцията на ООН прие Глобалния пакт за миграцията"}
{"url": "http://epicenter.bg/article/Sadat-na-ES--Velikobritaniya-mozhe-ednostranno-da-se-otkazhe-ot-Brekzit/170365/7/0", "text": "Британското правителство може да реши едностранно да отмени Брекзит, без да се консултира с другите страни членки на Европейския съюз, постанови днес Съдът на ЕС, предаде Ройтерс, съобщи БТА.   Решението бе приветствано от противниците на излизането на Великобритания от съюза.   Извънредното тълкувателно решение на Съда на ЕС, публикувано само ден преди гласуването в британския парламент за постигнатото от премиерката Тереза Мей споразумение за Брекзит, гласи, че \"Великобритания има правото да оттегли едностранно уведомлението за намерение за напускане на ЕС\".   Решението следва становището на генералния адвокат на Съда на ЕС. Това засили надеждите на противниците на Брекзит за произвеждане на нов референдум, който да попречи на оттеглянето на Великобритания от съюза, предвидено за 29 март 2019 година, отбелязва Ройтерс.   Мей е изправена пред силна опозиция срещу предложеното от нея споразумение за Брекзит и мнозина очакват то да бъде отхвърлено от британския парламент, което ще доведе до нови напрегнати преговори с ЕС. Очаква се в четвъртък британската министър-председателка да присъства на среща на лидерите в Брюксел.   Алин Смит - евродепутат от Шотландската национална партия и противник на Брекзит, който бе сред онези, сезирали Съда на Европейския съюз да се произнесе по тълкуването на чл. 50 от Лисабонския договор - заяви, че \"днешното решение изпраща ясно послание на британските депутати преди гласуването утре, че има изход от тази криза\". \"Светлина в края на тунела за икономиката, за работните места и за позицията на Великобритания на световната сцена. Сега всичко зависи от Великобритания\", подчерта той.   \"Ако Великобритания реши да промени позицията си по Брекзита, отмяната на чл. 50 е вариант и европейската страна ще трябва да направи всичко по силите си да приветства Великобритания с отворени обятия\", добави шотландският евродепутат.   Съдът на ЕС заяви, че в случай на отказ от Брекзит, Великобритания ще остане част от съюза без промяна на условията на членството й, отбелязва Ройтерс. ", "date": "2018.12.10", "title": "Съдът на ЕС: Великобритания може едностранно да се откаже от Брекзит"}
{"url": "http://epicenter.bg/article/Dzherami-Korbin-e-gotov-za-vlastta--ako-Tereza-Mey-se-provali/170367/7/0", "text": "Британската Лейбъристка партия обяви, че нейният лидер  Джеръми Корбин е готов да поеме премиерския пост начело на правителство на малцинството още в сряда, ако Тереза Мей загуби гласуването по нейната сделка за Брекзит. Вотът ще бъде във вторник в Камарата на общините.  Джон Трикет, член на кабинета в сянка, заяви, че трябва да бъдат проведени нови общи избори, ако Тереза Мей загуби вота. Той изтъкна в интервю за „Скай нюз“, че това е предпочитаният вариант от лейбъристите, но ако това не стане, „ние сме готови да сформираме правителство на малцинството, ако това е необходимо и това може да стане още в сряда сутринта, като се опитаме да подновим преговорите и да придвижим страната напред в много по-добра посока\". Всичко това става в ден, в който редица вестници написаха, че Тереза Мей ще отложи гласуването в парламента и ще замине в понеделник за Брюксел. От „Даунинг стрийт“ обаче опровергаха тези твърдения и обявиха, че вотът във вторник ще се състои.  Междувременно северноирландските юнионисти предупредиха Тереза Мей, че не може да разчита на тяхната подкрепа. А в самата Консервативна партия подалите оставки министри Борис Джонсън, Доминик Рааб и Естър Маквей не изключиха възможността да оспорват лидерския пост на Тереза Мей, но все пак предпочитат възможността премиерът да предоговори сделката. ", "date": "2018.12.10", "title": "Джеръми Корбин е готов за властта, ако Тереза Мей се провали"}
{"url": "http://epicenter.bg/article/Nova-versiya-na-plemennitsata-na-Skripal---Yuliya-bila-otvlechena-/170373/7/0", "text": "Юлия Скрипал вероятно е отвлечена от британските спецслужба. Тази версия на Виктория Скрипал, братовчедката на бившия офицер от ГРУ Сергей Скрипал, тиражира московският вестник \"Известия\".  Виктория Скрипал разказва пред руската медия, че от 24 юли не може да се свърже със своите роднини. \"Тогава Юлия ми каза, че иска да се върне в Русия, но до ден днешен тя нито е вдигнала телефона, нито е отговаряла на съобщенията ми. Заради това смятам, че тя е отвлечена от британските власти, която я държат в секретна военна база\", казва в интервюто за \"Известия\" Виктория Скрипал. Според нея става дума за базата Порт Даун.   \"В Лондон явно смятат да използват моята братовчедка, за да манипулират общественото мнение на обикновените хора не само в Обединеното кралство, но и по света. Юлия е необходима на Британия за кампания срещу страната ни\", казва още племенницата на Сергей Скрипал. И подчертава, че не само тя, но и руските дипломати, както и представителите на медите нямат достъп до двамата Скрипал. Защо не й разрешават да се срещне с руски дипломати или да говори пред медиите, пита братовчедката.   Великобритания, по думите на Виктории Скрипал, би могла и сама да инсценира отравянето на нейните роднини с помощта на бойно нервно-паралитическо вещество, за да намери повод за изостряне на отношенията с Русия и за засилване на санкциите.  „Ако срещу тях наистина е използвано такова вещество, по Порт Даун е идеалното място, където те биха могли да са под наблюдение“, отбелязва тя. Скрипал бяха намерени в кома в ранните часове на 5 март след отравяне с нервнопаралитичното  вещество \"Новичок\". По-късно двамата дойдоха в съзнание. Без да представи никакви доказателства за участието на Русия в отравянето, Лондон изгони 23 руски дипломати, напомня \"Известия\".   Случаят \"Скрипал\" доведе до обтягане на отношенията между двете страни. По-късно Великобритания обвини Александър Петров (Александър Мишкин) и Руслан Боширов (Анатолий Чепига) за инцидента. Русия отрича да има нещо общо със случая.  Британската полиция вчера обяви, че е започнала да разследва два случая на смъртоносни отравяния с \"Новичок\". Става дума за намерения през 2012 г. в графство Съри руски бизнесмен Александър Перепеличний. Той бе един от хората, който информира западни служби и медии за смъртта на адвоката Сергей Магнитски в следствен арест в Москва през 2009 г.  ", "date": "2018.12.10", "title": "Нова версия на племенницата на Скрипал - Юлия била отвлечена от британските спецслужби!"}
{"url": "http://epicenter.bg/article/Piyan-sleze-po-Ispanskite-stalbi-v-Rim--s-kolata-si/170374/7/0", "text": "Пиян шофьор слезе с автомобила си по знаковите стълби на площад „Испания” в Рим, съобщи bTV.   27-годишният италианец загубил контрол над колата и се спуснал на колела по Испанските стълби. Младежът е шофирал с над допустимото количество алкохол в кръвта.   След като успял да спре колата, излязъл да търси помощ. Арестуван е и срещу него е повдигнато обвинение.   Нанесени са щети на историческите стълби, които през 2016 г. бяха реставрирана за над 1 милион евро.", "date": "2018.12.10", "title": "Пиян слезе по Испанските стълби в Рим… с колата си (Видео)"}
{"url": "http://epicenter.bg/article/ES-razshiri-spisaka-sas-sanktsiite--svarzani-s-Ukrayna/170379/7/0", "text": "Съветът на ЕС съобщи, че добавя девет имена в списъка на подлежащите на ограничителни мерки заради действия, подкопаващи или застрашаващи териториалната цялост, суверенитета и независимостта на Украйна. Новите имена се добавят към списъка заради участие в изборите в т.нар. Донецка народна република и Луганска народна република. Според ЕС т.нар. избори са незаконни и не ги признава. В изявление от 10 ноември ЕС осъди тези избори, тъй като са в нарушение на международното право, не са съобразени със споразуменията от Минск и нарушават суверенитета и законите на Украйна.   Наказателните мерки се изразяват в забрана за пътуване до ЕС и запор на имущество в Общността. С днешното решение списъкът вече съдържа имената на 164 души и на 44 организации.    Източник: Нова.тв", "date": "2018.12.10", "title": "ЕС разшири списъка със санкциите, свързани с Украйна"}
{"url": "http://epicenter.bg/article/Nay-zhestokiyat-ruski-ubiets-ot-Chikatilo-nasam-e-politsay-ot-Sibir/170381/7/0", "text": "Най-жестокият руски сериен убиец в най-новата история на страната получи втора доживотна присъда, след като стана ясно, че жертвите му са не 22, а близо 80, съобщава Би Би Си, цитира bTV.   Впечатляващото в случая на 53-годишния Михаил Попков е, че по професия той е полицай в района на Иркутск и 20 години деянията му са останали неразкрити.   По собствените му думи, той започнал да „прочиства” сибирския град Ангарск от „неморални жени” през 1992 г. В действителност, обаче, жертвите му били всякакви жени, на възраст между 16 г. и 40 г.   Предлагал им превоз късно вечерта, в някои случаи – даже с патрулната кола. Убивал ги с брадва или чук и скривал обезобразените тела в гористи местности или даже в местно гробище. Поне 10 от жертвите са били изнасилени преди смъртта си. През годините отнел живота и на свой колега полицай.   Попков бил заловен чак през 2012 г., когато в колата му била открита ДНК на жертва. Първата му доживотна присъда беше само за част от зверствата, но разследването продължи и така полицаят беше свързан с още десетки убийства.   За сравнение, „Канибала от Ростов” – Андрей Чикатило, беше разстрелян през 1994 г. за убийствата на 52 или 53 души по съветско време, главно деца.  ", "date": "2018.12.10", "title": "Най-жестокият руски убиец от Чикатило насам е полицай от Сибир"}
{"url": "http://epicenter.bg/article/ES-nyama-da-predogovori-sporazumenieto-za-Brekzit/170383/7/0", "text": " Европейският съюз вече е предложил на Великобритания „най-добрата и единствена възможна\" сделка за излизането й от Общността и няма да я предоговори. Това предупреди Европейската комисия в навечерието на гласуването в британския парламент, предава AFP, цитирана от \"Фокус\". „Нашата позиция не се е променила, а за нас Обединеното кралство напуска Европейския съюз на 29 март 2019 г.\", заяви говорителят на ЕК Мина Андреева пред репортери в Брюксел. По-рано през деня Европейският съд издаде решение, съгласно което Великобритания може да отмени едностранно оттеглянето си от структурите на Общността, без да иска одобрението на други държави-членки. „Обединеното кралство е свободно да оттегли едностранно уведомлението за намерението си да излезе от ЕС\", бе решението на Европейския съд. От редакцията подчертават, че решението на органа е победа за противниците на Брекзит. Казусът бе отнесен до съда от група шотландски политици.  ", "date": "2018.12.10", "title": "ЕС няма да предоговори споразумението за Брекзит"}
{"url": "http://epicenter.bg/article/Tereza-Mey-mozhe-da-otlozhi-glasuvaneto-za-brekzit/170388/7/0", "text": "Британският премиер Тереза Мей ще отложи гласуването на споразумението с Европейския съюз за брекзит, съобщават „Гардиън” и „Ройтерс”, цитирани от БТВ. Според техни източници причината е предупреждение от нейната партия, че я очаква голямо поражение при гласуването в Камарата на общините. То трябва да се проведе утре.  По-рано днес кабинетът на Мей беше категоричен, че вотът ще се състои по график.  Според британските медии, гласуването може да се отложи за седмица или дори месец, а това намалява времето за приемане на законовата рамка по брекзит преди официалната дата за напускане на Кралството – 29 март. Крайният срок за гласуване в парламента е 21 януари.  Опозицията настояват Мей да договори по-добри условия за излизане от Евросъюза. От Брюксел обаче са категорични, че няма да отварят нова глава в преговорите.  ", "date": "2018.12.10", "title": "Тереза Мей може да отложи гласуването за брекзит"}
{"url": "http://epicenter.bg/article/Naslednichkata-na-Merkel-Anegret-Kramp-Karenbauer-se-oplaka-ot-telefonen-tormoz/170389/7/0", "text": "Телефонният номер на новия лидер на ХДС Анегрет Крамп-Каренбауер занапред най-вероятно няма да присъства в указателя на родния й град Пютлинген в провинция Саарланд. За причината споделя самата Крамп-Каренбауер в интервю пред „Саарбрюкер Цайтунг“.   „Тъй като рядко съм вкъщи, съпругът ми приема повечето от обажданията.   споделя наследничката на Меркел на партийния връх.  Тя бе избрана за лидер на управляващата партия на конгреса в петък, 7 декември. В същото интервю на въпрос дали животът й се променя след избора, Крамп-Каренбауер, известна още с инициалите си АКК, отговаря: „Предполагам, че още по-рядко ще бъда вкъщи. Но това предварително бе обсъдено с моя съпруг.“ На друг въпрос дали изборът й за лидер на християндемократите бе най-вълнуващият момент в кариерата й, АКК споделя, че   „След това се почувствах облекчена, тъй като забелязах, че речта ми бе добре приета“.   Междувременно стана ясно, че наследничката на Меркел няма да влиза в правителството.     цитиран от reuters.com. Допитването е на  RTL/n-tv-Trendbarometer. Данните отчитат ръст в подкрепата за ХДС от три пункта. Преди конгреса (7-8 декември) доверието бе паднало до 29%, сега е 32%.  В същото време Зелените губят три пункта (19%), докато при останалите партии няма промяна. Социалдемократите, които са в коалиция с ХДС, имат 14%, „Алтернатива за Германия“ - 13%, свободните либерали и Левите – по 8%.  Данни на Forsa сочат, че   Разочарованите са 28%, а 24% биха предпочели за лидерския пост Фридрих Мерц. За 26% от запитаните е без значение кой е лидер на ХДС. ", "date": "2018.12.10", "title": "Наследничката на Меркел Анегрет Крамп-Каренбауер се оплака от телефонен тормоз"}
{"url": "http://epicenter.bg/article/Bivsh-ruski-politsay-e-osaden-za-56-ubiystva/170392/7/0", "text": "Руски съд намери за виновен за 56 убийства бивш полицай, който вече излежава доживотна присъда за убийството на 22 жени. Това прави осъдения най-масовия сериен убиец в Русия, съобщава БГНЕС.   информираха от иркутската прокуратура.   Според прокурорите Попков \"има патологично влечение към убийството на хора\". Той също така беше признат за виновен за изнасилване на 10 от жертвите. Той получи втора доживотна присъда в добавка към тази, която вече излежава, и също така официално беше лишен от пенсията си като бивш полицай.   Попков през 2015 г. беше признат за виновен за убийството на 22 жени. Той по-късно изповяда още 59 убийства, но в понеделник беше осъден за 56 от тях, тъй като следователите не са успели да докажат, че три от престъпленията са извършени, предаде агенция Интерфакс, цитирайки пресслужбата на съда. Той убивал жертвите си, след като им предлагал да шофират късно през нощта полицейската му кола около родния му град Ангарск, близо до Иркутск.   Броят на убийствата, за които е осъден, надвишава общия брой на няколко известни убийци в Русия и бившия Съветски съюз.   \"Шахматният убиец\" Александър Пичушкин бе осъден на доживотен затвор през 2007 г. за 48 убийства и Андрей Чикатило беше осъден за 52 убийства, извършени през съветската епоха.", "date": "2018.12.10", "title": "Бивш руски полицай е осъден за 56 убийства"}
{"url": "http://epicenter.bg/article/Branyat-Nobelov-laureat-za-mir-za-2018-g--denonoshtno-zaradi-zaplahi-za-zhivota-mu/170400/7/0", "text": "Под денонощна охрана е поставен лекарят от Демократична република Конго и един от нобеловите лауреати за мир през 2018 г. Денис Муквеге, предаде Скайнюз, цитиран от Новини.бг Край дома и в жилището на медика и клиниката, в която работи той, в източния град Букаву са въведени драконовски мерки сигурност. Причината за 24-часовото пазене са непрекъснатите заплахи отправяни към него, членове на семейството му и колеги на доктора.  Муквеге получи заедно с кюрдската активистка Надя Мурад Нобеловата награда за мир. Двамата бяха отличени заради техните кампании за борбата срещу сексуалното насилие срещу жени по време на военни конфликти.  Днес в Осло се състоя церемонията по връчването на Нобеловите награди. По традиция тя се провежда в деня на кончината на изобретателя на динамита Алфред Нобел (1833-1897 г.), завещал пари за най-престижните награди в света.", "date": "2018.12.10", "title": "Бранят Нобелов лауреат за мир за 2018 г. денонощно заради заплахи за живота му"}
{"url": "http://epicenter.bg/article/Tereza-Mey-potvardi--che-otmenya-glasuvaneto-za-Brekzit/170409/7/0", "text": "Тереза Мей потвърди, че отлага насроченото за утре гласуване на нейната сделка за Брекзит в Камарата на общините, съобщиха международните агенции.  По думите й, цитирани от BBC, причината е, че при решаващия вот сделката е щяла да бъде отхвърлен с голямо мнозинство.  Новината за възможното отлагане на вота се тиражира днес, 10 декември, през целия ден. В резултат на това стойността на паунда падна с 0,5% спрямо американския долар и достигна $1,26 – най-ниското ниво от 18 месеца насам.  Всички прогнози сочеха провал на гласуването, а британските лейбъристи обявиха, че са готови да съставят правителство на малцинството с премиер Джеръми Корбин.  Близо 100 от 315 депутати от самата Консервативна партия бяха заявили позиция, че няма да подкрепят плана на Мей.  Очаква се Мей да направи последен опит за спечелване на отстъпки от лидерите на Европейския съюз на срещата на високо равнище в Брюксел на 13-14 декември. Според spiegel.online британският премиер се опитва да спечели време в спора си с ЕС за споразумението за излизане от Съюза.   Европейският съюз вече е предложил на Великобритания „най-добрата и единствена възможна“ сделка за излизането й от Общността и няма да я предоговори, коментираха от ЕК.  По-рано през деня Европейският съд постанови, че Великобритания може да отмени едностранно Брекзит, без да иска одобрението на други държави-членки. ", "date": "2018.12.10", "title": "Тереза Мей потвърди, че отменя гласуването за Брекзит"}
{"url": "http://epicenter.bg/article/Tereza-Mey-otlozhi-glasuvaneto-v-parlamenta-na-sdelkata-za-Brekzit/170411/7/0", "text": "\r\n Тереза Мей обяви пред парламента, че гласуването по споразумението за Брекзит се отлага, съобщи АФП. Тя допълни, че е изслушала опасенията на критиците. \"Сделката ще бъде отхвърлена със значителна разлика, затова ще отложим гласуването\", заяви Мей пред парламента в Лондон. \r\n \r\n \r\n   \r\n По-рано медии съобщиха, че се очаква Мей да направи последен опит за спечелване на отстъпки от лидерите на Европейския съюз в рамките на срещата на високо равнище в Брюксел, която ще се проведе на 13-14 декември. \r\n   \r\n Много от депутатите в парламента в Лондон се противопоставят на сделката, договорена от премиера. Ето защо прогнозите бяха за провал на гласуването й - ситуацията, която може да доведе до отстраняването на Мей от власт. Европейският съюз вече е предложил на \r\n   \r\n Великобритания има \"най-добрата и единствена възможна\" сделка за излизането й от Общността и няма да я предоговори. Това предупреди Европейската комисия в навечерието на гласуването в британския парламент.\"Нашата позиция не се е променила, а за нас Обединеното кралство напуска Европейския съюз на 29 март 2019 г.\", заяви говорителят на ЕК Мина Андреева пред репортери в Брюксел. \r\n   \r\n По-рано през деня Европейският съд издаде решение, съгласно което Великобритания може да отмени едностранно оттеглянето си от структурите на Общността, без да иска одобрението на други държави-членки. \"Обединеното кралство е свободно да оттегли едностранно уведомлението за намерението си да излезе от ЕС\", бе решението на Европейския съд. Решението на органа е победа за противниците на Брекзит. Казусът бе отнесен до съда от група шотландски политици. \r\n   \r\n \r\n", "date": "2018.12.10", "title": "Тереза Мей отложи гласуването в парламента на сделката за Брекзит"}
{"url": "http://epicenter.bg/article/Kulturen-festival-s-mezhdunaroden-otglas/170349/6/0", "text": "  Откакто свят светува, хората увенчават с празнични изяви труда и мечтите си. Богати с многообразие и красота, празниците удовлетворяват насъщни потребности за духовно възмогване, защото, както пише Уилям Шекспир: „Не давай на човека нищо освен необходимото в живота и той ще заживее като скота“.   Народите се различават и по празниците, които имат. Предавани от поколение на поколение, те насърчават чувството за културна приемственост и национална самобитност.   България е богата на празници – стари и нови, национални и местни, професионални и родови. С времето се утвърдиха и много музикални събития. „Софийски музикални седмици“ вече са част от европейската фестивална програма. Софийският международен конкурс за млади оперни певци и Международният балетен конкурс във Варна дават успешен старт на майстори на световното оперно и балетно изкуство. „Русенски мартенски дни“ и „Варненско лято“ печелят престиж. Наши фолклорни събори и фестивали на естрадата привличат участници от много страни. Прекрасно е, че и Новогодишният музикален фестивал в София има международно измерение.   През втората половина на миналия век българското изпълнителско изкуство завоюва професионални висоти и признание по света. Големите ни оперни певци и състави триумфираха на прочути световни сцени. Наши хорове, дирижирани от съзвездие именити музиканти, печелеха престижни отличия, участваха в концерти и постановки на прочути майстори. Чудесният детски радиохор на Христо Недялков завладя публиката в няколко континента. Ансамблите на Филип Кутев, „Тракия“ на Кирил Дженев, „Пирин“ на Кирил Стефанов, Северняшкият, Добруджанският и др. състави за народни песни и танци достигнаха високо художествено равнище.   Забележително е, че повечето от прославените ни хорове бяха любителски. Български симфонични и камерни оркестри, както и даровити инструменталисти се съизмерваха с постиженията на музиканти в страни с вековни традиции и школи. Млади таланти, с които родината ни е тъй богата, достигнаха впечатляващи успехи. Така узряваха възможностите и необходимостта върховите музикални постижения да се представят пред взискателната публика в празнична обстановка. И пресъздадени чрез съвременни записи, да се съхранят в духовната памет на нацията. А имаме и Националния дворец на културата, признат за един от най-добрите концертни и конгресни центрове в света, който предоставя отлични условия за успеха на музикални прояви, майсторски класове, творчески срещи, изложби, духовни и делови форуми…   Новата музикална инициатива не беше суетно хрумване и мимолетна показна изява. Началото на Новогодишния музикален фестивал се помни с отлична организация, със системна подготовка и успешна реализация. Важно бе да се привлече най-добър диригент за бъдещия оркестър. Изборът беше колкото уместен и единодушен, толкова и щастлив – Емил Чакъров.   Младият маестро, възпитаник на българската диригентска школа, ученик и сътрудник на великия Херберт фон Караян, беше сътворил впечатляващи успехи на световни концертни и оперни зали. Озарен от безспорен талант, любимец на Даная – богинята на вдъхновението, той бързо се превърна в душа, сърце, ръководител, очарование и олицетворение на фестивала.    Подпомаган от Министерството на културата, той осъществи най-добрите си идеи.   Бяха създадени всички предпоставки за сполука на начинанието. Закупиха се необходимите музикални инструменти, създаде се модерно студио за записи и тиражиране на високохудожествени изпълнения; изготви се дългосрочна програма за бъдещите издания на фестивала и за гастроли на фестивалния оркестър в други страни. С актове на Министерския съвет и на Министерството на културата се решиха финансовите, структурните, организационните въпроси. Националният дарителски фонд „13 века България“ правеше подходящи дарения за програмата. Забележителният екип на Херберт фон Караян, ръководен от видния импресарио и тонмайстор Мишел Глоц от Франция, пренесе безценна опитност за звукозаписи – пример за българските музиканти и специалисти.   Началото бе вълнуващо, незабравимо. В 18 ч. на 1 януари 1987 г. препълнената 4-хилядна зала 1 на НДК в присъствието на големи ценители на изкуството от страната и чужбина възторжено аплодира раждането на новия български музикален празник. Видни гости и участници в събитието пристигнаха веднага след популярния обеден новогодишен концерт във Виена, дирижиран от Херберт фон Караян. Гениалният маестро лично изпрати в София своите приятели със съжаление, че поради лекарска забрана не може да пътува и да участва във фестивала.   Тук е уместно да се подчертае: неподражаемият Херберт фон Караян беше сърдечен приятел на България. В Залцбург, Виена, Берлин и др. той направи много постановки, концерти и записи с наши певци, инструменталисти и хора на Софийската опера с диригент Любомир Каролеев и на Българското национално радио с диригент Михаил Милков.   Маестро Караян допринесе за подобряването на акустиката в НДК, постоянно се интересуваше и подкрепяше музикалния ни живот не само със съвети, но и с дълбока привързаност и отзивчивост. Той дирижира в НДК два концерта на прочутите виенски филхармоници, единият от които беше безплатен. За тези свои заслуги Херберт фон Караян получи високо отличие на българската държава, с което откровено се гордееше.   Истинската стойност на всяко дело е забележима, ако началото му продължи да се въздига. Такава беше съдържателната летопис на Новогодишния музикален фестивал през няколкото години, когато програмите му под ръководството на Емил Чакъров се превръщаха в традиция. Високото майсторско равнище на концертите, богатият репертоар, включващ широк кръг автори от световната и българската музикална класика, участието на певци и инструменталисти с международна известност имаха отзвук и извън пределите на страната. Фестивалният симфоничен оркестър на Емил Чакъров изнесе концерти на прочути европейски сцени.   Националната филхармонична хорова капела „Светослав Обретенов“ под диригентството на проф. Георги Робев заедно с други хорове – постоянни участници в Новогодишния фестивал, изпълниха класически репертоар, православни песнопения и други произведения, които и днес се сочат за образцови. След великолепната реализация на ораторията на Йозеф Хайдн „Сътворението“ с участието на хор „Родина“ от Русе с диригент проф. Васил Арнаудов чуждестранни капацитети не допускаха, че хористите са самодейци. А русенци вече бяха завоювали най-високи отличия на хорови конкурси в Ланголен, Англия и на други авторитетни състезания.   След „Реквием“ на Джузепе Верди доайенът проф. Асен Найденов възкликна: „Доживях да чуя брилянтно изпълнение на тая велика творба от български оркестър, хор и солисти под палката на български диригент!“. Майсторските класове на Алексис Вайсенберг и други виртуози станаха събитие...   Фестивалните програми се осъществяваха от съзвездие световни певци и изпълнители. Записите им, направени на модерно техническо равнище, влязоха във фонда на най-престижни музикални къщи. Неслучайно японският гигант „Сони“, като изкупи известни компании, стартира на световния пазар с оперни и симфонични изпълнения от Софийския Новогодишен музикален фестивал. Пример за съвършенство са оставените за поколенията записи на „Борис Годунов“ и „Хованщина“ от Мусоргски, „Княз Игор“ от Бородин, „Дама пика“ от Чайковски, опери на Глинка, Римски-Корсаков, Верди, Белини, симфонии, концерти, кантатно-ораториални творби от гениални композитори.   – – – – –  Но сътвореното от тях е неувяхващ пример за съвършенство, красота, родолюбие. Известно е, че добро бъдеще се прави върху здрава основа и поучителни спомени. Похвално е, че пътят на Новогодишния музикален фестивал продължава до днес.   Участието на оперната прима Веселина Кацарова, на Московския камерен оркестър, на Найджъл Кенеди и квартет „Ардити“, на Гершуин-младши и Рогозин-младши, а преди дни и на прочутата Лондонска филхармония и т.н., доставиха радост и незабравими вълнения на столичната публика.   Най-добри постановки на Националната опера и балет, на Музикалния театър „Стефан Македонски“, на оперите в Пловдив, Варна и Русе, концерти на Детския радиохор на акад. Христо Недялков и други все по-успешно се вписват във фестивалния репертоар. Удоволствие за ценителите е откриването на празника на музиката с пряко предаване на премиерата, с която започва новият сезон на майката на оперните театри – Миланската скала…   Дано сътвореното от създателите и радетелите на Новогодишния музикален фестивал продължи да привлича участници със световна слава и да насърчава родното музикално изкуство за нови творчески висоти.                                                 ", "date": "2018.12.10", "title": "Новогодишният музикален фестивал -   незабравими вълнения за столичната публика"}
{"url": "http://epicenter.bg/article/Mnogo-hora-ne-vyarvat-v-tova--no-administratsiyata-sashto-e-tvorcheski-protses/170230/6/0", "text": "Започваме разговора с проф. д-р Станислав Семерджиев, ректор на НАТФИЗ и създател на специалността „Драматургия“ с необичайния въпрос „Доволен ли сте от драматургията на своя живот до момента?“ „Човек не би трябвало да е доволен или недоволен от драматургията на живота си. Той просто трябва да я приеме и да се опита да разбере в каква точка от развитието й се намира. Драматургията на живота ми е такава, каквато е и аз съм я приел.“ Проф. Семерджиев, Вие сте за трети мандат ректор и така се случва, че при единия ви мандат НАТФИЗ е чествал 60-ата си годишнина. Сега пак управлявате академията, която празнува 70-ата си годишнина. Може ли да се каже шеговито „отбелязване на годишнина в ерата Семерджиев“? ·  Нямам никакви илюзии по въпроса за „ерата Семерджиев“. Всякакви ери са преходно явление. Опитвам се, колкото мога да дам от познанията и уменията си на НАТФИЗ и докато НАТФИЗ има нужда от мен, аз ще го правя. ·  Що се отнася до честванията – всяко едно от тях е натоварващо, защото изисква да се съобразиш с много фактори. Да не би случайно да пропуснеш нещо и то да се превърне в проблем. А всяко нещо може да се превърне в такъв, защото хората са толкова вътрешно оскърбени от живота, който водим, че дори забавянето на поканата за някого вече се превръща в драма, в която той смята, че едва ли не ректорът лично го е намразил и нарочно не му е изпратил покана за честването. ·  Или споменаването на някое име. Ние много дълго обсъждахме как да направим така, че хем да споменем нашите видни възпитаници, хем да не огорчим някой, който смята, че е много виден, а всъщност не е постигнал чак такива резултати. И накрая се отказахме да споменаваме когото и да било, защото всяка селекция се превръща в проблем. Може ли да се превърне в проблем и подборът на хората, заети с подготовката на тържеството на 17 декември? Някой би казал „Защо тъкмо проф. Пламен Марков за театралната част и защо именно проф. Светослав Овчаров за филмовата?“ Пък накрая вие ще ги обединявате... ·  В този случай аз си поемам отговорността кого ще помоля за тази дейност – аз смятам, че това са изключителни професионалисти и затова съм ги помолил да ми помогнат. Исках да има равнопоставено участие на двата факултета – сценични и екранни изкуства. Мисля,че ще се получи и ще бъде за добро. А моето обединение е съвсем символично. ·  Създател сте на специалността „Драматургия“, но или можеш да пишеш или не. Занаят не се учи, а се краде. Така че не е ли напразен четиригодишният труд на студентите в НАТФИЗ? ·  Категорично не съм съгласен. Занаят се учи и това е доказано. А „кражба“ се налага само тогава, когато учителят ти не е достатъчно добронамерен или щедър и не ти е дал всичко, което може да ти даде като познание и умение. Аз лично нямам нищо за криене и давам всичко, което мога да дам на студентите. Така че те едва ли нещо могат да „откраднат от мен“. ·  А що се отнася до това дали човек се е родил с умението да пише… Човек може да  се роди с умението да пише, но тук става дума не да учим някого на талант, а на умение да си вади хляба. ·  Но тогава става занаятчия, а на  това в изкуството не се гледа с добро око. ·  Това е обидно определение само в някои псевдоинтелектуалски кръгове. Занаятчийството е било едно от най-благородните определения в средните векове, когато гилдиите на занаятчиите са били водещите структури на цивилизационното развитие. Тогава не се е говорело за висше и низше изкуство, а се е смятало,че всичко, което се прави с умение и любов е изкуство, независимо дали е грънчарство, килимарство, шивачество, обущарство… Изкуството винаги е било свързано с практическо предназначение. Представата за изкуството „въобще“ започва да се налага през 19-и век, когато разни самовлюбени хора започват да я налагат. Когато говорим за Рембранд, за Микеланджело или Моцарт, те винаги са творели по поръчка. 99% от творчеството им е създадено за прагматично прилагане. Животът сам по себе си е бил такъв. Изведнъж през 19-и 20-и век започва да се говори за „изкуството“ като различно от занаята. ·  Аз лично не вярвам в такава теория, защото ако не си добър занаятчия не виждам какво изкуство ще направиш. Трябва да изучиш тайните на занаята. А дали ще си достатъчно талантлив, за да вложиш Божията искра в занаята, това е друга ситуация. ·  Не мога да се сетя кой известен руски театрал беше казал, че театърът е пресен продукт, а киното – консервиран. Хората ядат консерви, но винаги предпочитат прясното. Вие сте откъм „консервираната част“, как ще го коментирате? ·  Тази формулировка много ме изненадва, защото пресните продукти се развалят и ако оставиш един такъв да преседи, няма как да не вкисне и да не се развали. Така че това сравнение е крайно неуместно. А пък консервата запазва вкусовите качества на продукта и може да се окаже, че след години те са същите като в началото.  В този смисъл, човекът, който е създал тази формулировка не е помислил дали това е най-доброто сравнение. Аз само бих казал, че театърът и киното са различни изкуства, но всяко едно от тях докосва зрителя и би могло да го накара да почувства емоционално преживяване. Ако не го докосне, значи не си е свършило работата и няма значение колко е пресен или консервиран продуктът. В този смисъл, това са две различни същности и те не бива да бъдат сравнявани, както не могат да се сравняват музиката и изобразителното изкуство или литературата и балетът. Всеки има нужда от различни неща в живота си и аз ценя еднакво всяко едно от изкуствата и всички хора, които работят в тях. ·  Но самият вие казвате, че игралното кино е на изчезване. ·  Да, така е. Даже неотдавна в уъркшопа, който води моят приятел проф. Франсиско Менендес  от университета в Лас Вегас, Невада, студентите бяха поразени. Той им показваше неща, за които и аз съм им говорил – софтуеър, в който възможностите за „изгражданена живи актьори“ са така напреднали, че до няколко години няма да можем да различим истинския Ал Пачино от изкуствения, или истинската Мерил Стрийп от виртуалната. Защото софтуеърните продукти се развиват с изключително темпо. В този смисъл през последната година преориентирах системата на обучение в НАТФИЗ към документалното кино в първите семестри. Това се оказва последният бастион на реалността, на достоверността, на контакта с живия човек и на възможността авторът и зрителят да съпреживеят едно автентично усещане. Значи, за да са конкурентоспособни през втората година трябва да учат компютърни науки? ·  През втората година задължително учат визуални ефекти. Те не изучават компютърни науки, защото този, който е добър в компютрите невинаги има творческия потенциал да изгради кинематографически добър продукт. Но изучават визуални ефекти, защото това е част от задължителното им образование и от съвременното изкуство. ·  А какво става с „Лабораторията по етика“, която също би трябвало да е част от съвременното изкуство? ·  В момента в Световната асоциация на филмовите и телевизионни висши училища (CILECT), чиито изпълнителен директор съм от 2011-а,  тази година направихме 8 уъркшопа в различни държави и училища, за да проверим как ще функционира и смятам от следващата година ще заработи вече в НАТФИЗ. ·  Това е един много прогресивен проект, създаден от колегата Дан Гева от израелско училище, който смята, че образованието по етика трябва да предхожда всякакви други умения, независимо дали за актьор, за режисьор. И той е прав. Аз винаги съм се опитвал да говорим за етиката в модулите, които имаме. Но би трябвало да се оформи една цяла лабораторна среда и вероятно през следващата година ще я въведа. Но напънът за конкуренция, залегнал в американския начин на преподаване и обучение, не убива ли етиката? ·  Напънът за конкуренция не би трябвало да убива етиката, ако се позоваваме на моралния императив на Кант, който казва „Прави нещата така, както искаш другите да ги правят на теб“.  В този смисъл, ако ние се конкурираме добронамерено и търсим възможностите за изява на личностните си качества, не виждам проблем в етическо отношение. ·  Проблем би имало, ако си подлагаме крак или на финала задържим другия за ръкава, за да финишираме преди него. Здравословната конкуренция движи обществото и цивилизацията. ·  Последният ми въпрос също е от етическо естество – ако видите, че администраторът започва да убива драматурга, от кое ще се откажете? ·  (смее се) Той, администраторът, до голяма степен уби драматурга. Прекалено много проекти съм замразил, които не мога да намеря време да довърша. За съжаление, или за щастие, смятам, че администрацията е също творчески процес. Много хора може да не вярват в това, но в администрацията функционират заедно и драматургия, и режисура,  и продуцентство, да не говоря за актьорство. Ако един човек не е достатъчно добър актьор, когато се налага да представя решенията, които е взел, ако не е добър режисьор да намери най-добрите изпълнители за тези решения, ако не е добър драматург да изгради цялостна структура, която да гледа две-три-десет години напред, ако не е добър продуцент да намери финансиране за тези решения и т.н., тогава той не е добър администратор. ·  В този смисъл, аз чак толкова не страдам от убийството на драматурга от администратора, защото смятам, че всяко нещо се появява с времето си и че човек не бива да извършва насилие над развитието си. Ако по някаква причина Бог, съдбата или някаква сила са решили, че в този момент трябва да бъда администратор, не би трябвало да се съпротивлявам. А ако са решили, че трябва да съм администратор цял живот, така да бъде. ·  Пожелавам ви да намерите правилния баланс! ·  Баланс… Едва ли ще разбера дали съм го намерил. Прочутата пиеса на Софокъл „Едип цар“ завършва с една реплика на Хора, който казва, че животът на човека дали е бил щастлив или нещастен можеш да отсъдиш едва, когато него вече го няма в този свят. В този смисъл, други ще отсъдят къде е бил балансът в моя живот.  В момента, който и както да го вижда, нито погрешното, нито вярното е 100-процентово. Най-малкото аз бих могъл да дам такава оценка. ", "date": "2018.12.10", "title": "Много хора не вярват, но администрацията също е творчески процес"}
{"url": "http://epicenter.bg/article/Arheolozi-otkriha-kolesnitsa-na-2500-godini-v-Kitay/170384/6/0", "text": "В Китай археолози откриха позлатена колесница, която датира отпреди повече от две хилядолетия, съобщи Лайф. Тя се придвижвала с помощта на две колела, всяко от които било с диаметър 140 см и имало 38 спици. Това навежда на мисълта, че собственикът й имал висок обществен статус. Археолози от Китайската академия за обществени науки попаднали на находката при разкопки в древно гробище, за което се предполага, че датира от епохата на династията Източна Чжоу (770-256 г. пр. Христа), в североизточната провинция Хъбей. Според тях колесницата е на около 2500 години.  Тя е широка 142,5 см и дълга 106 см. Украсена е с надписи и позлатени емблеми с изображения на животни. По мнението на специалистите, транспортното средство с позлатена украса е принадлежало на богат и влиятелен човек, може би на владетел. То е добре съхранено, въпреки че останало повече от 2000 години под земята.", "date": "2018.12.10", "title": "Археолози откриха колесница на 2500 години в Китай"}
{"url": "http://epicenter.bg/article/Vezhdi-Rashidov-vrachi-pocheten-plaket-na-Narodnoto-sabranie-na-Natsionalnata-biblioteka-/170404/6/0", "text": "Председателят на парламентарната Комисия по културата и медиите Вежди Рашидов връчи почетния плакет на Народното събрание на Националната библиотека \"Св. Св. Кирил и Методий\" по случай 140-годишнината от основаването й. Това се случи днес на официална церемония в библиотеката. По време на събитието Вежди Рашидов поздрави директорката на библиотеката доц. Красимира Александрова и колектива с празника и подчерта, че първата културна институция у нас, създадена само месец след Освобождението, е храм на книжовността и духа. „Библиотеката е онова свято място, което прави възможно съприкосновението ни със съкровищницата на знанието“, каза Вежди Рашидов.  се заражда на 4 април 1878, когато софийският учител и секретар на Градския съвет Михаил Боботинов предлага да се учреди „публична библиотека, нужна за развитието на София в културно и образователно отношение“. Създадена е комисия с председател Марин Дринов, с помощта на която на 17 юни 1879 г. като държавно учреждение отваря врати Българската народна библиотека. През 1963 г. Народната библиотека „Васил Коларов“ се преименува в Народна библиотека „Кирил и Методий“.   След 10 ноември 1989 г. към името е добавено „св. св.“, а на 11 август 1994 г. е обявена за културен институт с национално значение и е преименувана в Национална библиотека „Св. св. Кирил и Методий“. В дългата история на библиотеката сред директорите й могат да бъдат откроени имената на Георги Кирков, Петко Славейков, Константин Иречек, Пенчо Славейков, Стилиян Чилингиров, Тодор Боров, Константинка Калайджиева, Кирил Топалов, Боряна Христова. , която представя най-ценното от богатия фонд на библиотеката. Именно тогава българският патриарх Неофит за първи път посети библиотеката, за да освети новооткритата експозиция. На днешните чествания ярко се открои отсъствието на най-влиятелните мъже в републиката – президентът Румен Радев и министър-председателят Бойко Борисов, които не почетоха този храм на българщината, съхранил знанието и духовността на нацията. Чест прави на г-н Вежди Рашидов, председателят на Комисията по културата и медиите и г-н Боил Банов, министър на културата, които със своето присъствие уважиха честванията на юбилея на най-старата българска институция. На официалната церемония,не липсваха и леки гафове от страна на организаторите на събитието и в частност на неговата водеща – г-жа Стефка Рангелова, но въпреки това тържествената атмосфера в празничния ден на библиотеката успя да се запази.  ", "date": "2018.12.10", "title": "Вежди Рашидов връчи почетен плакет на Народното събрание на Националната библиотека "}
{"url": "http://epicenter.bg/article/Ochite-na-pametnika-na-Tsar-Samuil-v-Sofiya-ugasnaha--Mozhe-da-svetnat-sreshtu-3000-lv-/170407/6/0", "text": "Очите на паметника на Цар Самуил в София угаснаха окончателно. Може да светнат отново срещу 3000 лева от Столичната община, съобщи авторът на скулптурата – Александър Хайтов, цитиран от Дарикнюз.бг. Според доц. Тодор Чобанов – заместник-кмет по културата в Столична община, не е било предвидено очите на Цар Самуил да светят и затова няма да поддържат диодите.  Инвеститорът Врабевски подарява на Столична община паметника на Цар Самуил, разказа авторът му – Александър Хайтов. Негово решение е очите му да светят и Столична община няма нищо общо.   Според доц. Чобанов е било изненада, че очите светят:  „Всички бяха изненадани от тази непредвидена в проекта инсталация. Затова сега ние не можем да поддържаме система, която не е узаконена по съответния ред“.  На друго мнение е авторът – Александър Хайтов:  „Знаеше се предварително, че ще бъде със светещи очи. Той го знаеше и искаше да го махне. Аз не се съгласих и го оставих така!“  По думите на Чобанов, за да светят очите на Самуил отново, трябва одобрение от редица институции и процедурата е дълга.  Версията на Хайтов обаче е по-различна - той е имал среща с Чобанов, който не се е явил, пратил е друг, който му казал да подпише, че е отказал да предаде схемата за светещите очи.  „Онзи човек ми каза, че схема не са правили, всичко е минало така. Но обещаха да се оправи осветлението. Казаха, че ще дадат схема на осветлението. Казаха, че това ще струва 3000 лева“, каза Хайтов.  А ето и причината още след откриването на статуята очите да светят:  „Тогава се бързаше, защото настъпваха конкретни юбилеи - 1000 години имаше. Едно ново минаване на процедурата означаваше 6-8 месеца по институции. Нямаше толкова време“, каза Чобанов.  Хайтов допълни, че каквото зависи от него ще направи безплатно, но диодите с гаранция 10 години и инженерната работа трябва да е срещу заплащане.  ", "date": "2018.12.10", "title": "Очите на паметника на Цар Самуил в София угаснаха! Може да светнат срещу 3000 лв."}
{"url": "http://epicenter.bg/article/Balgariya-na-41-vo-myasto-ot-162-darzhavi-po-grazhdanski-i-ikonomicheski-svobodi/170377/11/0", "text": "Нова Зеландия, Швейцария и Хонконг са най-свободните държави. Това показва Индексът на човешката свобода (HFI), изготвян от Института Катон и представян в България от Института за пазарна икономика, като понятието за свобода, включва индивидуалните, гражданските и икономическите свободи.   Методологията включва събиране на данни от редица световни организации (например МВФ, СБ, СТО), експертни въпросници, информация от други индекси (като този за Правене на бизнес и за Глобална конкурентоспособност). Индексът се формира от 83 отделни показателя, групирани в 12 категории, измерени по скалата от 0 до 10 точки. Изданието от 2018 г. обхваща 162 държави.   С най-висок резултат е Нова Зеландия (8,89 т.), следвана от Швейцария (8,79 т.) и Хонконг (8,78 т.). С най-ниски резултати пък са Сирия (3,77 т.), Венецуела (4,20 т.) и Йемен (4,25 т.). Спрямо миналогодишното издание човешката свобода се е подобрила в 63 държави, намаляла е в 87 държави, а в 9 е останала непроменена. Това се изразява в намаление на световния резултат с 0,01 точки. Индексът ясно показва, че икономическата и индивидуалната свобода са ясно свързани – където се зачита икономическата свобода, се зачита и индивидуалната и обратно. По-високата свобода има и правопропорционална връзка с доходите на човек от населението – най-свободната ¼ от държавите имат над три пъти по-висок брутен вътрешен продукт на човек в сравнение с най-несвободната ¼ от държавите. Изследването доказва и че свободата води до зачитане на правата на жените и по-висока степен на демокрация. В тазгодишното издание на индекса, България получава 7,78 т. и се нарежда на 41-во място (от 162 държави).   Сред държавите в Европейския съюз по-нисък резултат имат само Унгария и Гърция. Спрямо изданието от миналата година резултатът на страната намалява с 0,04 т. без промяна на позицията ѝ в класацията. Общото представяне на България в тазгодишния индекс е обусловено от оценката на страната в 12-те включени категории: Индивидуална свобода: Върховенство на закона (4,9 т.) – това е една от най-проблемните за България категории не само в настоящия индекс, но и в други международни изследвания. Основният проблем е в наказателното право (4,1 т.), но и всички индикатори, включени в тази категория, са на изключително ниско ниво, още повече за европейска държава. Сигурност и безопасност (9,8 т.) – силна категория за България, а високата оценка идва от относителната липса на терористични атаки, както и от сравнителната сигурност на жените в обществото. Свободно движение (10,0 т.) – България получава максималния резултат заради свободното движение на хората във и извън страната. Свобода на религията (7,1 т.) – в тази категория като основни проблеми са изтъкнати правните и регулаторни ограничения на изповядването на различните религии (5,8 т.), както и на формирането на религиозни организации (7,5 т.). Свобода на сдружаване и гражданско общество (9,5 т.) – най-ниската оценка тук е за формирането и работата на политическите партии (7,5 т.), а възможността за създаване на асоциации, професионални организации и др. под. е оценена с максималната оценка. Свобода на словото и информацията (8,8 т.) – като слабости са посочени политическият натиск и контрол на медиите (5,8). Свобода на идентичността и взаимоотношенията (9,3 т.) – високият резултат в тази категория е обусловен от правата на родителите и липсата на ограничения по отношение на разводите. Икономическа свобода: Размер на правителството (7,0 т.) – България получава ниски резултати заради високите разходи на правителството (5,7 т.) и значителните трансфери и субсидии (5,8 т.). Най-добри в тази категория пък са резултатите по отношение на данъчното бреме (8,5 т.) и държавните компании (8,0 т.). Съдебна система и право на собственост (4,8 т.) – най-слабата категория за България. За независимостта на съда страната получава едва 3,3 т., а доверието в полицията е оценено с 4,3 точки. Достъп до стабилни пари (9,4 т.) – сравнително високият резултат е обусловен от свободата за притежаване на чуждестранна валута и дефлацията в страната през разглеждания период (2016 г.). Свобода на международната търговия (8,1 т.) – ниските мита за търговия вследствие на членството на България в Европейския съюз повишават оценката на страната. Относително високи, обаче, остават регулаторните ограничения пред търговията. Регулиране на кредита, труда и бизнеса (7,6 т.) – докато липсата на тежко регулиране на кредитния пазар се оценява високо (9,6 т.), бюрократичните ограничения продължават да задушават бизнеса (6,2 т.) и пазара на труда (7,0 т.).   Резултатът на България в Индекса на човешката свобода като цяло не се променя през годините. Спрямо данните за 2008 г. – първата, за която има такива - оценката на страната е с 0,07 т. по-висока. Най-слабите резултати – тези, свързани със съдебната система – дори се влошават през годините. Както показва изследването, това води до ограничаване на свободите и доходите в страната.   ", "date": "2018.12.10", "title": "България на 41-во място от 162 държави по граждански и икономически свободи"}
{"url": "http://epicenter.bg/article/BAN-potvardi--Balgariya-e-v-danoto-na-klasatsiyata-po-zhiznen-standart-v-ES-/170353/4/0", "text": "България е на дъното на класацията по жизнен стандарт в Европейския съюз, потвърждава поредно изследване - този път на икономистите от БАН. Авторите са проучвали и териториалните различия, според които водещ е Югозападният район, а сред губещите е и Южен централен.  За последните седем години оценките за България спрямо останалите страни-членки на Европейския съюз са от 4 до 6 пъти по-ниски. Данните показват, че средният коефициент на жизнен стандарт в общността за 2010-та година е бил около 50 процента, докато в България е едва 10 процента.   Най-висок стандарт в Европа отчитат в Лихтенщайн, а на опашката, но преди нас, са Литва, Латвия и Румъния. Подредбата за 2017-та година е същата. Средният коефициент за Европейския съюз е 45 на сто, а за България 7 на сто.   Подреждането по райони у нас отбелязва значителни промени за изминалите 7 години, според учените. Югозападният остава водещ през целия период. Значителни подобрения настъпват в Северния централен и в Северозападния район, докато сред губещите се отличава Южния централен. Областите с подобрен жизнен стандарт са Габрово, Плевен, Силистра и Разград. Сред тези със значително снижаване на оценките са Сливен, Кърджали, Смолян и Варна", "date": "2018.12.10", "title": "БАН потвърди: България е в дъното на класацията по жизнен стандарт в ЕС "}
{"url": "http://epicenter.bg/article/-quot-Bulgargaz-quot--iska-novo-poskapvane-na-prirodniya-gaz/170380/4/0", "text": "Природният газ да поскъпне с 3 и половина процента от януари. Това искане внесе \"Булгаргаз\" в Комисията за енергийно и водно регулиране, съобщи БНР.  От регулатора вече съобщиха, че при подобно увеличение няма да се наложи промяна в цената на парното, топлата вода и тока. Очаква се Комисията да разгледа и одобри предложението на \"Булгаргаз\" до края на този месец.  \"При такова повишение на цена, ако разбира се, Комисията го утвърди, това означава, че цената на топлинната и на електрическата енергия няма да бъде променена от 1-ви януари\", коментира председателят Иван Иванов.  През юли Комисията одобри поскъпване на природния газ с 10,81% до 400,95 лв./1000 куб. м. или 37,79 лв./MWh (без акциз и ДДС).  ", "date": "2018.12.10", "title": "\"Булгаргаз\" иска ново поскъпване на природния газ"}
{"url": "http://epicenter.bg/article/Zemedelskoto-ministerstvo-se-zaema-s-problemite-na-pchelarite/170408/4/0", "text": "Над 100 пчелари се събраха на протест пред сградата на Министерство на земеделието, храните и горите (МЗХГ) в София. Те настояват да им бъде изплатена държавната помощ de minimis заради загубите през настоящата година.  Недоволните искат да се уреди и трайно субсидирането в сектора за новата Обща селскостопанска политика (ОСП) след 2020 година.  Демонстрантите запалиха своите пушилки, с които предварително опушват кошерите, за да не бъдат жилени - така те театрално показаха и че не са съгласни с провежданата политика в сектора на пчеларството.  Протестиращите сложиха и черен ковчег с костюм на пчелар в него на входа на министерството. Протестиращите носеха и плакати с надписи \"Затвор за отравяне на пчелни семейства\", \"Не на смесването на български мед, с вмесен мед от трети страни!\", \"Опрашването не може да е за сметка на пчеларя\", \"Опрашването не е даденост. За да има пчели трябват пчелари!\", \"Искаме създаването на акредитирана лаборатория за изследване и анализ на отровени пчели\", \"Оставка на зам.-министър Димитров\", \"Пчелите ни умират, децата ни емигрират\".  Председателят на столичната пчеларска организация Михаил Михайлов заяви, че пчеларските организации настояват за Създаването на експертно-консултативен съвет за решаване проблемите в сектор пчеларство и заплащане на опрашвано и регистрирано пчелно семейство.  И властта реши да се задейства.   В началото на 2019 г. ще бъде създадена постоянно действаща работна група, която да решава казусите в сектор \"Пчеларство\". Това заяви заместник-министърът на земеделието, храните и горите Янко Иванов, който се срещна с представители на протестиращи пчеларски организации. Той изтъкна, че работната група ще контролира изпълненията на взетите решения за подобряване на дейността в сектора.  „Ще започнем с най-неотложните неща, а именно смъртността при пчелите в страната. Набелязахме някои административни документи, които се явяват като пречка и би трябвало да се преработят. Обещахме си да се държим взаимно информирани по отношение на здравния статус на пчелите и проблемите, които те виждат на терен, а ние няма как да знаем за тях. Между двете страни има пълно разбиране“, категоричен бе заместник-министър Иванов.  Той изтъкна, че един от другите проблеми при производителите на мед е многобройната численост на организациите, които ги представляват. До момента са регистрирани 17 организации, а днес в Министерството беше входирана декларация, подписана от над 40 организации.  Относно лабораториите за изследване, той подчерта , че на територията на страната има такива действащи, но трябва да се преразгледа начинът на вземане на проби. Янко Иванов заяви още, че МЗХГ е отпуснало средства на Българската агенция за безопасност на храните (БАБХ) за закупуване на софтуер, който да оптимизира връзката между държавата и пчеларите, в случай на поява на масови заболявания.  По време на срещата стана ясно, че сумата по de minimis за пчеларите е в размер на 3,5 млн. лв. Тези средства представляват 30% от разходите, които пчеларите са направили за зимно подхранване.  „Само два сектора в животновъдството получават средства по de minimis тази година. Това са овцевъдите и пчеларите“, подчерта директорът на дирекция „Животновъдство“ в МЗХГ Силвия Василева, цитирана от Новини.бг.  ", "date": "2018.12.10", "title": "Протестиращи пчелари опушиха земеделското министерство и то се зае с проблемите им"}
{"url": "http://epicenter.bg/article/Mashtabna-politseyska-aktsiya-v-starozagorsko-selo/170337/3/0", "text": "Мащабна полицейска акция се провежда тази сутрин в село Хан Аспарухово, намиращо се между Стара Загора и Нова Загора, предава БГНЕС.   Село Хан Аспарухово е буквално под обсада на силите на реда – на място са жандармерия и полиция.   Криминалисти са навлезли в селото, а жандармерията не допуска влизане или излизане от селото.   Очакват се подробности за акцията.", "date": "2018.12.10", "title": "Мащабна полицейска акция в старозагорско село"}
{"url": "http://epicenter.bg/article/Advokat-Hristo-Botev--Arestat-na-Banevi-vav-Frantsiya-e-bil-kato-trizvezden-hotel/170340/3/0", "text": "Обвиненията към семейство Баневи не са много и прокуратурата трябва да докаже, че са изпрани 1 млрд. лв. Това заяви адвокатът на семейството бизнесмени Христо Ботев в предаването „Тази сутрин” на  bTV.  Той добави, че случаят им прилича на този с Цветан Василев.   „Отношението към семейство Баневи се променя преди една година, когато премиерът казва няколко думички. Когато държавата каже, че нещо не е редно и прокуратурата се задейства по никое време, за деяния от 2005 г., малко е странно, че прокуратурата прецени през 2018 г., че е необходимо да вземе мерки”, каза юристът.   Ботев обясни, че майката на Николай Банев – Мария Банева ще бъде привлечена под наказателна отговорност тази седмица. Адвокатът допълни, че до сега към нея няма официални обвинения и допълни, че в ареста са само Николай и Евгения Баневи.   „Условията са, като в български арест. Всеки от държавниците казва, че ареста не е луксозен хотел – така е, само че идват от Франция, където и двамата казват, че ареста е бил като тризвезден хотел. Тази година посетих мои клиенти в Германия и Англия – там е същото”, каза Ботев.   Адвокат Ботев заяви, че Баневи са били въведени в съдебната зала с белезници, а съдът е разрешил да бъдат премахнати преди влизането на медиите. Юристът допълни, че не е правилно да се разпространяват снимки от разследващите, показващи личния живот на обвиняемите.   „Преди години „МВР Пикчърс” разпространяваше кадри, сега разследването се води от Специализираната прокуратура. МВР имаше задълженията единствено да охранява района. Откъде накъде МВР се явява като оператор на тези служби, режисирано ли е от тях и кой е продуцентът”, заяви Ботев.", "date": "2018.12.10", "title": "Адвокат Христо Ботев: Арестът на Баневи във Франция е бил като тризвезден хотел"}
{"url": "http://epicenter.bg/article/Aktsiyata-v-Han-Asparuhovo-e-zaradi-nezakonna-darvesina/170344/3/0", "text": "Мащабна полицейска акция се провежда тази сутрин в село Хан Аспарухово, намиращо се между Стара Загора и Нова Загора, предаде БГНЕС.   Село Хан Аспарухово е буквално под обсада на силите на реда – на място са жандармерия и полиция. Криминалисти са навлезли в селото, а жандармерията не допуска влизане или излизане от селото.   Според официалната информация, акцията е съвместна с горското стопанство за добив на незаконна дървесина и се провежда на две места в селото. Към момента са открити десетки кубици незаконно изсечени дървета. По-късно през деня ще бъде и официално съобщено какво е количеството дървесина, дали са открити незаконно притежавани вещи и дали има задържани лица.   Акцията продължава.", "date": "2018.12.10", "title": "Акцията в Хан Аспарухово е заради незаконна дървесина"}
{"url": "http://epicenter.bg/article/Brutalno-ubiystvo--18-godishen-prebi--iznasili-i-udushi-70-godishna-zhena-v-Byala-Cherkva/170355/3/0", "text": "Младеж на 18 години е задържан за брутално убийство с побой и изнасилване на 70-годишна жена в Бяла черква. Жестокото престъпление е станало на 6 декември, а сега от прокуратурата съобщават за задържаното лице, предаде Канал 3.   Окръжна прокуратура – Велико Търново ръководи досъдебно производство за изнасилване и последвала смърт на възрастна жена в град Бяла черква, съобщават от Апелативна прокуратура – Велико Търново.   Прокуратурата е привлякла в качеството на обвиняем Д. Г. (на 18 години) за това, че на 6 декември 2018 г. в град Бяла черква се съвкупил с лице от женски пол - П. С на 70 години, като я принудил към това със сила, изразяваща се в нанасяне на удари с юмрук в лицето и притискане на устата и носа с ръка. Вследствие на действията на обвиняемия жената се е задушила, в резултат на което е настъпила смъртта ѝ.   Извършеното престъпление представлява особено тежък случай – престъпление по чл. 152, ал.4, т.4 от НК, уточняват от обвинението.   Тялото на жената е намерено в дома ѝ на 8 декември 2018 г. от нейна близка.   С постановление на наблюдаващ прокурор на 9 декември 2018 г., извършителят на престъплението е задържан за 72 часа до довеждането му пред съда. От събраните доказателства по делото може да се направи обосновано предположение, че Д.Г. е извършил престъплението, в което е обвинен и което се наказва с лишаване от свобода от 10 до 20 години. Поради това Окръжна прокуратура – Велико Търново ще внесе в съда искане за вземане на мярка за неотклонение „задържане под стража“.   Действията по разследването продължаван под ръководството на прокуратурата. ", "date": "2018.12.10", "title": "Брутално убийство! 18-годишен преби, изнасили и удуши 70-годишна жена в Бяла Черква"}
{"url": "http://epicenter.bg/article/Spetsoperatsiya-i-v-romskata-mahala-v-Dupnitsa/170378/3/0", "text": "Специализирана операция с участието на полицията, екипи на НАП, на областната агенция по контрол на храните, от регионалната здравна инспекция и общината започна тази сутрин в ромския кв. \"Гиздова махала\" в Дупница. Това съобщиха от областаната дирекция на полицията.  Проверяват се всички регистрирани и нерегистрирани търговски обекти и пунктове в махалата за нерегламентирана тъговия и продажби. 8 патрулни коли охраняват проверяващите екип, разказаха очевидци пред БНР. Подобна акция стана преди седмица и в 12-хилядния ромски кв. \"Изток\" в Кюстендил с участието и на жандармерия. Досега резултатите от акцията не са съобщени.  ", "date": "2018.12.10", "title": "Спецоперация и в ромската махала в Дупница"}
{"url": "http://epicenter.bg/article/Vaorazhen-grabezh-v-kazino-v-Bankya--Maskiran-halosal-krupieto-s-pistolet-i-zadignal-chanta-s-pari/170390/3/0", "text": "Маскиран мъж е нахлул в игрална зала в Банкя, нанесъл е удар с пистолет в главата на крупието, отнел е чанта с пари от оборота, таблет и мобилен телефон и избягал. Това съобщиха от пресцентъра на МВР.   Сигналът за инцидента е подаден около 4:00 часа тази сутрин. На пострадалия е оказана медицинска помощ.   Столични полицаи са предприели действия по разследване на въоръжения грабеж.   Предприетите оперативноиздирвателните и процесуално-следствените действия се осъществяват в рамките на образуваното досъдебно производство.  ", "date": "2018.12.10", "title": "Въоръжен грабеж в казино в Банкя! Маскиран халосал крупието с пистолет и задигнал чанта с пари"}
{"url": "http://epicenter.bg/article/SRS-ata-na-Ivancheva--Ya-podgotvete-edno-darenie-/170393/3/0", "text": "Стотици страници записи на разговори, придобити със специални разузнавателни средства (СРС), потвърждават корупционните действия и тоталния хаос в община \"Младост\" при управлението на отстранената кметица Десислава Иванчева и заместничката й Биляна Петрова, уличени заедно с бившия кмет на района Петко Дюлгеров в искането на подкуп в размер на половин милион евро от строителния предприемач Александър Ваклин.  Сайтът \"Правен свят\" публикува документите, които бяха представени по време на съдебните заседания.  Преди седмица Специализираният наказателен съд (СНС) разсекрети разговорите, като започна изчитането на стенограмите. От тях се разбира, че прилагането на СРС е започнало през първата половина на месец февруари 2018 г. и продължава над два месеца, като приключва с арестите на триото.  СРС-та напълно се припокриват с показанията на Ваклин, че в продължение на месеци Иванчева и Петрова умишлено са бавели разрешителните за строежа на предприемача, с цел личното им облагодетелстване и това на посредника Дюлгеров. С разрешение на съдия, службите са подслушвали телефоните на Александър Ваклин, Десислава Иванчева, Биляна Петрова и Петко Дюлгеров.  Като веществени доказателства по делото, освен аудио-записи на телефонни разговори, има и заснети с фотоапарат и със скрита камера срещи, включително и такава, на която са Десислава Иванчева, Биляна Петрова и Александър Ваклин.  Приложените към делото разузнавателни средства разкриват напълно различен образ на бившата кметица и нейната заместничка от този, който двете са се опитвали да представят пред обществото, докато управляват Район \"Младост\", а още повече след тяхното задържане в центъра на София на 17 април 2018 г., след получаването на първата вноска от предварително белязаните 70 000 евро от поискания подкуп.  Разговори между Иванчева и Петрова, а и техни с трети лица, потвърждават твърденията и на други предприемачи, желаещи да инвестират в район \"Младост\", на които документите умишлено са били забавяни, с цел изнудване, прикривано като дарения за общината.  СРС-та показват още, че Дюлгеров активно е посредничил между строителя и общинското ръководство на \"Младост\". Има десетки разговори на Дюлгеров с Ваклин, в част от които се говори за плащания срещу поемане на ангажимент всички нужни документи за строителството да се придвижат от кметицата и нейната заместничка.  При една от документираните срещи, проведена на 23 март в заведение на ъгъла на бул. \"Мария Луиза\" и бул. \"Тодор Александров\", в която участват Петко Дюлгеров и Александър Ваклин, двамата говорят за конкретните суми, срещу които Десислава Иванчева се е съгласила да издаде разрешението за строителство и последващите документи, а именно 20 евро на квадратен метър.  Дюлгеров и Ваклин коментират и възможността за намаляване на искания подкуп с 50% и с оглед на голямата квадратура на строежа.  В телефонен разговор, проведен на 31 март, Дюлгеров обявява и комисионната, която ще иска за себе си – между 15 и 20%.  През двата месеца, в които Ваклин е уверяван, че пречките му с документацията ще се решат, ако си плати и съответно приеме да направи дарение – като изгради детска площадка, строителят търси гаранция, че това ще се случи.  Мнителността му се засилва особено след като на няколко пъти предаването на подкупа се отлага. Забавянето е обяснено от Дюлгеров със страх на Иванчева, че може да е обект на разследване.  В крайна сметка се стига до среща на Ваклин с кметицата на \"Младост\" и заместничката й. В началото на разговора, проведен след работно време в общината, присъства и трети човек, служител в районната администрация.  В конкретната стенограма той е посочен като \"мъжът\". Ваклин, Иванчева и Петрова разговарят на 13 април, четири дни преди предаването на подкупа. Срещата им е документирана с аудио и видео записи. А едно от първите неща, които Иванчева обяснява на Ваклин е механизма на дарение.  От следващите коментари на Десислава Иванчева се разбира, че Ваклин далеч не е изключение, а всеки строителен предприемач, решил да строи в \"Младост\", бива принуждаван \"да дарява\".  В хода на разговора се разбира и защо Иванчева не е поискала директно подкупа от Ваклин. По повод строителството на офис сграда в \"Младост 4\", Иванчева посочва, че тя лично не разговаря с инвеститорите.  След като чиновникът от общинската администрация е напуснал срещата, провеждана в кабинета на кмета на \"Младост\", Иванчева и Петрова без никакви задръжки обясняват на Ваклин и към кого точно трябва да се обърне за изграждането на детската площадка.  След като \"дарението\" е изяснено, идва момент, в който Иванчева дава да се разбере, че е останала много разочарована от входирана преди месеци от адвокат на Ваклин молба за издаване на разрешение за строителство в Столична община. Ваклин се принудил да предприеме тази стъпка, тъй като в продължение на месеци, още през 2017 г., документацията на неговата фирма са били стопирани от управата на Район \"Младост\".  В рамките на разговора, Иванчева изпада в противоречие. Първоначално тя демонстрира, че дори не помни името на Ваклин, докато после да се разбере, че знае и за други парцели из \"Младост\", които са собственост на инвеститора. В крайна сметка се оказва, че познанията на бившата кметица за градоустройството са я подвели и става въпрос за няколко парцела на едно и също място.  Към края на срещата на 13 април задръжките на Иванчева и Петрова тотално са паднали и те директно обясняват на Ваклин колко ниски са възнагражденията в общинската администрация, за сметка на високите заплати в строителния сектор и големия интерес за нови обекти у инвеститорите.  Срещата приключва по начина, по който е започнала, без размяна на любезности. Биляна Петрова се обръща към Ваклин с думите: \"...разбрахме се, да сте спокоен...\"  Няколко дни преди да се види \"лице в лице\" с Александър Ваклин, на среща между Десислава Иванчева, Биляна Петрова и Петко Дюлгеров, кметицата на \"Младост\" е обявила начина, по който очаква да се извърши плащането на подкупа: \"С Ваклин на три по седемдесет и пет...\"    ", "date": "2018.12.10", "title": "СРС-ата на Иванчева: Я подгответе едно дарение!"}
{"url": "http://epicenter.bg/article/Tezhka-katastrofa-na-patya-Sofiya---Varna---edin-chovek-zagina-sled-udar-mezhdu-TIR-i-bus/170401/3/0", "text": "Тежък пътен инцидент е станал на пътя София- Варна в района на Севлиево, съобщават от пресцентъра на МВР.   Около 15:55 часа е подаден сигнал за тежко пътнотранспортно произшествие на главен път І-4, в района на местността Тублата, Севлиево.   По първоначална информация при удара между ТИР и товарен бус са пострадали двама и е загинал пътник от буса.   На място са изпратени екипи на полиция, пожарна и спешна помощ. Движението в района се регулира от пътни полицаи.  ", "date": "2018.12.10", "title": "Тежка катастрофа на пътя София - Варна - един човек загина след удар между ТИР и бус"}
{"url": "http://epicenter.bg/article/Ubietsat-na-reyndzharkata-se-ukrival-pri-bivshata-si-priyatelka-v-Sofiya/170406/3/0", "text": "Бившият рейнджър Светослав Каменов, обвинен за убийството на военнослужещата Десислава Стоянова, остава за постоянно в ареста. Това реши окръжният съд в Пловдив при гледането на мярката за неотклонение на обвиняемия.  Прокуратурата обоснова искането си за постоянен арест с действията на Каменов след убийството. Оказа се, че през този период той дори е напуснал България и е отишъл в Гърция през зелена граница. След това се върнал в страната, укривал се при бившата си приятелка в София и накрая се озовал в с. Зверино, където бе заловен. Освен това четири пъти е бил съден, макар да е реабилитиран по тези случаи.  Според обвинението Светослав Каменов е търсил съдействие от брата на бившата му съпруга, който работи в МВР, но не е искал от него да прикрива престъплението му, информира Канал 3.  Всички разпитани свидетели не са преки очевидци, а възпроизвеждали какво е обяснил Каменов, обяви пред съда неговият служебен защитник.   Според адвокат Снежанка Почева не е имало сексуална връзка между него и убитата. Нямало и данни, че автомобилът на рейнджърката е предаден в морга, заради който се предполага, че се е стигнало до скандал между двамата.  Единствените думи на Каменов пред съда бяха, че иска да бъде пуснат под домашен арест.", "date": "2018.12.10", "title": "Убиецът на рейнджърката се укривал при бившата си приятелка в София"}
{"url": "http://epicenter.bg/article/VKS--Desislava-Ivancheva-i-Bilyana-Petrova-sa-ostaveni-v-sada-nepravilno/170412/3/0", "text": "  Апелативният спецсъд е спрял определението за изменение на мярката на двете подсъдими, въпреки че то все още не е било подписано от съдебните заседатели, а само от председателя на съдебния състав, става ясно още от доклада.    Образуваното искане за спиране е било разгледано и без да е изпълнена законовата процедура, съгласно която в седемдневен срок от съобщението за постъпилия частен протест подсъдимият може да направи възражение.    Още същия ден, след като спецсъдът пусна Иванчева и Петрова под домашен арест, апелативният съд спря изпълнението на тази мярка, а дни по-късно реши да отхвърли решението на първоинстанционния съд и да ги остави в ареста.   Освен това апелативните съдии не са разполагали с протокола от проведеното съдебно заседание. Той е бил администриран до Апелативния спецсъд след произнасянето му по искането на прокурора за спиране на изпълнението на определението за промяна на мерките.  Съдебният състав е разполагал само с \"частичен\" протокол, който е в работен вариант и не представлява официален документ, тъй като е бил подписан единствено от председателя на първоинстанционния съдебен състав, но не и от секретаря. Понятие \"частичен\" проткол в процесуалния закон няма, отбелязва още комисията.   Комисията счита, че констатираните нарушения представляват \"инцидентен случай на неправилна съдебна практика\".  Върховните съдии \"препоръчват на съдилищата да се укаже стриктно да спазват актуалното законодателство - нормите на НПК и Правилника за администрацията на съдилищата - при образуване и администриране на делата. Те не са самоцелни, а представляват гаранция за ефективно правосъдие\", пише още в доклада на комисията.  ", "date": "2018.12.10", "title": "ВКС: Десислава Иванчева и Биляна Петрова са оставени в ареста неправилно"}
{"url": "http://epicenter.bg/article/DPS-dade-kurban-v-Hitrino-v-pamet-na-zhertvite-ot-tragichniya-intsident/170382/2/0", "text": "ДПС даде курбан в Хитрино в памет на жертвите от трагичния инцидент в населеното място преди две години. Тук бяха председателят на партията Мустафа Карадайъ, заместник - председателят на парламента Нигяр Джафер, депутати, членове и симпатизанти на ДПС.  По-късно Карадайъ и придружаващите го лица поднесоха венци и цветя пред къщите на загиналите при инцидента в Хитрино.  \"Ние сме тук, за да покажем нашата заедност за сплотеността в добрите и в лошите дни. Когато сме заедно и сме сплотени, по-лесно можем да се справим с предизвикателствата на живота и на времето. Ние сме тук, за да почетем паметта на жертвите от трагедията преди две години в Хитрино\", каза пред журналисти Карадайъ.  По думите му живеем в трудни и сложни времена, и за да се справяме с предизвикателствата, всеки един от нас трябва да намери опора в доброто, в ценностите. От всеки един от нас зависи в такива тежки и трудни времена с поведение и пример \"да покажем доброто, ценностите и заедно с нашата сплотеност да се справяме и с предизвикателствата на живота\". \"Всички ние сме се събрали в този ден, вярвайки именно в заедността и сплотеността ни като сила за справяне с предизвикателствата\", допълни Карадайъ.  В ранната сутрин на 10 декември 2016 г. в района на гара \"Хитрино\" дерайлира товарна влакова композиция, превозваща пропилен и пропан-бутан. От последвалия взрив загинаха седем души, а 29 пострадаха; разрушени бяха и с нанесени щети десетки сгради в населеното място.  Делото за железопътното произшествие в Хитрино се води в Шуменския окръжен съд. Обвиняеми са машинистите на дерайлиралата товарна влакова композиция Димитър Михнев и Радослав Петков, и двамата от Русе.  В навечерието на втората годишнина от железопътния инцидент в Хитрино, собственици на новопостроени в селото къщи получиха ключове за новите си домове. Дванадесет от новите имоти са построени със средства от Фонд \"Социална закрила\" към Министерството на труда и социалната политика, а десет - със съдействието на Камарата на строителите у нас. Къщата, построена със средства на ПП ГЕРБ, също е обитаема.  Пред БТА жители на Хитрино днес споделиха, че никога няма да забравят случилото се на днешната дата, преди две години. Те още със страх преживяват преминаването на влакове през населеното място.  \"Нови къщи има, но влаковете продължават да минават с висока скорост и много е страшно за нас пак. Загубих детето и мъжа си. Имам нова къща, но нямаше нужда, имахме си къща и преди, бяхме щастливи и постигнали всичко\", каза Шенай Хюсеин, една от пострадалите при инцидента.    ", "date": "2018.12.10", "title": "ДПС даде курбан в Хитрино в памет на жертвите от трагичния инцидент"}
{"url": "http://epicenter.bg/article/KAT-proveryava-shofyorite-za-alkohol-i-narkotitsi/170385/2/0", "text": "Започна специализирана полицейска операция за контрол на водачите на моторни превозни средства за шофиране след употреба на алкохол, наркотични вещества и техните аналози. Тя се провежда от Пътна полиция и е по линия на Европейската мрежа на службите на Пътна полиция TISPOL. Проверките започнаха тази сутрин и ще продължат до края на тази седмица - 16 декември, съобщиха от МВР.   Целта на операцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо. ", "date": "2018.12.10", "title": "КАТ проверява шофьорите за алкохол и наркотици"}
{"url": "http://epicenter.bg/article/BAN--Balgariya-e-posledna-po-zhiznen-standart-v-ES/170386/2/0", "text": "България заема последно място в класация за равнището на жизнения стандарт на страните в Европейския съюз.  За 7 години - от 2010 г. до 2017 г., оценките за България спрямо ЕС-28 са от 4 до 6 пъти по-ниски. Това установи проучване на проф. Васил Цанов и на проф. Георги Шопов от Института за икономически изследвания при БАН, цитирано от БТВ.  Данните сочат, че средният коефициент на материален жизнен стандарт в ЕС за 2010 г. е бил 46,6%, докато в България - едва 9,9%.  Това ни нарежда на последно място сред 28-те държави. Най-висок стандарт - 90,8%, е отчетен в Лихтенщайн, на \"опашката\" пред нас са три страни - Литва, Латвия и Румъния.  Подредбата за 2017 г. е същата - средният коефициент в ЕС е 45,6%, а в България - 7%. Страната ни отново е на последно място, пред нас са пак двете балтийски държави и северната ни съседка.  С положителен растеж на материалния жизнен стандарт се открояват Великобритания, Чехия, Ирландия, Литва, Латвия, Полша, Словакия, Малта и Хърватия, докато България неизменно остава с ниски оценки, сочи анализът на БАН.  Авторите на доклада са изследвали и териториалните изменения на материалния жизнения стандарт у нас. Според тях Югозападният район е във водеща позиция, значителни подобрения настъпват в Северния централен и в Северозападния район.  Областите с подобрен жизнен стандарт са Габрово, Плевен, Силистра и Разград, сред тези със значително снижаване на оценките, са Сливен, Кърджали, Смолян и Варна.  ", "date": "2018.12.10", "title": "БАН: България е последна по жизнен стандарт в ЕС"}
{"url": "http://epicenter.bg/article/TETs--Bobov-Dol--shte-izgarya-otpadatsi--Tova-shte-reshi-li-problema-s-deponiraneto-/170387/2/0", "text": "Непрестанно се коментира проблемът с незаконните и законни сметища на територията на страната. За съжаление, обаче по тази тема не се предприемат почти никакви действия нито от страна на Държавата, нито от страна на частници.  Основното предимство при изгарянето на отпадъци е, че така значително ще се намали количеството на нерециклируемите горими материали, които се депонират на общинските депа за битови отпадъци и предизвикват сериозна опасност от самозапалване. При едно екологосъобразно управление на отпадъци и спазване на прироритетния ред, съгласно Закона за управление на отпадъците, депонирането е крайна мярка за тяхното обезвреждане.   За съжаление, в България все още се говори само за проблема с депонирането, не и за разрешаването му. Едва в последните месеци по-активно се заговори за намеренията на няколко дружества в страната, имащи желание да оползотворяват непотребния боклук.  Едно от тези предприятия е ТЕЦ „Бобов Дол“ ЕАД, чието ръководство планира да оползотворява отпадъци. Но идеята не е те да изгарят като алтернативно гориво безразборно всякакви отпадъци, а само т.нар. RDF. По-специално това са най-често отпадъчни материали от индустриални производства, които не могат да бъдат рециклирани или многократни използвани, но са ефективни, замествайки изгарянето на въглища.  Информирахме се, че дружеството чака скоро да получи разрешително за изгаряне на до 35 000 тона на годишна база.  На фона на факта, че в България ежедневно се депонират хиляди тонове производствени отпадъци, които не могат да бъдат рециклирани и непрекъснато нарастващият дефицит на суровинен и енергиен ресурс в национален и в световен мащаб, възможността за депониране на 35 000 тона годишно само от едно дружество звучи доста добра алтернатива.   Несъмнено осъществяването на този план на едно конкретно българско предприятие няма да реши изцяло проблема в страната, но е стъпка напред и положителен пример за всички, които мислят за екологичното бъдеще на България.", "date": "2018.12.10", "title": "ТЕЦ „Бобов Дол“ ще изгаря отпадъци? Това ще реши ли проблема с депонирането?"}
{"url": "http://epicenter.bg/article/Vodata-v-Sofiya-i-Burgas-poskapva-s-10--ot-1-yanuari/170391/2/0", "text": "Поскъпване на водата в 27 населени места се очаква от януари. Най-голям скок е предвиден в Бургас и София - с 10 на сто. Единствено в Кърджали се очаква да има поевтиняване - с около 1,5%.   Увеличението на цените на ВиК услугите е заложено в бизнес плановете на дружествата, които бяха одобрени от Комисията за енергийно и водно регулиране, припомни БНР. Конкретното поскъпване за всеки град ще стане ясно към края на месеца. Според предложенията от 1 януари 2019 г. най-много ще плащат в Шумен, Добрич, Силистра, Варна и Враца, където кубик вода ще струва над 3 лева.   Във Враца поскъпването ще бъде ограничено до 3 лева и 17 стотинки на кубик, защото реалната цена надхвърля прага на социалната поносимост. Същото ще е и в Монтана, където ще бъде определена цена от 2 лева и 96 стотинки за кубик. В София водата ще струва с около 20 стотинки повече и ще стане около 2 лева и 60 стотинки за кубик.   От регулатора отново припомниха, че от години настояват да има подпомагане за водата за най-бедните потребители, така както има помощи за отопление.", "date": "2018.12.10", "title": "Водата в София и Бургас поскъпва с 10% от 1 януари"}
{"url": "http://epicenter.bg/article/Pravitelstvoto-rezna-7-mln--ot-byudzheta-na-pozharnikarite/170394/2/0", "text": "Бюджетът на пожарникарите е намален със 7 млн. лв. Толкова е съкратило правителството с постановление, публикувано в Държавен вестник на 7 декември. ПМС №273 е за одобряване на вътрешно компенсирани промени на утвърдените разходи по области на политики/бюджетни програми по бюджета на Министерството на вътрешните работи за 2018 г. За това алармираха в позиция от националния пожарникарски синдикат \"Огнеборец\".  Пожарникарите настояват да не им взимат парите по бюджета с аргумента, че с тях трябва да се осигурят чаканите от години защитни облекла.  Средствата да се похарчат по предназначение - за нуждите на Главна дирекция \"Пожарна безопасност и защита на населението\" -МВР, което да даде възможност за адекватно осигуряване на пожарната безопасност и защита на населението при бедствия и извънредни ситуации.  Според пожарникарите и спасителите нито едно от политически ръководства на МВР през последните десет години не е изпълнило задълженията, възложени му със закон, а именно като работодател да осигури здравословни условия на труд на служителите си.  \"Липсата на годни защитни облекла и съоръжения за пожарникарите и спасителите увеличава риска от професионални заболявания, някои от които са нелечими\", алармират от синдиката. И посочват, че в докладите за заболеваемостта на служителите на МВР не фигурира статистика за броя на заболелите огнеборци и спасители. От профсъюза обвиняват ръководствата на МВР в безхаберие, заради което повечето от пожарникарите и спасителите са оборудвани със стари и негодни за употреба защитни средства и са принудени да си ги купуват сами.  \"Недостигът на средства за поддържане на наличната техника, включително и закупената по европейски програми, създава предпоставки за забавена реакция при възникнали произшествия и риск за живота и здравето на гражданите, както и големи материални загуби\", допълват от \"Огнеборец\".  ", "date": "2018.12.10", "title": "Правителството отряза 7 млн. от бюджета на пожарникарите"}
{"url": "http://epicenter.bg/article/Prof--Ilchev--Edin-ot-printsipite-na-dobrosasedstvo-e-da-ne-se-posyaga-varhu-chuzhda-istoriya/170396/2/0", "text": "Един от принципите на добросъседство е да не се посяга към чужда история. Това обясни в интервю за предаването „12+3“ проф. Иван Илчев - член на комисията, която разглежда историята между двете държави, между които възникна напрежение през почивните дни.   Повод за това стана позицията на вицепремиера Красимир Каракачанов, в която той предупреди македонския премиер Зоран Заев да не злоупотребява с темата за македонския език, защото това може да струва европейското бъдеще на Скопие. Той отправи и критики към работата на македонския представители в двустранната комисия по историческите въпроси, тъй като, според него те се опитват да налагат позиции, които са далеч от историческата истина.   Последва и отговор от Скопие - в позиция македонското външно министерство се казва, че сключеното споразумение за приятелство предполага взаимно разбиране, уважение и загриженост за интересите на съседа.   „Членовете на комисията - българската част от тях, многократно с нещата, които са писали и публикували, са доказали какво е тяхното становище за миналото на Македония, както и връзките на България с Македония“, подчерта проф. Илчев, както и заяви:   „Малко се дразня когато някои хора се опитват да монополизират патриотизма“.   „Въпросът е преди всичко политически, т.е., на политическа воля, но дотолкова, доколкото историческите факти и трактовки са безспорни за периода до 1945 година. Единици са хората от световната научна общност, които подкрепят някои от тезите на македонската историография“, добави той.   „В Македония се насаждат упорито антибългарски настроения повече от 100 години“, каза още проф. Илчев:   „Има цели поколения граждани на Македония, които са възпитавани с легенди и с митове - изключително трудно е те да се променят и абсолютно нереалистично е да се смята, че те ще се променят едва ли не в рамките на няколко месеца. А и не бива да се забравя, че тази съвместна комисия няма никакви правомощия да променя нещата - тя може само да даде препоръки на политическата власт в двете страни. Дали политическите власти ще се съобразят с тях - това вече е въпрос на властта“.   Проф. Илчев уточни, че от разговори с македонските членове на комисията е останал с впечатление, че „някои от тях са по-компромисно настроени, но един-двама, за съжаление, застъпват тезите на македонизма“.   „Постигнахме компромис за цар Самуил - македонската страна призна, че той принадлежи на българската владетелска традиция и е владетел на България, в която по това време влиза и съвременна Македония. Взе се решение за съвместно отбелязване на годишнината на Григор Пърличев, като в аргументация се каза, че той е български учител, както и че той стои с творчеството си в основата на културата на съвременна Македония“, поясни проф. Илчев, както и уточни, че спор е възникнал за някои от имената на тракийските племена.   „Последните 50-60 години в езика, който се говори в Македония, за съжаление, настанаха много промени“, уточни проф. Илчев в коментар на македонския език, които си говори към днешна дата в западната ни съседка, както и поясни, че в речта са влезли „съзнателно много сърбизми“, а „много български думи са били заменени с чуждици само и само езикът да бъде отдалечен от българския език“.   „През 1945 година в Македония на практика създават нов македонския правопис и нов език, който да бъде отдалечен от българския максимално. Той е изкуствено създаден просто с цел да се отдалечи от българския език“, добави той.   „Това са процеси, които вървят там от повече от 100 години и за които вина имат и българската държава и българските политици“, категоричен беше проф. Иван Илчев.", "date": "2018.12.10", "title": "Проф. Илчев: Един от принципите на добросъседство е да не се посяга върху чужда история"}
{"url": "http://epicenter.bg/article/Tsvetanov-se-sreshta-utre-sas-zamestnika-na-Orban/170397/2/0", "text": "Зам.-председателят на ГЕРБ и лидер на парламентарната група на партията Цветан Цветанов ще се срещне утре със заместника на унгарския премиер Виктор Орбан - Шандор Пинтер.   За това съобщи самият Цветанов чрез профила си във фейсбук. Той разказа и за какво ще бъдат разговорите между двамата.   \"Утре в Будапеща ще проведа работна среща с вицепремиера и министър на вътрешните работи на Унгария Шандор Пинтер. С него ще обсъдим теми от сектор „Сигурност“ от националния, регионалния и европейския дневен ред, както и двустранното сътрудничество между България и Унгария\", написа Цветанов в социалната мрежа.  ", "date": "2018.12.10", "title": "Цветанов се среща утре със заместника на Орбан"}
{"url": "http://epicenter.bg/article/Obshtina-Momchilgrad-izdiga-pametnik-cheshma-za-zhertvite-na-t--nar--vazroditelen-protses-v-Gruevo/170398/2/0", "text": "Община Момчилград издига паметник-чешма на 3-же жертви на т.нар. възродителен процес в село Груево. Монументът е с височина 2,80 метра и широчина 3 метра. Изграден от 2 вида камък - гранит и травертин.   Елементите са доставени от турския град Адана, а сглобяването им вече започна. На паметника-чешма са поставени и изображения на убитите по време на протестите през декември 1984 година Абдулазиз Бекир, Мустафа Али, Мустафа Ибрахим. До този момент в Груево имаше само паметна плоча на жертвите. \"Паметник-чешмата ще бъде завършена до 27 декември, когато всяка година почитаме паметта на жертвите, дадени от района на Груево\", заяви кметът на община Момчилград Сунай Хасан, който направи оглед на строителната площадка. С него бяха заместник кметът Мехмед Мехмед, лидерът на младежкото ДПС Ерсин Юмер и кметът на село Груево Ахмед Ибрахим. \"Изграждането на чешмата е знак, че помним нашите герои, които станаха жертва на тоталитарния режим\", каза Ахмед Ибрахим. Това е третата чешма, построена в памет на жетви на т.нар. възродителен процес, която община Момчилград обновява напълно. Предишните две години бяха обновени тези в селата Равен и Ауста.", "date": "2018.12.10", "title": "Община Момчилград издига паметник-чешма за жертвите на т. нар. възродителен процес в Груево"}
{"url": "http://epicenter.bg/article/Karakachanov--Ako-v-Makedoniya-ne-sprat-s-shizofreniyata--shte-gledat-NATO-i-ES-prez-kriv-makaron-/170402/2/0", "text": "Трябва да се осъзнаят в Македония и да спрат с тази шизофрения. В противен случай ще гледат членството си в НАТО и ЕС през крив макарон!   Тази закана отново отправи вицепремиерът и лидер на ВМРО Красимир Каракачанов в предаването \"Плюс-минус\" по Нова телевизия.   \"Все пак смятам, че добре ме разбраха в Скопие, тъй като реакцията им беше мекичка. Така че напрежение по-скоро няма\", продължи Каракачанов.   Той коментира последните спорове между България и Македония. \"Обръщам се към Заев като българин, като лидер на ВМРО и като вицепремиер. В македония трябва да се осъзнаят малко\", бяха точните думи на Каракачанов в ефира.  \"Когато дойде време да се гласува, аз имам право на глас. Мисля, че в Македония ме разбраха много добре и го приеха мекичко. Позицията ми не е стикована с премиера и парламента. Видяхте и как реагира колежката ми Захариева\", продължи Каракачанов.  \"Тези хора смятат да ни въртят - тупат ни по рамото и ни говорят за приятелство. Влизат в НАТО и почват да си ни въртят както си искат. Ще почнем да се излагаме по стар български обичай и в НАТО, защото ще почнем да се караме по български. Борисов ясно ги е казал тези неща на Заев, добронамереният ни тон и език не е оценяван правилно. Говорят за приятелство и добросъседство, но продължават да правят антибългарска политика\", заяви още Каракачанов. \"Тези хора смятат да ни \"врътнат\" – ще продължат по старому и като влязат в НАТО и ЕС, ще започнат да ни атакуват. По този начин ще почнем да се излагаме и в НАТО, да се караме по български\", каза още Каракачанов.  \"Премиерът Борисов ясно го е заявил на македонския си колега, но понякога е така в Македония – не го ли чуят в медиите, не го разбират и продължават с антибългарската си политика\", каза още Каракачанов. \"Извинете, но на 11-ти октомври те празнуваха въстанието срещу българския окупатор, а България никога не е окупирала Македония, а я освободила. Сега пък щели да искат македонският език да бъде признат в Северна Гърция? Стига с тия номерца\", коментира вицепремиерът.  \"Година и половина след подписването на Договора за приятелство и добросъседство има само нежелание за работа от тяхна страна. Тази комисия по историческите въпроси трябва да изяснява фактите от общата ни история на база автентични и доказани документи, но от македонска страна има опит за шикалкавене, пак искат компромиси от наша страна. Казват, че те изучавали историята по друг начин. Признават само документи, които са писани по времето на Титова Югославия, въпреки че ние им предоставяме истински сведения от XI-XII век от антични историци\", завърши Красимир Каракачанов.  ", "date": "2018.12.10", "title": "Каракачанов: Ако в Македония не спрат с шизофренията, ще гледат НАТО и ЕС през крив макарон!"}
