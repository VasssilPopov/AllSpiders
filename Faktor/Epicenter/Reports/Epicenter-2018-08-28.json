{"url": "http://epicenter.bg/article/-quot-Megainvest-hold-quot--EOOD--Ne-sme-izpalnitel--podizpalnitel-i-partnyor-po-patnata-otsechka/162327/2/0", "text": "Управителят на \"Мегаинвест-холд\" ЕООД Цветан Цветанов разпространи днес право на отговор във връзка с медийните публикации от последните дни, в които \"некоректно се замесва името на фирмата, която управлява и на която е собственик\".  В него той твърди, че фирмата му не е изпълнител, подизпълнител и партньор в реконструкцията на визираната пътна отсечка. Това е било констатирано и при направената проверка от компетентните органи днес.  Във връзка с медийните публикации от последните дни, в които некоректно се замесва името на фирмата, която управлявам и на която съм собственик, с отговорност по изпълнението на проект, обхващащ отсечката от пътя, на който се случи злощастният инцидент, при който загинаха и пострадаха много хора, правя следното уточнение:  \"Аз, Цветан Славейков Цветанов, в качеството си на Управител на \"Мегаинвест-холд\" ЕООД не съм изпълнител, подизпълнител и партньор в реконструкцията на визираната пътна отсечка - нито пряко с компанията, която притежавам и управлявам, нито чрез изпълнители (общи работници), нито чрез своя техника.  Горното беше констатирано и при направената проверка от компетентните органи днес.  Отсечката от пътя, на която се лучи злополучният инцидент е реконструирана от \"Трейс Холд Груп\" АД, която е водещ партньор в Обединение \"ТРЕЙС СВОГЕ\". Като водещ партньор, съгласно Договор за споразумение, \"Трейс Холд Груп\" АД е извършвала кореспонденция с АПИ, а ръководител на обекта е г-н Бисер Иванов - представител на Обединението.  По отношение на изпълнявания от \"Мегаинвест-холд\" ЕООД рехабилитиран участък, още веднъж подчертавам, че той е изпълнен изцяло по стандартите и изискванията, приет с приеателна комисия, издаден Акт 16 и Удостоверение за добро изпълнение.  Възползвайки се от правито си на отговор, в името на запазване на доброто си име и репутация на управляваната от мен компания, моля това уточнение да бъде публикувано в медията Ви.  Вярвам, че обективността и прецизността на информацията, с която боравят медиите, е от изключително значение за установяване на обективната истина.   ", "date": "2018.08.28", "title": "\"Мегаинвест-холд\" ЕООД: Не сме изпълнител, подизпълнител и партньор по пътната отсечка"}
{"url": "http://epicenter.bg/article/Zhiteli-na-Svoge-izlizat-na-protest-v-sryada-zaradi-sastoyanieto-na-patya-v-Iskarskoto-defile/162280/2/0", "text": "Жителите на община Своге излизат на протест в сряда от 17.00 часа. Тяхното искане е да се ремонтира и поправи пътната настилка в участъка при Искърското дефиле, където на 25 август се преобърна автобус и загинаха 17 души, а други 21 пострадаха. Това съобщиха от Общинската администрация, предаде агенция „Фокус“.   По първоначална информация организираната демонстрация ще бъде мирна и ще се проведе на мястото на тежката катастрофа. Към момента организаторите са подали искане в Районното управление в Своге и в Общината, което най-вероятно ще бъде прието. Все още не се знае броят на гражданите, които ще вземат участие в протестните действия.   По закон общината няма право да забрани протестните действия, но това, което ни притеснява e, че гражданите на Своге са избрали като време 17.00 часа, а това е пиков час и има реална опасности за нови инциденти. Това каза за Агенция „Фокус“ зам.-кметът на община Своге инж. Георги Петков.  По думите му в момента се провежда среща с представители на КАТ и РУ-Своге, на която се обсъждат опасностите, които крие протестът.  „Това организиране от страна на гражданите създава реални предпоставки за нови инциденти, въпреки че ще има полицейски екипи на място, вероятността остава голяма“, посочи той. Петков допълни, че днес ще покани представители на протестната организация, за да намерят компромисен вариант. По думите му самият протест ще бъде организиран като бдение, което ще се провежда всеки ден след 17.00 часа по 15-20 минути.  „За мен има голяма опасност за тяхната сигурност, защото това е главен републикански път и движението е интензивно“, каза зам.-кметът на Своге Георги Петков.  На въпрос дали имат основание гражданите да смятат, че пътната отсечка е опасна, той коментира, че това, което е видял като нередности е било изпратено под формата на писма до Агенция „Пътна инфраструктура“ и областния управител. Според него комуникацията между институциите е на ниво, постоянно се изпращат снимкови материали за определени случаи като надвиснали дървета, счупени мантинели, липсващи знаци.  „Друг критичен участък се намира на изхода на община Своге, там има пропадане от 15-20 метра на пътната настилка и редовно стават пътни инциденти“, коментира той. По думите му преди три седмици на тази отсечка е имало катастрофа, на която се е наложило рязане на лекия автомобил, за да може да се извадят хората. „Гражданите на Своге ще протестират заради бездействието на държавните институции и затова, че загиват толкова хора по пътищата“, уточни инж. Петков.  ", "date": "2018.08.28", "title": "Жители на Своге започват всекидневни протести заради състоянието на пътя в Искърското дефиле"}
{"url": "http://epicenter.bg/article/Snimki-vav-feysbuk-oprovergavat-vlastite-za-patya-kray-Svoge--Tova-e-Dzhurasik-park-/162281/2/0", "text": "Лилия Георгиева от Своге публикува във фейсбук видео и снимки, правени по различно време на годината пътя край Своге, където в събота вечерта при жестока автобусна катастрофа загинаха 17 души, а 21 бяха ранени. Целта й е да покаже на всички в какво състояние е сега, както и в какво състояние е бил пътят. Лилия се надява все повече медии да разпростанят материала й, за да могат повече хора да видят, че пътят наистина не е в отлично състояние.      ", "date": "2018.08.28", "title": "Снимки във фейсбук опровергават властите за пътя край Своге: Това е Джурасик парк! (ВИДЕО)"}
{"url": "http://epicenter.bg/article/-Snezhanka--vleze-v-spisaka-na-100-te-natsionalni-obekta/162284/2/0", "text": "Пещера „Снежанка“ край Пазарджик е включена в списъка на 100-те национални обекта, съобщи БНР.   Намерените в нея артефакти сочат, че около 600 години преди новата ера е била обитавана от древните траки.   Въпреки малкия си размер пещера „Снежанка“ е събрала всички форми на пещерни образувания. Името си носи от снежнобелите наслаги, които са се образували милиони години и са застинали в причудливи форми. Пещерата притежава няколко зали – „Залата на виметата“, „Голямата зала“, „Музикалната зала“, свързани със Срутището, над което минава мост. Във „Вълшебната зала“ се намира и фигурата на приказната героиня Снежанка.   Пещерата е образувана от Новомахленската река. След като години е била забравена, през 1961 г. тя отново е открита от туристи.", "date": "2018.08.28", "title": "Пещера „Снежанка“ влезе в списъка на 100-те национални обекта"}
{"url": "http://epicenter.bg/article/Darzhavata-dava-po-375-lv--na-semeystvata-na-zaginalite-i-postradalite-v-katastrofata-kray-Svoge/162289/2/0", "text": "  Агенцията за социално подпомагане ще подкрепи семействата и близките на загиналите и пострадалите в катастрофата край Своге, предаде БНР.   За получаване на еднократна помощ от 375 лева те ще бъдат консултирани от служителите на дирекция „Социално подпомагане“ по техен настоящ адрес.   Помощта се отпуска по реда на Правилника за прилагане на Закона за социално подпомагане.  ", "date": "2018.08.28", "title": "Държавата дава по 375 лв. на семействата на загиналите и пострадалите в катастрофата край Своге"}
{"url": "http://epicenter.bg/article/Razsledvashti-i-zhandarmeriya-sa-pred-v-ofisa-na-Megainvest-hold-v-Dupnitsa/162290/2/0", "text": "Разследващи и жандармерия са пред офиса на Мегаинвест холд в Дупница, съобщиха Дир.бг и БТВ. Мегаинвест холд е част от консорциума с Трейс Своге, фирми, които са градили участъка София-Своге-Мездра. Очаква се на място да пристигне и заместник-главния прокурор Борислав Сарафов.  Преди два дни в участъка край Своге стана жестока катастрофа, при която загинаха 17 души и бяха ранени 21.  Вчера разследващи иззеха документи от централата на Трейс груп холд в София. В официална позиция от \"Трейс Груп Холд\" посочи, че не носят вина за инцидента, тъй като асфалтовата настилка е положена през 2014 г., а пътят е пуснат в експлоатация същата година, но приет през 2016 г.  „Мегаинвест Холд” участва с 40% в консорциума, ремонтирал 82-километровото трасе от Мездра до Нови Искър, в което влиза и отсечката при град Своге.  Още вчера представители на фирмата отрекоха категорично пред БТВ, че са асфалтирали точно тази опасна отсечка. Шеф на фирмата Мегаинвест холдинг е Цветан Славейков Цветанов. Той е бил като кандидат - депутат начело на листата на ДПС в Монтана. ", "date": "2018.08.28", "title": "Разследващи и жандармерия са пред офиса на Мегаинвест холд в Дупница"}
{"url": "http://epicenter.bg/article/Ot--quot-Demokratichna-Balgariya-quot--iskat-ostavkata-na-Moskovski-zaradi-katastrofata-kray-Svoge/162293/2/0", "text": "Министърът на транспорта Ивайло Московски да подаде оставка заради трагедията със 17-те загинали в автобус край Своге. За това настояват от \"Демократична България\". Причината - за три мандата Московски не е успял да въведе задължение за използване на предпазни колани при пътуване в автобус.  \"Отговорност на премиера Борисов е да поиска оставката на Московски\", се казва в позиция на формацията.   В документа се посочва още:  От \"Демократична България\" настояват незабавно внасяне на законови промени, така че автобусите задължително да бъдат оборудвани с предпазни колани за всички седалки, а преди потегляне шофьорът да бъде задължен да проверява пътниците дали са ги закопчали.  От \"Демократична България\" предлагат и провеждане на информационни кампании за необходимостта за поставяне на колани.        ", "date": "2018.08.28", "title": "От \"Демократична България\" искат оставката на Московски заради катастрофата край Своге"}
{"url": "http://epicenter.bg/article/Siderov-iska-ot-MRRB-vsichki-dogovori-s--Treys-Grup-Hold-/162294/2/0", "text": "След тежката катастрофа край Своге, при която загинаха 17 души, от партия „Атака“ съобщиха, че още в първите дни от работата на Народното събрание, председателят на парламентарната група на \"Обединени патриоти\" Волен Сидеров ще поиска от МРРБ всички договори с фирмата „Трейс Груп Холд“. Това съобщи БНР. От партия \"Атака\" припомнят, че още преди 6 години са алармирали, че компанията \"обира всички поръчки и печели огромни суми\".  Сидеров ще предложи и законодателни промени в сферата на обществените поръчки в посока по-строг контрол и санкции за изпълнителите, както и връщане на държавата в \"основните дейности, от които олигарси печелят за сметка на невинните жертви по пътищата\".  ", "date": "2018.08.28", "title": "Сидеров иска от МРРБ всички договори с „Трейс Груп Холд“"}
{"url": "http://epicenter.bg/article/Avtobus-i-mikrobus-se-udariha-na-patya-Bansko---Gotse-Delchev/162273/3/0", "text": "Катастрофа между автобус и микробус е станала на пътя Банско – Гоце Делчев, в района на село Елешница. Това съобщи говорителят на Областна дирекция на МВР – Благоевград Йорданка Шаркова, предаде радио „Фокус“ – Пирин.   По неофициална информация микробусът е поднесъл и се ударил в междуградския автобус.   При пътнотранспортното произшествие няма пострадали пътници. С наранявания са шофьорите на двете превозни средства, съобщи Нова телевизия. Водачът на автобуса е отказал болнично лечение, а другият е настанен в болницата в Разлог с травми в гръдния кош и коремната област.   Нито един от около 15-е пътници в автобуса не е пострадал. Те са извозени малко след катастрофата от друг автобус.   Инцидентът е станал на завой с ограничена видимост. Двете превозни средства са се ударили челно. На шофьора на микробуса, който е навлязъл в насрещното платно, е съставен акт от полицията.", "date": "2018.08.28", "title": "Автобус и микробус се удариха челно на пътя Банско - Гоце Делчев"}
{"url": "http://epicenter.bg/article/Evrostat--Obleklo--lekarstva-i-goriva-sa-nay-evtini-u-nas-ot-tseliya-ES/162262/4/0", "text": "България се оказва най-евтината страна в ЕС за широк кръг от стоки, услуги и храни, отчита анализ на Евростат за нивата на цените на потребителските стоки и услуги в Евросъюза през 2017 г. Страната ни е с най-нисък тотален показател за всички потребителски стоки и услуги в Евросъюза с индекс от 44, при среден индекс от 100 пункта за ЕС-28.    Страните в ЕС с най-високи индекси за скъпи потребителски стоки и услуги са Дания и Люксембург – и двете с по 141 пункта, тоест с 41 пункта над средното за ЕС. Страната ни е с най-ниски цени за алкохол, вино, бира, цигари и тютюневи изделия – индекс от 56 при среден показател 100 пункта за ЕС. Най-евтини отново у нас са облеклото, обувките, както и всякакви аксесоари, свързани с мъжкото и дамско облекло – 78 пункта /при 100 за ЕС/. Поддръжката на дома с отопление, електричество, вода, както и други домакински услуги отново е най-евтина у нас – 30 пункта при 100 за ЕС. Медицинските продукти, лекарствата, здравните и дентални услуги са най-евтини у нас в рамките на целия Евросъюз – 29 пункта при 100 за ЕС. Продуктите за леки автомобили, горивата, транспортните услуги и т.н. отново са най-евтини у нас – 66 пункта при 100 за ЕС. Образованието (от основно до висше) и всички свързани с него такси и учебници са най-евтини у нас сред 28-те членки на ЕС – 25 пункта при среден показател от 100. Разходите за ресторанти, кафенета, барове, хотели и други развлечения отново са най-ниски у нас – 45 пункта при 100 за ЕС. През 2017 г. Дания е най-скъпата държава-членка за ресторанти и хотели – 50 на сто над средното за ЕС, храна – отново 50 на сто над средното за ЕС, за отдих и култура – 48 на сто над 100 за ЕС.  Ирландия е най-скъпата държава-членка за алкохолни напитки и тютюневи изделия – 74 на сто над средното за ЕС. Люксембург е държавата с най-високи разходи за жилища, вода, електричество и газ – 63 на сто над 100-те пункта за ЕС.   Гърция е най-скъпата държава в областта \"комуникации\" – 54 на сто над средното за ЕС. Швеция е с най-високи цени в областта на \"конфекцията, дрехите и обувките\" – 34 на сто над средното ниво в ЕС. Освен България, която държи лидерството за най-ниски цени в широк диапазон потребителски стоки и услуги, най-ниски са цените на плодовете, зеленчуците и безалкохолните напитки в Румъния – 62 пункта при 100 за ЕС (по този показател страната ни има 73 пункта). Най-евтината страна за комуникации, пощенски услуги, телефонни и мобилни разговори е Полша – 45 пункта (при 65 за България).   От друга гледна точка обаче страните с най-ниски ценови показатели на стоки и услуги, като Румъния и България, отчитат и най-високи показатели за хора, живеещи в риск от бедност и социално изключване (40% за България и 38% за Румъния). В най-скъпите държави на ЕС Дания и Люксембург обаче е най-нисък и ръстът на хората в риск от бедност – едва 16 на сто, отчита Евростат.    ", "date": "2018.08.28", "title": "Евростат: Облекло, лекарства и горива са най-евтини у нас от целия ЕС"}
{"url": "http://epicenter.bg/article/75-godini-ot-tragichnata-gibel-na-tsar-Boris-Treti/162257/11/0", "text": "  Смъртта на цар Борис Трети е изненада за нас българите, защото в разгара на Втората световна война /1939-1945 г./ ние сме разчитали на държавния глава, че ще извади този път България от войната, без да претърпим национална катастрофа. Като имаме предвид, че той умира на 49 години и преди това е бил в добро здравословно състояние, като изключим ишиаса, който е лекувал от времето на Първата световна война /1914-1918 г./, това е една драма за нас българите, за нашата национална съдба. Цар Борис Трети умира на Голяма Богородица, а поклонението пред неговите тленни останки е цели 5 дни в храма „Свети Александър Невски“. За това време 379 000 души са свели глава пред ковчега му. Опашката започвала от храма „Свети Александър Невски“, минавала покрай Академията на науките, после – по бул. „Цар Освободител“, по улица „Раковски“ и стигала чак до площад „Славейков“. Няма такова грандиозно поклонение не само в българската, но и в балканската история. Това са били хора, дошли не само от София, но и от цялата страна. Българите са наричали своя цар „Г-на с меката шапка“, защото често са го виждали по различни краища на България да ходи така облечен.   След поклонението на 5 септември 1943 г. се е състояло и траурното шествие. То започнало от храма „Свети Александър Невски“ и минавало по „Цар Освободител“. След това то продължавало до вече несъществуващата улица „Търговска“, „Княгиня Мария-Луиза“ и чак до Централна гара. Оттам с влак тленните останки на монарха са транспортирани до Кочериново и до любимия му Рилски манастир, където Борис Трети е погребан по негово желание, без да е оставил писмено завещание. Едно от най-впечатляващите неща е съставът на процесията. След оръдейния лафет с ковчега на царя са били царица Йоанна и княз Кирил, сестрите княгини Надежда и Евдокия, забулени в черно, а също и сестрата на царица Йоанна – принцеса Мафалда Савойска. Малко след погребението тя става жертва на Хитлер и Гьобелс, които я обвиняват, че нейният баща, италианският крал Виктор Емануил Трети, който само преди един месец е свалил от власт Мусолини, този път е отровил зет си цар Борис Трети. Това, естествено, не е вярно.   Самата Мафалда има трагична съдба – загива в концентрационния лагер Дахау от британските бомби. След представителите на царската фамилия следват останалите официални лица, които са гости на погребението. Това са представителите на Тристранния пакт. От името на фюрера присъства великият адмирал Ерих Редер, до него е фелдмаршал Вилхелм Кайтел, който е началник-щаб на действащата германска армия Вермахта, следват представителя на Японската империя и на Мусолини, който въпреки че е свален от власт с помощта на Хитлер, се е окопал в Северна Италия. Най-общо – това са представителите на силите на Оста Рим-Берлин-Токио. След тях на траурната церемония са представителите на по-малките съюзници на Райха – Финландия, Словакия, Унгария, Румъния и Хърватия. На съюзниците е отредено видно място, за да се подчертае, че, въпреки смъртта на Борис Трети, Царство България ще остане в състава на Тристранния пакт. Следващата група са военните аташета. Има многобройни представители на българското духовенство, което е много тясно свързано с царя. Всеизвестно е, че монархът е покровител на Българската православна църква. Той редовно се е застъпвал за нея, когато са се правели бюджетите на Царство България, първо – за армията, а след това - за бюджета на Светия Синод. По тази причина той е бил много уважаван от духовенството и миряните.   Трагедията на цар Борис Трети е била в това, че той не е вярвал в победата на германското оръжие. Вече е имал горчивия опит от фронтовете на Първата световна война и казвал: да, германците са най-добрата армия, организирана и обучена, но Германия няма ресурс да води война срещу останалия свят. Българският монарх не е вярвал в победата на Германия, особено след като Хитлер напада Съветския съюз. Борис Трети е държал да бъде Цар Обединител, както го нарича народът, след като в периода 1940-1941 г. си връщаме не само Южна Добруджа, но и Западните покрайнини, Вардарска Македония и Беломорска Тракия. Но той е бил реалист и също е казвал: по-добре да запазим малкото, отколкото както баща ми се хвърляше наведнъж да осъществи националния идеал за обединение. Цар Борис Трети е много различен от своя баща – бил е разумен. Още през 1943 г. той вече разбира, че България попада в съветска зона. Малко по-рано, през май 1942 г. народният комисар по външните работи Вячеслав Молотов подписва с Уинстън Чърчил съюзен договор в Лондон, в който се дава правото на санитарен кордон на Сталин спрямо Германия. Този санитарен кордон включва Финландия, Прибалтика, Полша, Чехословакия, Унгария, Румъния и България. Без Гърция, защото на последната Чърчил много държи заради морските комуникации на Британската империя в Средиземно море и Суецкия канал за Индия и Австралия.   Царят е знаел, че ние ще бъдем предадени в съветската зона, това е бил неговият кошмар. Когато Борис Трети се завръща от срещата си с Хитлер във Вълчата бърлога, състояла се на 14-15 август 1943 г., при кацането на самолета на летище „Враждебна“ казва на брат си Кирил: „Моето представление свърши. Някога ние спасихме царството, но този път няма да го спасим“. Дори със сърдечна криза цар Борис Трети изкачва връх Мусала. Но вече усеща своята обреченост. Монархът вижда края на България, не само на династията, но и на царството. Борис е българският цар, който е роден в България, възпитан е в България, воюва по фронтовете на България и умира в България. Той чувства България като свое отечество и е виждал, че тя ще попадне в съветската зона, ще бъде болшевизирана, което и става през 1944 г.   На 9 октомври на Московската конференция Чърчил отстъпва на Сталин 80% съветско господство в Царство България, което ние преживяхме 45 години. След смъртта на цар Борис Трети Регентският съвет не е в състояние пълноценно да изпълнява функциите си. Същото важи и за правителството на Добри Божилов. От една страна цар Борис Трети си отиде рано, на 49 години, но от друга - това бе една достойна смърт и остави добър спомен сред народа си.    ", "date": "2018.08.28", "title": "75 години от смъртта на цар Борис Трети"}
{"url": "http://epicenter.bg/article/Kevork-Kevorkyan--Katastrofirala-darzhava-/162269/11/33", "text": "Чуха се най-различни неща след Изтреблението край Своге.  Най-отвратителното беше, че Народът се самоизтребва, „самоубива“.  Трябва да си много нахален, за да кажеш подобно нещо.  Или да си вързан за Чучура на Властта – тогава може да си позволиш подобна глупост.  Пак ни пробутват хипотезки: една, две, три…  В тях обаче липсва Главният Виновник.  „Че защо да сме виновни заради някакъв шофьор?“ – ще избоботи Властта.  Ето защо сте виновни – а нямате и достатъчно ум, за да го схванете.  Министърът на регионалното развитие казва, че за ремонта на мостовете по републиканските пътища са нужни 200 милиона лева.  Казва го – и вече си е изпълнил дълга.  Вместо да изпише на челото си Моранди/Генуа – и сън да не го хваща.  Ами, намерете ги тия 200 милиона, нали все се хвалите с резерва си.  Какво чакате - да падне някой мост и да упрекнете Тодор Живков ли?  Същият министър казва, че пет – пет! – пъти наредили на фирмата, която ремонтирала пътя, да отстрани очевидни дефекти.  Но тя не реагирала.  Че какъв министър си тогава ти?  Каква Власт сте изобщо?  Негов заместник обаче преди това казва, че „пътят е идеален“.  Тоя какво ще го правите?  Нищо, разбира се.  От МВР пък „многократно подавали сигнали за многото катастрофи“, случили се на „идеалния път“.  Така си изпълнили и те дълга.  Вече се примирихме с позорния факт, че Държавата се е само-отстранила от всичко.  Когато един влак се превръща в крематориум – виновен е шафнерът или някакъв дребен началник.  Но не и Държавата, която изобщо не може да стопанисва железниците.  Когато някой военен завод произведе поредната илюминация с взривени хора – виновен е някой работник или собственикът.  Но не и Държавата, която търпи подобни заводи.  Когато издавите някое село – тогава пък язовирът-убиец се оказва без собственик.  Когато все няма пари за нищо - не си ли задавате поне понякога въпроса: как я управлявате тази държава, за да не ви стигат парите?  Сега предстои врява до небето за „катастрофата“ на бащата на президента, докато всичко за Своге се замотае/прикрие.  Току-що по телевизията съобщиха за поредица „вандалски“ жестове: крадат аварийно оборудване от трамваи и автобуси, в Плевен изпотрошили Центъра за борба с аутизма, и т. н.  Да си знаете: вие направихте хората такива.  Все гледате да се харесате на Чорбаджиите си отвън – макар че те пет пари не дават за вас.  Гледайте да се харесате на Господ, нали сте много набожни – защото Черната ви сметка пред него се увеличава.  А моят стар приятел Волен направил опит да се самоубие.  Написал във ФБ следното:  „Дай му катастрофи на нашенеца! Не хубави неща, не!  Мед и масло, бира и водка да текат от чешмите, ще намери кусур – я кранчето не работи както трябва и не пуска колкото на съседа, я бирата в чешмата на депутатите е по-хубава. /…/  Новините – само катастрофи, убийства и перверзии! Някой направил добро? Не е новина, не разваляйте емисиите!“  Всичко е ясно - и от този кратък цитат.  ***  ", "date": "2018.08.28", "title": "Кеворк Кеворкян: Катастрофирала държава "}
{"url": "http://epicenter.bg/article/Tsipras-kategorichen--Nyama-da-ima-predsrochni-izbori/162261/7/0", "text": "Гръцкият премиер Алексис Ципрас отхвърли спекулациите за предсрочни избори в страната си. Пред централния комитет на управляващата партия \"Сириза\" Ципрас заяви, че следващите парламентарни избори ще се състоят през есента догодина, когато изтича управленският му мандат, съобщи БНР.   Не е ясно как премиерът смята да довърши мандата си, след като коалиционният му партньор - Панос Каменос, обяви този месец, че ще оттегли подкрепата си от кабинета, ако споразумението за преименуване на Република Македония бъде предложено за ратификация на гръцкия парламент.  Правителството на Ципрас разполага със 152-ма от общо 300 депутати в настоящия парламент. Седем от тях са от партията на Каменос - \"Независими гърци\".    ", "date": "2018.08.28", "title": "Ципрас категоричен: Няма да има предсрочни избори"}
{"url": "http://epicenter.bg/article/Melaniya-pokaza-stil-i-bezuprechna-figura-v-izyashten-byal-kostyum--Snimki-/162272/10/84", "text": "Американският президент  и първата дама  посетиха детска болница в щата  на 24 август, пише Дарик.  Мелания избра  в  за случая – прилепнала пола под коляното, която прекрасно подчертаваше  , и късо сако, което беше комбинирала с черна риза на бели точки. Тоалетът ѝ завършваше с изящни бели обувки на висок ток.", "date": "2018.08.28", "title": "Мелания показа стил и безупречна фигура в изящен бял костюм (Снимки)"}
{"url": "http://epicenter.bg/article/Zapekanka-s-domati--chushki-i-sirene/162320/9/25", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n Нарязаният чесън, брашното и червеният пипер се запържват до златисто. Прибавят се смлените домати и моркови, както и захарта, за смекчаване на киселината. Овкусява се. Щом ястието се сгъсти, се маха от огъня.  \r\n   \r\n По дъното на тавичка или йенска тенджерка се нареждат чушките. След което се заливат с доматения сос. Тавата се слага във фурната за около 30 минути. \r\n   \r\n Готовата манджа се залива със соса от яйцата, кашкавала и сиренето. Запича се до коричка.  \r\n", "date": "2018.08.28", "title": "Запеканка с домати, чушки и сирене"}
{"url": "http://epicenter.bg/article/Printsesa-Sharlot-obozhava-konnata-ezda-kato-prababa-si-kralitsa-Elizabet-II/162274/10/99", "text": " е само на 3 години, но вече има множество таланти, пише Harpersbazaar., цитиран от Дарик.   Следвайки стъпките на прабаба си кралица Елизабет II, Шарлот започва едва на 18 месеца да се занимава с  Любовта на малката принцеса към конете започва на изключително ранна възраст, а нейната майка   подтиква да се научи да язди. Кейт подкрепя   към конете и прави всичко възможно да я насърчи да продължи да развива уменията си. Когато става дума за конна езда . Освен кралица Елизабет, любители на този вид спорт са принцеса Ана и Зара Тиндъл. Бащата на принцеса Шарлот принц Уилям също може да бъде видян често на кон по време на мачове по поло.", "date": "2018.08.28", "title": "Принцеса Шарлот обожава конната езда като прабаба си кралица Елизабет II"}
{"url": "http://epicenter.bg/article/Pochina-pilotat-na-samoleta--koyto-padna-kray-Shumen/162256/2/0", "text": "Почина 62-годишният пилот на самолета, който падна край Шумен миналата седмица, съобщи БНР. Д-р Димитър Костов, директор на болницата в Шумен, съобщи, че мъжът до последно е бил на апаратно дишане, с множество наранявания и тежка травма на белия дроб. Инцидентът с частния самолет стана на 22 август. Летателната машина се приземи в овощна градина в района на пети километър, около 19:00 ч. Разследването по случая продължава под надзора на Окръжната прокуратура в Шумен. Няколко са версиите, по които работят разследващите органи - човешка грешка, техническа повреда или лоши метеорологични условия. Най-вероятната от тях е появата на внезапен силен вятър. Самолетът беше преместен вчера от мястото на катастрофата към площадка, където огледите и разследването продължават.    ", "date": "2018.08.28", "title": "Почина пилотът на самолета, който падна край Шумен"}
{"url": "http://epicenter.bg/article/Svetovrachane-izprashta-chetirima--zagubili-zhivota-si-pri-katastrofata-kray-Svoge/162258/2/0", "text": "На 28 август с траурен камбанен звън Световрачане ще изпрати четирима от загубилите живота си в тежката катастрофа край Своге.   До края на седмицата на гробищата в селото ще бъдат погребани жертвите на трагедията. 17 души загинаха, след като автобусът, с който са се връщали от еднодневна екскурзия, падна в Искърската дефиле. Сред жертвите е и 13-годишно момче, което заедно с баба си и вуйчо си е пътувало на злополучната екскурзия. След трагедията в 4 болници са настанени ранените. Шестима са приети в Окръжна болница, шестима в Пирогов, двама във ВМА. Шофьорът на автобуса е приет в болница „Царица Йоанна”.   Почти всички загинали са от Световрачене. В понеделник в манастира \"Седемте престола\", където последно са били пътуващите в катастрофиралия автобус, бе отслужена панихида. Разходите по погребенията ще бъдат покрити от Община Световрачане. В понеделник в страната бе обявен Ден на национален траур в памет на жертвите. Разследването на тежкия инцидент продължава в три направления - действията на шофьора, на фирмата превозвач и на фирмата - строител на пътя. Първоначалната информация показва, че нарушения е имало на всички нива. За момента единствен обвиняем е шофьорът на автобуса - Григор Григоров. Той е обвинен за причиняване на смърт по непредпазливост. Разследващи и жандармерия влязоха и иззеха документация от „Трейс груп”. От там отрекоха да са отговорни за трагедията. Разследването по делото е възложено на Националната следствена служба.    ", "date": "2018.08.28", "title": "Световрачане изпраща четирима, загубили живота си при катастрофата край Своге"}
{"url": "http://epicenter.bg/article/D-r-Asen-Baltov--Vse-oshte-ima-opasnost-za-zhivota-na-tri-zheni-ot-katastrofata-kray-Svoge/162260/2/0", "text": "Най-тежко пострадали са три жени, които са с тежки гръдни контузии и травми, с дрениране на гръдните клетки, на апаратна вентилация, с опасност за живота за съжаление. Това каза директорът на Института за спешна помощ „Пирогов“ проф. д-р Асен Балтов, предаде репортер на БГНЕС. Той даде информация за състоянието на пациентите настанени в здравното заведение след катастрофата край Своге.   Няма промяна от вчера. „Трите жени, които са на апаратна вентилация, остават на такава. Другите три жени очакват днес да се проведат допълнителни изследвания, защото две от тях са кислородозависими, което значи, че все пак имат гръдни контузии, макар и по-леки, които трябва да бъдат взети под внимание преди тяхната оперативна интервенция”, обясни Балтов.      ", "date": "2018.08.28", "title": "Д-р Асен Балтов: Все още има опасност за живота на три жени от катастрофата край Своге"}
{"url": "http://epicenter.bg/article/Magdalena-Miltenova--Nyama-kak-vsichki-avtobusi-da-badat-s-kolani/162263/2/0", "text": "Няма как всички автобуси да бъдат с колани. Не трябва да допускаме такива манипулации в обществото. Най-малкото не може да оборудваме автобусите от градския транспорт с колани. Автобусите, произведени преди 2008 г., няма как да бъдат оборудвани с колани, защото за тази цел трябва да се смени цялостната им конструкция. Това заяви в сутрешния блок на Bulgaria ON AIR Магдалена Милтенова, председател на Браншовия съюз за стопанска инициатива в транспорта. Тя допълни, че при всяко организирано пътуване превозвачът сключва договор с лицето, което организира въпросното пътуване, след което се издава фактура за превоза. ,,Именно тази фактура е застраховката на пътниците'', посочи Милтенова. ,,Обезщетенията за всички пострадали по първоначални сметки биха възлезли около 4-5 милиона лева заради размера на катастрофата'', обяви нейният събеседник в студиото - адвокатът по застрахователно право Николай Димитров. Относно коланите той коментира, че когато даден автобус е оборудван с колани, то е задължително те да бъдат използвани от пътниците. ,,Лесно е да се оборудват автобусите с колани, но кой ще следи за този контрол? Когато няма реален контрол, това би било безсмислено'', посочи още адвокат Димитров.    ", "date": "2018.08.28", "title": "Магдалена Милтенова: Няма как всички автобуси да бъдат с колани"}
{"url": "http://epicenter.bg/article/Olimpi-Katev--Ako-darzhavata-vzeme--Vrana--skoro-shte-e-dom-na-nyakoy-oligarh/162265/2/0", "text": "Не може царят да бъде единственият човек в България, който да няма собственост. Това каза в предаването „Тази сутрин” по bTV бившият депутат от НДСВ и бивш областен управител Олимпи Кътев. Повод за разговора беше решението на Софийския градски съд, който на първа инстанция реши, че дворецът „Врана” е собственост на държавата, а не на бившия премиер Симеон Сакскобургготски.   „Ако се стигне дотам държавата да вземе двореца „Врана” и да напъди царя от неговия дом, скоро там ще бъде резиденция на някои от тези хора, които икономисват от асфалта, или на някой от олигарсите. А мотивът ще бъде, че държавата няма пари да го стопанисва”, категоричен беше Олимпи Кътев. „Във „Врана” всичко беше използвано като чуждо. Беше даден на Съюза на българските писатели, там творяха социалистическата литература. Да сте чули обикновен български гражданин да е ходил и да е ползвал? Сега всеки, който пожелае срещу левче-две, може да го посети и да го види”, посочи той. Не обсъждам решенията на съда – правилни или неправилни, те са взети, допълни той. „Съществува и една независима съдебна инстанция извън България, която решава финално. През септември изтича 5-месечният срок, който съдът в Страсбург даде на българската държава и на наследниците на царското семейство да се споразумеят за тези имоти и да приключи тази сага. Царя подаде ръка преди няколко месеца и каза, че е готов да обсъдят и да се постигне споразумение”, отбеляза Кътев.  По думите на бившия областен управител, ако не се стигне до споразумение, България може да бъде осъдена за милиони. Той даде пример с делата на гръцкия крал Константин и с румънския крал Михай, чиито имоти са били върнати. През 1947 г. отечественофронтовското правителство на Кимон Георгиев одържавява всички частни имоти и вещи на царското семейство. „Къде има в света има държава, която да одържавява държавно имущество? Ако тези дворци, вилици, чинии и чаши са били държавни, защо трябва да се одържавяват”, попита Кътев. Олимпи Кътев изрази съболезнования на близките на загиналите в катастрофата край Своге и коментира обстоятелствата около инцидента и причините за него. „Пътищата стават все по-тесни, пътната настилка – все по-тънка, мантинелите – все по-крехки. Милионите отиват, а хората не знаят къде. Кой контролира нещата? Според мен има една пътна мафия, дупчеста мафия, магистрална мафия, която работи за себе си за сметка на  обществото. Премиерът правилно е взел решение да се направи обществен орган, който да извършва контрол. Това безобразие трябва да спре”, категорично заяви Олимпи Кътев. ", "date": "2018.08.28", "title": "Олимпи Кътев: Ако държавата вземе „Врана”, скоро ще е дом на някой олигарх"}
{"url": "http://epicenter.bg/article/Ilian-Todorov--10-mesetsa-chakam-otgovor-za-kritichnite-patishta-v-Sofiyska-oblast/162268/2/0", "text": "Десет месеца чакам отговор за критичните точки в Софийска област, заяви на пресконференция областният управител Илиан Тодоров.   Войната по пътищата е в центъра на пресконференция в администрацията на Софийска област. Оттам представят законодателни промени за разширяване на правомощията на областния управител.   „Областните управители нямат никакви правомощия върху ремонта и поддръжката на републиканските пътища. Това е от правомощията на АПИ”, заяви областният управител на Софийска област Илиан Тодоров. „През 2017 г. в качеството ми на областен управител, с цел превенция на подобни катастрофи, изпратих писмо до Министерски съвет, до председателя на АПИ и до директора на Областно пътно управление, в което давам пълен списък с пътищата, които са в критично състояние и които могат да предизвикат катастрофи. Вече 10 месеца нямам отговор”, поясни той. „Със заповед на Бойко Борисов от 2011 г. всички структури в областите са длъжни да дават тримесечни отчети за извършената си дейност. Областно пътно управление до този ден е трябвало да ми предостави четири отчета за извършената от тях работа. Получил съм само един”, каза още Илиан Тодоров. „Седем месеца се молих на АПИ да сложат табели откъде започва и откъде свършва Софийска област. За съжаление в България в топлите си кресла стоят едни самозабравили се хора, анонимни чиновници, експерти по „нищоправене”, които си позволяват да нарушават заповедите на министър-председателя”, заяви областният управител на Софийска област.    ", "date": "2018.08.28", "title": "Илиан Тодоров: 10 месеца чакам отговор за критичните пътища в Софийска област"}
{"url": "http://epicenter.bg/article/Muzikalen-festival-dava-pat-na-mladi-artisti/162270/2/0", "text": "Музикален фестивал - „New Music Now\", ще дава път на млади артисти с тяхна авторска музика. Това съобщиха от пресцентъра на община Варна. Идеята е на варненския клуб \"Ментол\". Събитието ще се проведе в рамките на два дни - 29 и 30 август.   Един участниците в първото издание на фестивала ще бъде финалистката от последния сезон на „Гласът на България“ – Виктория Динкова, която ще пее в компанията на инструменталистите от групата VICK. Други имена, които ще се опитат да пленят варненската публика, са Jin Monic, Taking Heed, Innerglow и Soulmate #2.   Фестивалът е подкрепен от фонд „Култура“ към Община Варна и има за цел за насочи вниманието към непознати лица от българската музикална сцена. Входът за събитието ще бъде свободен за ученици от последните класове на Национално училище по изкуствата \"Добри Христов\". За всички останали билетите са по 8 лв за еднодневен или 12 лв за двудневен фестивален билет.   Програмата за събитието можете да видите  .", "date": "2018.08.28", "title": "Музикален фестивал дава път на млади артисти"}
{"url": "http://epicenter.bg/article/Dyadoto-na-pochinaloto-ot-pregryavane-dete--Ne-sme-razbrali--che-e-vlyazlo-v-avtomobila/162277/2/0", "text": "2-годишно дете почина в болницата в Сливен, след като е престояло заключено в автомобил при над 30°. Той е докарано в болницата от родителите, но вече е било в кома и лекарите на са успели да го спасят.   Трагедията се разиграва в неделя следобяд в село Желю Войвода. Пред bTV дядото на детето разказа, че никой не е разбрал кога детето е влязло в колата. По думите му то е престояло там по-малко от час.   Кметът на селото Стоян Генов каза, че родителите на починалото дете са работливи и не разчитат на семейни помощи. Семейството има още три деца.   Местната социална служба се е самосезирала за инцидента и ще проверява при какви условия живеят другите деца и дали не са в риск.  ", "date": "2018.08.28", "title": "Дядото на починалото от прегряване дете: Не сме разбрали, че е влязло в автомобила"}
{"url": "http://epicenter.bg/article/Kamion-nadvisna-nad-rekata-na-Lavov-most/162278/2/0", "text": "Камион надвисна над реката на Лъвов мост в София. На място има екипи на пожарната и полиция, съобщи Нова телевизия.   Сигнал е подаден около 10.15 часа тази сутрин. От полицията съобщиха, че няма пострадали. Камионът е катастрофирал и е върху тротоара с едната си част, наклонен е над тунела, който е под кръговото кръстовище. По думите на шофьора спирачките му са отказали.   Предприети са действия по изтеглянето на камиона.   Няма затруднение в движението на автомобилите в района.    Изясняват се причините за инцидента.  ", "date": "2018.08.28", "title": "Камион виси от Лъвов мост (Видео+снимки)"}
{"url": "http://epicenter.bg/article/Rumanetsa-stana-tatko-za-parvi-pat/162275/10/100", "text": "Адриан Рачев по-известен с прякора си Румънеца и съпругата му Божидара Ламбова станаха родители за първи път. \r\n \r\n Щастливата вест бе съобщена лично от Румънеца в личния му профил във Фейсбук.   , написа гордият татко.   Под поста му се сипят честитки и пожелания.   Румънеца и Божидара се ожениха през септември миналата година на морска сватба във Варна. Гимнастичката и треньор по художествена гимнастика - Ламбова, получила предложение за брак от приятеля си пред очите на своите възпитанички след състезание.   Източник: Дир.бг", "date": "2018.08.28", "title": "Румънеца стана татко за първи път"}
{"url": "http://epicenter.bg/article/Kakvo-yade-Vladimir-Putin---edin-ot-nay-vliyatelnite-mazhe-v-sveta--/162279/10/0", "text": "Бърз преглед на снимките на руския президент Владимир Путин показва, че въпреки възрастта си, 65-годишният държавен глава на Русия изглежда в доста добра спортна форма.  Но с какво се храни, за да изглежда по този начин? Изданието Russia Beyond the Headlineas разкрива менюто на световния лидер. Президентът се храни изненадващо балансирано.  Ето какво яде един от най-влиятелните мъже в света:    За закуска президентът яде овесена каша, извара с мед и пие сурови пъдпъдъчи яйца. Понякога пие смути от червено цвекло и хрян.    Любимото на президента ястие е от телешко, наденица и котлети, сготвени на тиган с лимон и масло. Понякога яде и рибена чорба с червен хайвер, пушена змиорка и палачинка с ягоди.    Президентът признава, че рядко вечеря, но пък хапва плод.    Предпочита вино или бира. Гостите си посреща с коктейл с много лед, капка лимонов сок, мента и 50 мл. шампанско.  ", "date": "2018.08.28", "title": "Какво яде Владимир Путин - един от най-влиятелните мъже в света? "}
{"url": "http://epicenter.bg/article/Melaniya-Tramp-pokaza-kak-se-sadi-dravche-s-tokcheta-i-roklya-za-4-000-dolara--Snimki-/162282/10/84", "text": " отново прикова вниманието със стилния си избор на тоалет.  посрещнаха в Белия дом кенийския си колега Ухуру Кениата и неговата съпруга.  блесна в тоалет на марката   който струва близо  . Тя беше облечена в типична за нейния стил пола във флорални мотиви и бледорозова близа без ръкави. За завършек на тоалета, първата дама бе подбрала  а, които по информация на Daily Mail струват близо 700 долара.  в една от градините на Белия дом, а впечатление правеха токчетата на Мелания. Въпреки скъпия тоалет и високите обувки тя се справи със засаждането на дръвчето. Първата дама на САЩ   планира самостоятелна африканска обиколка тази есен.   Източник: Дарик", "date": "2018.08.28", "title": "Мелания Тръмп показа как се сади дръвче с токчета и рокля за 4 000 долара (Снимки)"}
{"url": "http://epicenter.bg/article/Balgarin-e-ranen-v-sblasatsi-mezhdu-demonstranti-v-Germaniya/162259/7/0", "text": "Демонстрации за втора поредна вечер се проведоха в германския град Кемниц. Стотици крайнодесни, както и техни противници излязоха на митинги, а полицията наложи засилени мерки за сигурност, за да бъдат избегнати сблъсъци. Полицията съобщи, че 30-годишен българин е бил хванат и заплашван по време на размириците в неделя. Българинът е сред чужденците, подали оплакване в саксонската полиция при вчерашните размирици в източния германски град Кемниц (федерална провинция Саксония), съобщават местни медии. Сънародникът ни е бил заплашван и бит от местен жител. Афганистанец и сириец са другите двама, подали жалби в полицията срещу крайнодесни, които са ги гонили и били из улиците на Кемниц.   До безредиците се стигна, след като рано вчера германец бе наръган с нож и почина от раните си. За убийството бяха задържани двама имигранти от Сирия и Ирак. След убийството в центъра на Кемниц на протест срещу престъпността сред мигрантите се събраха около 800 души, включително и ултрадесни.   Последва демонстрация от няколкостотин футболни хулигани и привърженици на партията \"Алтернатива за Германия\". На разпространени записи от протестите след убийството се вижда как крайнодесни преследват и нападат хора, изглеждащи като чужденци, сред които е бил и българинът. В отговор тази вечер в Кемниц се събраха около 250 привърженици на крайната левица с антифашистки лозунги. Стигна се до сблъсъци с десни радикали, но полицията овладя напрежението.   Германското правителство категорично осъди поведението на крайнодесните екстремисти и обяви, че в страната няма място за групи, които сеят омраза и нетолерантност по улиците. Канцлерът Ангела Меркел осъди действията им и каза, че подобни отмъстители нарушават закона и няма да бъдат толерирани.      ", "date": "2018.08.28", "title": "Българин е ранен в сблъсъци между демонстранти в Германия"}
{"url": "http://epicenter.bg/article/Datskata-kralitsa-i-Bridzhit-Makron-obsazhdat-ravenstvoto-mezhdu-polovete-v-ognenocherveni-rokli-Snimki-/162311/10/84", "text": "Президентът Еманюел Макрон и съпругата му Бриджит са на двудневно посещение в Дания. Първото семейство бе посрещнато преди броени минути от кралица Маргарете Втора, престолонаследника принц Фредерик и съпругата му Мери.    Още на летището вниманието бе привлечено от първата дама на Франция, която бе облечена в огненочервен тоалет. Г-жа Макрон носеше рокля с нетипичната за нея дължина под коляното. Моделът бе изчистен без абсолютно никаква декорация.   Заради студеното време в страната президентшата бе наметнала палто от пресован памук в същия наситен нюанс. Връхната дреха се отличаваше с типичната за любимата модна марка на първата дама рокерска яка и двуредни копчета. Очаквано г-жа Макрон отново се бе доверила на марката \"Луи Вуитон\".    Датската принцеса Мери също бе заложила на огнения цвят. Роклята на домакинята бе от по-фина материя. Основни акценти пък бяха ръкавите тип буфон и тънкия колан в червено, завършващ със свободно падащи краища. Моделът е на бразилския дизайнер Raquel Diniz. Графинята на Монпеза носеше и изискан аксесоар - златна брошка с формата на дърво, отличителен символ на датската страна.    Съчетанието в цветовата гама на тоалетите на г-жа Макрон и бъдещата кралица Мери вероятно е търсено. Нюансът директно кореспондира със знамето на Дания, решено в червено с бял Скандинавски кръст. Това е и най-старият флаг на европейска държава, запазен до днес. Ето защо червеното и златното са избрани за национални символи през 1785 г.   В кратката програма, предвидена за този следобяд, двете дами ще обсъдят равенството между половете. Темата е наболял проблем както в Дания, така и във Франция. Според данни на проучване сред населението на държавите членки на Европейския съюз 70 на сто от ръководителите на висши позиции в обществения сектор са мъже и едва 30% от постовете са заемани от жени. ", "date": "2018.08.28", "title": "Датската принцеса и Бриджит Макрон обсъждат равенството между половете в огненочервени рокли(Снимки)"}
{"url": "http://epicenter.bg/article/Modni-eksperti--Megan-Markal--quot-krade-quot--modni-idei-ot-Andzhelina-Dzholi/162324/10/84", "text": "Модният стилист Алекс Лонгмор смята, че съпругата на принц Хари Меган Маркъл се вдъхновява от стила на холивудската актриса Анджелина Джоли.   По думите й, дрехите на херцогинята на Съсекс приличат много на тоалетите на Джоли. „Кройката, стила, дори и цветовата гама – всичко е като при Анджелина”, заявява Лонгмор.   Специалистката отбелязва, че дори при избора си на грим Маркъл имитира колежката си. И двете жени отдават предпочитанията си на естествените цветове и залагат на минимално количество козметика. „Мисля, че Анджелина е жената, на която Меган е равна. Тя е уважавана както като актриса, така и като хуманист”, посочва стилистката.   Следва да отбележим, че Меган си е избрала много опасен пример за подражание. На фона на развода с Брад Пит, в пресата все по-често се появява информацията, че Джоли е психически нестабилна. И ако жената на принц Хари започне да следва примера на колежката си не само по отношение на дрехите, но и в живота, като нищо след време и тя да се раздели със съпруга си.   Източник: БЛИЦ", "date": "2018.08.28", "title": "Модни експерти: Меган Маркъл \"краде\" модни идеи от Анджелина Джоли"}
{"url": "http://epicenter.bg/article/Topmodelat-Velina-Uzunova-vdiga-nazdravitsi-/162328/10/0", "text": "Pavell & Venci Venc’  направиха премиера на най-новото си парче „Добър живот“, което вече се излъчва в официалните канали на Вирджиния Рекърдс, във всички дигитални платформи, музикални телевизии и радиа.    Музиката и аранжиментът на песентa е създадена от Павел, който във видеото свири и на саксофон, а за текста се включва и Венци.   Видеото на “Добър живот”, бе заснето на малкия плаж в Лозенец, а бара на Венци Naley се превърна в истинска снимачна площадка. Режисьор и оператор е Петко Андонов, а в клипа участват някои от най-близките приятели на двете звезди.   Всички гости на актуалния плажен бар също купонясваха до края на снимачния ден. „Добрият живот идва само тогава, когато спреш да го търсиш на всяка цена и започнеш да бачкаш за него!“, споделят Pavell & Venci Venc'.   Специален гост на морските снимки бе моделката и тв водеща Велина Узунова, която не пропусна възможността да почерпи всички забавляващи се на плажа с хитовото испанско шампанско Cloudem, на което е рекламно лице за България.   Вместо в чаши за вино, красавицата сама сипа в шотове от безалкохолния Cloudem Blue, с вкус на зелена ябълка. След това към пенливата синя течност добави водка и така направи демонстрация на модерния начин на пиене на шотове по хитови летни дестинации като Сен Тропе, Монако, Миконос, Марбея, Капри и Сардиния.   Шампанизираното вино Cloudem с уникалната технология за водни облаци стана хит на лято 2018 и бе предпочитано питие на хип-хоп звездата Криско, както и на куп популярни личности от родния шоубизнес.  ", "date": "2018.08.28", "title": "Моделът и тв водеща Велина Узунова вдига наздравици в новия хит на Pavell & Venci Venc’   "}
{"url": "http://epicenter.bg/article/Sergey-Ryabkov--Rusiya-podgotvya-otgovor-na-amerikanskite-sanktsii/162266/7/0", "text": "Русия подготвя отговор на американските санкции, заяви заместник-министърът на външните работи Сергей Рябков в ефира на руската телевизия „Россия 1“, цитиран от РИА Новости ,  предаде агенция „Фокус“.   \"Наистина ли мислите, че ние не може да се справим с още една или дори пет вълни от санкции? Да, необходимо е да се подготвим, ние се подготвяме.\" - каза Рябков за програмата \"60 минути\" на телевизионния канал \"Россия 1\".   Дипломатът отбеляза, че Русия никога не е била изправена пред \"толкова невъзприемчив\" партньор в САЩ, като сегашната администрация на президента Доналд Тръмп.   \"Американската страна е готова да чуе само това, от което тя се интересува по свои собствени причини. Което не съответства на тяхната представа за това, което е вярно и това, което не е вярно, като цяло, за това кое е добро и кое е лошо, го пропуска покрай ушите си \"- каза заместник-министърът на външните работи.   Според него това се превърна в огромен проблем в настоящия момент за международните отношения.   Въпреки това, Москва има различни начини да представят руската гледна точка на проблемите в САЩ, включително и международни съдилища и публична дипломация, каза Рябков.   Освен това дипломатът подчерта, че Москва няма да остави без огледален отговор разширяването на американския черен списък на руски граждани.   В същото време той отбеляза, че не е задължително да се реагира на икономически санкции само в икономическата сфера.   Заместник-министърът на външните работи отбеляза, че държавният глава обмисля различни варианти и своевременно ще вземе необходимите решения.  ", "date": "2018.08.28", "title": "Сергей Рябков: Русия подготвя отговор на американските санкции"}
{"url": "http://epicenter.bg/article/Makron--Ostavaneto-na-vlast-na-Bashar-Asad-bi-bilo-fatalna-greshka/162267/7/0", "text": "Оставането на власт на сирийския президент Башар Асад би било фатална грешка, заяви френският президент Еманюел Макрон по време на срещата с френските дипломати, предава Anadolu Agency, цитирна от агенция „Фокус“.   \"Франция не може да назначи бъдещите сирийски лидери ... Но е наш дълг и наш интерес да гарантираме, че сирийският народ е в състояние да направи това\", каза Макрон във второто си изказване на годишната конференция на посланиците в Париж.   Той обаче подчерта, че никога не е настоявал за оставката на Асад в замяна на предоставянето на хуманитарна помощ на страната.   Макрон също предупреди, че Асад е на ръба на създаването на нова хуманитарна криза в провинция Идлиб, последната крепост за бунтовнически и джихадистки групировки в Сирия. \"Ситуацията е тревожна ... Сирийският режим не показва готовност да преговаря за политически преход.\"  ", "date": "2018.08.28", "title": "Макрон: Оставането на власт на Башар Асад би било фатална грешка"}
{"url": "http://epicenter.bg/article/Nelegalni-migranti-blokiraha-magistralata-Atina---Lamiya--VIDEO--/162271/7/51", "text": "Нелегални мигранти от приемния център Малакаса изразиха недоволството си от условията в лагера, като спряха движението по магистралата Атина – Ламия, пише електронното издание на вестник Protothema, цитирано от Агенция \"Фокус\".  Движението и в двете посоки е било спряно от около 100 души за три часа, отбелязва вестникът. По данните на изданието, получени от очевидци, няколко нелегални мигранти са носили дървени бухалки и други оръжия и са нападали преминаващите коли, предизвиквайки страх и паника у пътуващите.  „Прототема“ пише, че те са действали абсолютно безконтролно, докато полицията е обяснила, че не е получила инструкции как да действа.  ", "date": "2018.08.28", "title": "Нелегални мигранти блокираха магистралата Атина - Ламия (ВИДЕО) "}
{"url": "http://epicenter.bg/article/Sali-Berisha--Sreshtata-v-Duras-e-kato-tsyalo-neuspeshna-/162276/7/51", "text": "Бившият албански президент и бивш премиер Сали Бериша, коментирайки неформалната среща на премиерите на страните от Западните Балкани, заяви, че тя е напълно неуспешна, предава Агенция \"Фокус\".  Според него това е \"по-малко от половин среща\", защото от седемте премиери, дори четири \"не намериха време да дойдат в Дуръс\".  „По-малко от половин среща! Многостранните срещи са полезни, но когато от седем поканени премиери дори четирима не намират време да дойдат, срещите са без кворум и са повече от неуспешни. Това е още повече, когато от тримата министър-председатели двама са албанци. Нека да благодарим на министър-председателя на Черна гора, защото без него ние щяхме да имаме между-албанска среща \", оценява Бериша.  Той добавя, че този бойкот има само една причина:  „Те не дойдоха, защото не искаха да издигат нарко-държавата на Нориега (имайки предвид Албания – бел. ред.), единствена в Европа и в света“, - констатира Бериша, който е и бивш лидер на опозиционната Демократическа партия.  В понеделник в пристанищния град Дуръс се проведе втората неформална среща на премиерите на страните от Западните Балкани, чийто домакин бе премиерът Еди Рама. На нея присъстваха домакинът Рама и премиерите на Косово и Черна гора, Рамуш Харадинай и Душко Маркович, както и еврокомисарят Йоханес Хан.  Българският премиер Бойко Борисов още в неделя обяви, че отменя визитата си в Албания поради трагедията край Своге, където при катастрофа с автобус загинаха 17 души.  Поради лоши метеорологични условия, правителствената делегация, водена от премиера Зоран Заев, не пътува за Дуръс, а на срещата не присъстваха и сръбският премиер Анна Бърнабич и председателят на Съвета на министрите на Босна и Херцеговина, Денис Звиздич.  ", "date": "2018.08.28", "title": "Сали Бериша: Срещата в Дуръс е като цяло неуспешна "}
{"url": "http://epicenter.bg/article/Fenove-ot-tsyal-svyat-se-preklanyat-pred-Areta-Franklin-v-Detroyt/162283/7/0", "text": "Тленните останки на певицата Арета Франклин ще бъдат изложени днес за поклонение в музея за историята на американските цветнокожи.   Поклонението ще бъде до 29 август. Три дни тленните останки на певицата ще бъдат изложени за поклонение в музея на Чарлз Райт, посветен на историята на американските цветнокожи и в баптистката църква в Детройт, в която като тийнейджърка Франклин е пяла в госпъл хор.   На 31 август в църква в Детройт ще бъде службата, а след това Кралицата на соул музиката ще бъде погребана в местно гробище.   Бившият президент Бил Клинтън, който дълги години поддържаше приятелски отношения с Арета Франклин, ще бъде сред ораторите. Другите оратори ще бъдат бившият главен прокурор Ерик Холдър, музикалният магнат Клайв Дейвис, пасторът Джеси Джексън, кметът на Детройт Майк Дъган, председателката на общинския съвет на Детройт Бренда Джоунс, музикантът Смоуки Робинсън и др.   Кралицата на соул музиката почина на 16 август на 76 години от рак на панкреаса. \r\n \r\n \r\n \r\n Вчера бе разпространен и списъкът на изпълнителите, които ще пеят на погребението. Сред тях са Стиви Уондър, Шака Кан, Фейт Хил и др. Плеяда от звезди ще пеят на опелото на Кралицата на соул музиката Арета Франклин. Сред изпълнителите ще са Стиви Уондър, Дженифър Хъдсън, Фейт Хил, Шака Кан, Йоланда Адамс, Дженифър Холидей и синът на Франклин - Едуард Франклин.   Източник: Дир.бг", "date": "2018.08.28", "title": "Фенове от цял свят се прекланят пред Арета Франклин в Детройт"}
{"url": "http://epicenter.bg/article/Knigata-na--quot-Gines-quot--2019-g--vklyuchva-rekordi-ot-Kosmosa-do-sportnite-zvezdi-v-Instagram-/162286/7/0", "text": "Книгата „Гинес. Световни рекорди 2019\" излезе на пазара в САЩ на 28 август. Жителите на останалите страни ще имат възможност да се запознаят със селекцията от най-новите постижения в  \"Най-популярната книга в света с рекорди се завръща с хиляди  които включват всякакви постижения - от Космоса до спортните звезди в Инстаграм, фиджет-спинери, както и различни други постижения на човека. Ще намерите в нея стотици фотографии, които до сега никой не е виждал и безброй факти, цифри, статистически данни и подробности на всяка страница. \"Гинес. Световни рекорди 2019 \"- най-пълната картина на нашия свят днес\" - пише в анотацията на книгата. От компанията разпространител се надяват, че публикуването на книгата  и по този начин ще помогне на хората да открият своя потенциал. Книгата на рекордите Гинес е публикувана за първи път в Лондон   Издава се всяка година на 21 езика и разказва за новите рекорди през едногодишния период.", "date": "2018.08.28", "title": "Книгата на \"Гинес\" 2019 г. включва рекорди от Космоса до спортните звезди в Инстаграм "}
{"url": "http://epicenter.bg/article/Tereza-Mey-vzrivi-sotsialnite-mrezhi-s-tants-s-uchenitsi-v-Keyp-Taun--Video-/162291/7/0", "text": "Британският министър-председател Тереза Мей започна обиколката си в Африка от Кейп Таун.   В южноафриканската столица тя бе посрещната от ученици с чудесно представление от традиционно пеене, съпроведено с танц. Мей реши да се включи в шоуто и да потанцува.   В интернет пространството обаче танцът ѝ не бе високо оценен и тя стана обект на подигравки. В Туитър потребителите я оприличават на Тенекиения човек от \"Магьосникът от Оз\".   Източник: Дир.бг", "date": "2018.08.28", "title": "Тереза Мей взриви социалните мрежи с танц с ученици в Кейп Таун (Видео)"}
{"url": "http://epicenter.bg/article/Sebastiyan-Kurts-za-Zapadnite-Balkani--Po-dobre-nie--otkolkoto-Rusiya/162295/7/0", "text": "Ако изгубим региона, който е толкова близо до нас, ще бъде лошо за Западните Балкани, както и за нас – в ЕС, предупреди австрийският канцлер Себастиян Курц, цитиран от електронното издание на македонския вестник „Вечер “,  предаде агенция „Фокус“ .   Курц се обяви за приемане на страните от Западните Балкани в Европейския съюз и предупреди за опасността регионът да попадне под влиянието на други държави. На европейския форум в австрийския град Алпбах канцлерът отбеляза, че трябва да се има предвид, че страните от Балканите имат и други перспективи освен европейската.   „Истината е, че има възможност за присъединяване към ЕС, или за по-голямо влияние на Русия, Турция и другите части от света“, обясни той.   „Ако изгубим регион, който е толкова близо до нас, ще бъде лошо за Западните Балкани, но и за нас в Съюза“, предупреди Курц, чиято страна в момента е ротационен председател на Съвета на ЕС.  ", "date": "2018.08.28", "title": "Себастиян Курц за Западните Балкани: По-добре ние, отколкото Русия"}
{"url": "http://epicenter.bg/article/Rusiya-organizira-nay-golemite-ucheniya-ot-1981-g-/162300/7/0", "text": "Русия ще проведе другия месец най-големите си военни учения от 1981 г., обяви днес министърът на отбраната Сергей Шойгу, предаде БТА, цитирана от БНР.  Шойгу заяви на среща с журналисти в руската република Хакасия, в Сибир, че около 300 000 военнослужещи и над 1000 летателни апарата ще участват в маневрите „Изток-2018“ от 11 до 15 септември, съобщи ТАСС.  Според него Русия не е провеждала толкова големи военни учения от 1981 г.  „Те в някои отношения повтарят (маневрите) „Запад-81“, но в други са още по-мащабни. Над 1000 летателни апарата и почти 300 000 военнослужещи (ще участват) на почти всички полигони на Централния и Източния военни окръзи. Естествено ще се включат Тихоокеанският флот, Северният флот, изцяло ще бъдат задействани въздушнодесантните войски“, каза Шойгу.  „Представете си, че едновременно в движение се намират 36 хиляди единици военна техника – танкове, БТР, БМП, и всичко това естествено ще бъде проверено в условия, максимално близки до бойните“, добави министърът.  На един от етапите на учението ще се включат подразделения на Китай и Монголия, посочва ТАСС.  ", "date": "2018.08.28", "title": "Русия организира най-големите учения от 1981 г."}
{"url": "http://epicenter.bg/article/Ukrayna-e-zakrila-predstavitelstvoto-si-v-OND/162303/7/0", "text": "Украйна е закрила своето представителство в Общността на независимите държави, съобщи БНР, цитирайки ТАСС. Информацията идва от председателя на изпълнителния комитет на организацията Сергей Лебедев.  Той е посочил, че ОНД продължава да поддържа контакт с Украйна и това става чрез украинското посолство в Минск, където е централата на ОНД.  Лебедев е добавил, че Украйна ще бъде поканена да участва в заседанието на правителствените ръководители на страните от общността, което трябва да се проведе през ноември в столицата на Казахстан Астана. Украйна не е напуснала ОНД, де юре тя остава страна член, уточнява Лебедев. В момента казахстанският президент Нурсултан Назърбаев е начело на ОНД.  Общността на независимите държави е създадена през 1991 година след разпадането на СССР от Русия, Беларус и Украйна. Впоследствие към организацията се присъединяват от 8 бивши съветски републики – Азербайджан, Армения, Грузия, Казасхстан, Киргизстан, Молдова, Таджикистан и Тюркменистан.  Грузия прекрати своето членство в ОНД през 2008 година след войната с Русия, а Украйна обяви, че напуска през 2014, след като Русия анексира Крим.", "date": "2018.08.28", "title": "Украйна е закрила представителството си в ОНД"}
{"url": "http://epicenter.bg/article/SASht-reshiha--che-ne-priznavat-kompetentnostta-na-Mezhdunarodniya-sad-po-spora-s-Iran/162304/7/0", "text": "САЩ отказаха да признаят компетентността на Международния съд в Хага в случая с иска на Иран, целящ да бъдат вдигнати американските санкции, наложени повторно от Доналд Тръмп, предаде Франс прес, цитирана от БТА и Новини.бг.  „Иран не е доказал, че съществуват основания, гарантиращи компетентността на съда\", заяви на втория ден от процеса в Хага представителката на Вашингтон Дженифър Нюстед.  През май американският президент изтегли страната си от подписаното през 2015 г. споразумение за иранската ядрена програма, с което Техеран обеща да не се стреми към производство на ядрени оръжия.  Решението на Тръмп възстанови строгите американски санкции срещу Техеран, дотогава спрени заради международната сделка. Вашингтон заплаши да наложи санкции и на други страни, ако до началото на ноември не престанат да внасят ирански петрол.  Вчера, на първото заседание в Хага по иска на Техеран, Иран настоя международният съд временно - до края на процеса, да преустанови действието на санкциите, за да защити иранските интереси от Вашингтон, който \"задушава\" икономиката на страната.  Иранският представител Мохсен Мохеби заяви, че решението на САЩ е явно нарушение на договора за „приятелски отношения\" с Техеран от 1955 г.  Този договор предвижда \"за САЩ правото да вземат подобни решения и да налагат подобни мерки\" като санкциите, за да гарантират своята национална сигурност, изтъкна днес Дженифър Нюстед, юридически съветник в Държавния департамент.  ", "date": "2018.08.28", "title": "САЩ решиха, че не признават компетентността на Международния съд по спора с Иран"}
{"url": "http://epicenter.bg/article/V-Moskva-plaznaha-sluhove-za-ostavka-na-premiera-Medvedev--Video--/162308/7/97", "text": "В Москва упорито вървят слухове за предстояща оставка на премиера Дмитрий Медведев заради спорната пенсионна реформа, предложена от правителството в средата на юни, пишат руски медии. Тя предвижда пенсионната възраст да бъде повишена от 55 на 63 г. за жените и от 60 на 65 г. за мъжете. Предлага се и Данък добавена стойност да бъде повишен от 18 на 20%.  Слуховете се основават и на факта, че от 10 август Медведев на практика не се е появявал на публично място. Отсъствието му беше оправдано със спортна травма, но за наблюдателите това обяснение не е правдоподобно.  Впрочем, очакваше се президентът Владимир Путин да обяви по време на сибирската си обиколка отношението си към реформата. Той беше в Кемерово, Новосибирск и Омск, но не каза нищо конкретно.  Днес президентът обяви в Омск, че ще направи изявление по пенсионната реформа утре. Според медиите той ще предложи мерките по нея да бъдат смекчени.  \"Може би още утре ще формулирам детайлно своето отношение и ше дам съответното заявление\", заяви държавният глава на съвещание по социално-икономическите въпроси.  \"Договорихме се, че колегите в травителството в хода на работата преди второто четене на законопроекта в парманента, ще проведат консултации с политическите партии, профсъюзите, обществените организации и регионите. Иска ми се да чуя какви корекции трябва да бъдат нанесени. От своя страна аз следя постоянно хода на дискусията, вече имам изградено мнение по тези въпроси\", казва Путин в запис от съвещанието, разпространен от Кремъл.  По-рано президентът бе заявил, че \"въпросът е чувствителен и нито един от предложените варианти не му допада, но трябва да се мисли за преспективите\".  В Новосибирск бяха проведени 10 митинга против повишаването на пенсионната възраст и ДДС. Участниците поискаха оставка на федералните власти. Следващите протести са насрочени за 2 и 9 септември, за когато е планирана общонационална акция.    ", "date": "2018.08.28", "title": "В Москва плъзнаха слухове за оставка на премиера Медведев (Видео) "}
{"url": "http://epicenter.bg/article/Emanyuel-Makron-pregovarya-za-evropeyskata-otbrana-v-Daniya/162312/7/0", "text": "Френският президент Еманюел Макрон пристигна днес на двудневна визита в Дания, предаде Асошиейтед прес, цитирана от БТА и БТВ.  На летището в Копенхаген той бе посрещнат от датската кралица Маргрете II. Предстои му среща с премиера Ларс Льоке Расмусен.  Френският президент положи венец в памет на паднали във войните датски войници и по-късно ще участва в дебат със студенти. Утре Макрон ще замине за Хелзинки.  Френският държавен глава настоява за по-здраво обединен Европейски съюз и иска Европа да поеме повече отговорност за собствената си отбрана, а не да разчита толкова много на САЩ.  Дания има правото да не участва в европейските отбранителни инициативи, а правителството и мнозинството депутати искат тази клауза в договорните отношения с ЕС да бъде премахната, но се боят да подложат въпроса на обществено допитване.  По силата на решение, прието от Европейския съвет през 1992 г. и одобрено следващата година на референдум от датчаните, Дания има правото да не взема участие в ключови сектори на политиките на ЕС, включително сферата на отбраната и единната валута. Тези изключения за Дания бяха направени, за да може страната да ратифицира Маастрихтския договор, който първоначално отхвърли на референдум.  Няколко датски правителства искаха да премахнат тези клаузи и поставиха два пъти въпроса за изменението им на референдум, но и двата пъти народният вот отхвърли предложенията.  ", "date": "2018.08.28", "title": "Еманюел Макрон преговаря за европейската отбрана в Дания"}
{"url": "http://epicenter.bg/article/Tereza-Mey--Brekzit-bez-sdelka-ne-e-krayat-na-sveta-/162315/7/0", "text": "Излизането на Великобритания от Европейския съюз без договор за по-нататъшно сътрудничество няма да бъде краят на света. Това заяви британският премиер Тереза Мей преди обиколката си в редица африкански държави, предаде БГНЕС.  Британският премиер подчерта, че правителството й „работи върху подготовката“ за Брекзит без сделка, но се надява, че Лондон все пак ще успее да сключи с Брюксел „добро споразумение“. По този начин Мей парира предупреждението на финансовия министър Филип Хамънд, който предупреди, че правителството прогнозира катастрофален удар по британската икономика и жизнен стандарт в случай на отсъствие на сделка по Брекзит.  При такъв сценарий в бюджета на Обединеното кралство ще се образува дупка в размер на 80 милиарда паунда.  Официалните преговори между Лондон и Брюксел за условията, на които Великобритания ще излезе от ЕС, започнаха на 19 юни 2017 г. в белгийската столица.  Година по-рано на референдум 52% от британците се обявиха против оставането на страната в Евросъюза. Преговорите за Брекзит трябва да продължат до ноември 2018 г., след което постигнатата сделка трябва да бъде одобрена от Европейския парламент и Уестминстър.  Самият Брекзит трябва да се състои на 29 март 2019 г., след това ще настъпи преходен период до 31 декември 2020 г.  ", "date": "2018.08.28", "title": "Тереза Мей: Брекзит без сделка не е краят на света "}
{"url": "http://epicenter.bg/article/Tihookeanskiya-flot-na-Rusiya-e-proizvel-puskove-na-krilati-raketi--Oniks--i--Vulkan---VIDEO--/162316/7/97", "text": "Министерството на отбраната на Русия публикува видеоклип от ученията на Тихоокеанския флот с пуск на крилати ракети „Оникс“ от бреговия комплекс „Бастион“ и крилати ракети П-100 „Вулкан“ от бойни кораби по надводни цели в Охотско море, предава руският военен портал „Военний обозреватель“, цитиран от Агенция \"Фокус\".  По сведенията на медията, в ученията са взели участие флагманът на ТОФ крайцерът „Варяг“, малките кораби „Разлив“ и „Моороз“, АПЛ „Томск“ и части от крайбрежните системи „Бастион“. Сигурността в района на ученията е била осигурена от още до 20 кораба и плавателни съдове от Приморската флотилия, както и самолети от морската авиация.  Общо са изстреляни 7 ракети тип „Оникс“, „Вулкан“, „Малахит“ и „Гранит“.  Ударите са нанесени от крайбрежието на Камчатка по акваторията на Охотско море по цели на дистанция 250-500 км. Данните от обективния контрол са потвърдили поразяването на мишените от всички ракети.  ", "date": "2018.08.28", "title": "Тихоокеанският флот на Русия е произвел пускове на крилати ракети „Оникс“ и „Вулкан“ (ВИДЕО) "}
{"url": "http://epicenter.bg/article/Merkel--Sabitiya-kato-tezi-v-Kemnits-nyamat-myasto-v-pravova-darzhava/162321/7/0", "text": "Събития, подобни на тези в източногерманския град Кемниц, не трябва да се случват в правова държава, заяви германската канцлерка Ангела Меркел на обща пресконференция с хърватския премиер Андрей Пленкович, предаде ТАСС.  \"На първо място, през нощта в неделя срещу понеделник загина човек, заподозрените са задържани. Това е ужасно събитие и изказвам съболезнования на роднините на жертвата\", заяви тя.  \"На второ - това, което видяхме по-късно, не трябва да се случва в правова държава. Видяхме видеокадри, на които са запечатани лов и омраза по улиците. Можем още веднъж да подчертаем, че това няма нищо общо с нашата правова държава\", каза тя.  Канцлерката добави, че саксонската полиция е взела всички мерки за предотвратяване на още по-голямо насилие. Тя припомни изявлението на германския вътрешен министър, че ако Саксония има нужда от допълнителна помощ за въвеждане на ред, държавата е готова да окаже подкрепа.  18 протестиращи и двама полицаи са пострадали снощи при безредиците в Кемниц, съобщи представител на саксонската полиция на пресконференция, излъчена пряко по телевизия \"N-TV\". Органите на реда са завели 43 дела по подозрение за нанасяне на телесни повреди, използване на знаци и символи на забранени организации, в частност нацисткия поздрав, нарушаване на обществения ред и забрана за събирания.  Почти 600 служители на реда осигуряваха безопасността в Кемниц. В акцията, към която призова крайнодясното движение \"За Кемниц\", се включиха около 6000 души. В контрадемонстрацията, организирана от Лявата партия, участваха около 1500.  В протестната акция в Кемниц се включиха десни екстремисти и склонни към насилие групировки на запалянковци от цяла Германия, заяви Мартин Дьоринг, говорител на службата за защита на конституцията (контраразузнаването). \"В понеделник беше забелязано придвижване, надхвърлящо рамките на една провинция\", отбеляза той.  Основното ядро на участниците са били саксонски радикали, включително участници във фен-клубовете Kaotic и NS-Boys. В безредиците обаче са забелязани и екстремисти от град Котбус (в провинция Бранденбург) и от Бавария. Социалните мрежи са били използвани активно за изпращане на призиви за участие в акцията в Кемниц.  На пресконференция, излъчена пряко по телевизия \"N-TV\", вътрешният министър на Саксония Роланд Вьолер заяви, че в Кемниц са се събрали радикали от провинциите Бавария, Берлин, Бранденбург, Долна Саксония, Северен Рейн - Вестфалия и Тюрингия. \"Това е повод за засилване на мерките за сигурност\", подчерта той, пише БТА.    ", "date": "2018.08.28", "title": "Меркел: Събития като тези в Кемниц нямат място в правова държава"}
{"url": "http://epicenter.bg/article/-Alternativa-za-Germaniya--veche-e-vtora-po-sila-partiya-v-Saksoniya-/162325/7/0", "text": "Близо година преди изборите за регионален парламент в Дрезден, популистката „Алтернатива за Германия“ се очертава като втора политическа сила във федералната провинция Саксония, отбелязва националният ежедневник Die Frankfurter Allgemeine Zeitung, като цитира данни от проведено проучване на общественото мнение.  От редакцията припомнят, че начело в парламента в Дрезден е Християндемократическиият съюз (ХДС), председател на който е канцлерът на ФРГ Ангела Меркел.   Ако изборите обаче бяха следващата неделя, за крайнодясната „Алтернатива за Германия“ щяха да гласуват 25% от имащите право на глас в провинцията.   Резултатите показват по недвусмислен начин, че ХДС и Германската социалдемократическа партия (ГСДП) губят стремглаво подкрепата на гласоподавателите.   ", "date": "2018.08.28", "title": "„Алтернатива за Германия“ вече е втора по сила партия в Саксония "}
{"url": "http://epicenter.bg/article/Rumen-Vodenicharov--Sorosoidite-mogat-da-rabotyat-za-vsyaka-kauza--no-ne-i-za-balgarskata-/162285/11/34", "text": "    – Мислещите хора, които наистина милеят за страната си и какво се случва в нея, разбраха нещо много важно за Джордж Сорос. Той иска и създава паралелни на националните правителства. Всъщност, лека-полека ги заменя с такива , а той има достатъчно мощни средства да прави това. Така всеки от неговите хора става управляема клетка и всяка една от тях може да се манипулира, да се сугестира и да провежда най-различни политики в интерес на транснационалните компании, т.е. на финансовия капитал. Моя милост беше първият програмен директор на клона на „Отворено общество“ – фондацията на Джордж Сорос у нас. Тогава бях депутат във ВНС и предложих на Георги Прохаски да стане изпълнителен директор, въпреки, че у мен имаше подписано писмо от Сорос да я оглавя. Предпочетох да съм само програмен директор. На тази длъжност изкарах 8 месеца и след като разбрах за какво става дума, скъсах със Сорос тъй като видях истинските цели на тази негова политика и на самата фондация „Отворено общество”.    – Това е вярно. Аз съм първият, който изпрати Емил Кошлуков от СДС и Александър Мирчев от БСП със стипендии от по 5000 долара на фондацията за САЩ. Емил Кошлуков имаше шанса да стане българският Орбан, защото той не е глупав. А Орбан също е бил стипендиант на Сорос, даже по-близък до Сорос, отколкото Кошлуков. Но Емил си остана, както руснаците казват, западник и русофоб и продължава да действа в услуга във всичко онова, което Сорос прави от Америка за Европа. Самият Сорос е споделял, че още от малък е имал някаква лека мания за месианство. „В началото тя трябваше да бъде укротявана с моите анализи, защото нямах достатъчно пари. Но сега има достатъчно средства и всичко онова, което беше плод на моята месианска мечта, мога да го осъществя” – това са буквалните му думи.    – Само в България не се доказа, че е плащал за протестите. Но в Румъния, в Грузия, в Украйна, в Близкия Изток – там отидоха също много пари. Той започна от Южна Африка, а не се знае колко още цветни революции е направил в цяла Африка, защото там хаосът вече е пълен. Още през 1991 г. аз разбрах накъде води политиката на Сорос и се махнах сам. А унгарецът Виктор Орбан е от висшите политици, който му се опълчи и реши да каже „стоп“. Орбан проумя каква е истинската политика на Сорос.    – Имам известна интуиция. Не се отнасям с голяма почит към тези, с които започнахме СДС. Защото съюзът беше коалиция, която трябваше да изиграе своята роля на първите избори, след това всички да се разотидат и да направят сериозни политически партии, които да запълнят тази празнота в политическия ни живот. Но се оказа, че повечето от хората в СДС търсят някаква лична изява – това, за което са им пречели до този момент. А това, което ме накара да прогледна толкова бързо, бяха по-скоро хората, които днес наричаме соросоиди. Това са едни високоинтелектуални хора, знаещи езици, тъй като бащите им са работели по чужбина – Иван Кръстев, Георги Прохаски, Чавдар Кюранов. Когато Прохаски ми каза веднъж: „Разбери, че аз нямах друг изход да раста, освен да стана член на БКП“, исках да му кажа, че и аз можех да раста по този начин, но никога не съм станал член на компартията, въпреки че ме кандърдисваха три пъти. Така че Стефан Тафров, Прохаски, Богдан Богданов – това са високи интелекти с подготовка и с езици. Но като ги видях какво представляват като морал, разбрах, че мястото ми просто не е там. Бях като едно чуждо тяло в тази фондация и затова на 8-ия месец си казахме довиждане и се разделихме с тях. Въпреки това, към Сорос не изпитвам някаква омраза, тъй като той е постигнал всичко сам. И някои го определят като човек, направил цял план Маршал за Източна Европа.    – Какви са задните му мисли, за да направи този план, е друг въпрос. Но той даваше около 300 милиона долара годишно, което днес прави по няколко милиарда на година за фондациите. Това са 35 фондации в 35 страни с около 1800 служители от рода на Евгений Дайнов, Красен Станчев, Чавдар Кюранов и др. Защото от „Отворено общество“ се нароиха най-различни институти. То не бяха Институт по етнически взаимодействия, по либерална икономика, по пазарна икономика… Десетината институти на яслата на Сорос живяха много добре тези години и според мен те вече не са българи. Могат да работят за всяка друга кауза, но не и за българската.    – Соросоид е аналогия на фашизоид. Соросоидът има някакви идеи за индивидуална свобода, за човешки права – права на циганите, права на гейовете, права на джендърите… само права. А задължения?    – Много хора го обясняват директно със смъртта на демокрацията, която беше установена през 1989 г. Тя се оказа недействителна и обслужваща едно малко мнозинство от хора при заблудата, че с избори могат да се променят нещата, всичко върви в полза на това малцинство. Затова всичко трябва да се започне отначало, но за съжаление, от друго поколение хора. Защото не може да се повтори по същия начин. Ще има нов преход. Големият мислител Андрей Фурсов казва, че неолиберализмът и капитализмът в Европа ще умрат, но бавно, кърваво и грозно. Това означава, че целият ХХI век ще бъде век на локални и най-различни конфликти – междудържавни етнически, сексуални и какви ли не    – Моето поколение няма да го доживее. Защото, докато не се приключи с либерализма, наказание за престъпниците няма да има. Цялата концепция за човешки права е направена не да се защитават правата на човека, а под предлог запазването им – да се оневиняват престъпници, които трябва сурово да бъдат наказани.    – Както ви казах, аз отказах. А това се случи през 1990 година. Имаше едно интересно лице – културният аташе на САЩ Джон Мензес, на когото му бях станал симпатичен и той бе предал тези симпатии на Сорос. Срещнахме се в резиденцията на посланик Сол Полански в столицата. Там бяха поканени доста потенциални членове на управителния съвет на бъдещата фондация – Георги Прохаски, Деян Кюранов, Димитър Луджев и други. Имаше и лидери на партии и движения от СДС. Продължителността на разговора ми със Сорос възбуди подозренията на няколко души, които с помощта на едно младо българче, близък познат на филантропа, изглежда вече бяха разпределили ръководните длъжности в българската фондация. „Трябва да ги разделим – казал недоволен Стефан Тафров. – Сорос май почва да харесва Румен.“    – Той е интересен човек. Спомням си, че при едно от идванията му тук ходихме без никакви бодигардове на разходка от Златните мостове до Планинец. Бяхме още със Стефан Тафров и Георги Прохаски. Отидохме горе без никаква охрана, само с шофьор. А сега той ходи минимум с 4-ма души охрана. На 1 март 1990 година заминах за голямата Питсбъргска научна конференция по аналитична химия в Ню Йорк. Самолетния ми билет плати институтът, в който работех (НИХФИ), а Джон Мензес ми уреди покана за още две седмици по линия на USIA.    - Програмата ми бе изключително натоварена. В Ню Йорк мой домакин беше адвокатът правозащитник Теодор Занг, който заедно с писателя Артър Милър, Джордж Сорос и други евреи интелектуалци, беше един от членовете на „Хелзинки Уоч“. Бях поканен на скромна вечеря в дома на милиардера в Манхатън. Сюзън, съпругата на Сорос, изглежда беше видяла в мое лице бъдещия директор на фондацията в София. Защото ми каза: „Покажи, като пристигнеш в София, малко мускули на другите“. Почерпиха ни скромно – с по едно пилешко бутче и плодова салата. На другия ден получих официално писмо до изпълняващия длъжността директор г-н Прохаски, в което Сорос съобщаваше, че ме назначава за изпълнителен директор на „Отворено общество“, и го съветваше да остане само секретар на същата. Бях приет в обществото на директорите на Сорос.    – В УС се събра съзвездие от демократи – Блага Димитрова, Димитър Луджев, проф. Богдан Богданов, Антонина Желязкова, Стефан Тафров, Георги Прохаски, Любен Беров, Васил Гоцев. Гоцев така ми се мазнеше по време на заседанията на УС, явно, че това му беше маниер пред силните на деня още от времето на социализма. Фондацията стартира по време на правителството на Андрей Луканов. Придружавах Сорос по време на срещите му с министър-председателя и заместника му Георги Пирински.    – Ами да, беше постигнато споразумение да се издаде специално министерско постановление, съгласно което „Отворено общество“ ще развива дейност в областта на човешките права, масмедиите, културата, гражданското общество и други. Българската държава също се задължаваше да участва, като за всеки преведен от Сорос американски долар да предоставя на фондацията приблизително половината от стойността му по курса в български лева. Тази привилегия другите фондации нямаха, а нашата изведнъж започна да оперира с милиони. Създаде се дубликат в Министерството на просветата с 15 краткосрочни и дългосрочни програми. Сивото вещество на България потече към САЩ. Сорос бе взискателен филантроп. През 1991 г., когато Сорос дойде тук, аз подадох оставка. Според него моето отношение към етническите партии е компрометирало идеята, за която сме се събрали във фондацията. На моето място ме наследи друг депутат от ВНС – Красен Станчев. „Отворено общество“ имаше нужда от българи, лоялни към американската външна политика. Оттогава изминаха години, американците продължиха да купуват български политици, България продължи да обеднява застрашително.    – Колкото по-скъп ставаше американският долар, толкова повече български пари имаше за разпределяне. Сорос, доволен от организацията и дейността на българската фондация, увеличи даренията до 5 милиона долара годишно. Срещу тези 5 милиона по силата на първоначалното министерско постановление УС можеше да разпределя сума около 100 милиона лева. „Не се притеснявайте за разходите в български левове – казваше Сорос. – Цепете косъма само за доларите.“ Парите на Сорос започнаха да се разпределят от 21 експертни съвета. Това означаваше, че повече от 100 български интелектуалци, които са ангажирани с допълнителни приходи, пътувания и с надежди да изучат децата си в САЩ, са загубени за каузата „България еднонационална държава“.    – Сорос правилно разсъждава, че като направи хора, зависими от политиката на либерализма на САЩ, те лека-полека се засмукват после или в американски институции, или като поддоставчици, подизпълнители. Нали помните бившия ни външен министър Даниел Митов? Та само като го види човек, веднага забелязва, че това не е българин, той е друг човек! По същия начин – защо Стефан Тафров се задържа 25 години в ООН. Ако не беше Сорос, щеше ли да бъде толкова време там – не. Всичките хора от „Отворено общество“ получиха по една фондация още тогава. Сорос създаваше паралелни структури на българските структури. Например в Министерството на културата в същото време всичките наши културни дейци бяха зарибени с пари, издаваше им книги… Та той имаше по-голям бюджет от културното ведомство! В същото време същото ставаше в съдебната система, в образованието. Разни адвокати в „Адвокати без граница“ и не знам си какво още без граница – това са грантове, които те използваха. Като ти дават зорлем пари, защо да не ги използваш.    – Това е точно така. А когато спекулантите решат, те атакуват дадена национална валута, сриват я. Хора като Сорос могат не само да купят всичко, но могат да срутят всяко българско правителство. Финансовата криза през 1996-1997 г. беше изкуствено предизвикана лично от Сорос. Това Иван Костов го знае много добре. Това, че българското правителство изцяло зависи от валутни спекуланти като Сорос, е страшно. Сорос първо е евреин, после е шахматист и неговите ходове са точни. Той не само играе – той не играе никога там, където няма печалба. Това не може да стане само ако националните държави успеят да се мобилизират. Тогава Сорос сам ще се откаже. Дори сега казва, че в неговата политика той е започнал да губи… Но както казва Андрей Фурсов, „има много желаещи за властта, погледнете само лицето на Хилъри Клинтън и ще разберете“.   ", "date": "2018.08.28", "title": "Румен Воденичаров: Соросоидите могат да работят за всяка кауза, но не и за българската "}
{"url": "http://epicenter.bg/article/Aleksandar-Dugin--Iskat-da-demonizirat-Rusiya--nikakvi-otstapki-pred-Zapada---VIDEO-/162297/11/33", "text": "В САЩ витае идеята Русия да бъде обявена за \"империя на злото\", обвинявайки я в спонсориране на тероризма. И по-рано от страна на американските лидери са звучали такива обвинения по адрес на президента на Русия. Впрочем Путин търпеливо обясняваше пред журналисти, че е свикнал с подобно лепене на етикете.  За причините за старите-нови нападки срещу Русия, руския свят и руснаците разказва пред военния кореспондент на Федералната информационна агенция (ФАН) Юрий Котенко разказва философът и геополитик Александър Дугин. Мнозина го считат за идеолога на Кремъл. Той е сигурен: нападките срещу Русия не са нови, те идват от дълбините на вековете и продължават и до днес, тъй като Русия традиционно противостои и се конкурира със западноевропейската цивиризация.    \"Потивостоянието идва още от IX век, когато Карл Велики узурпира императорската титла. От този момент, ако не и от по-рано, продължава взаимната демонизация на двете цивилизации, на двете култури — източната и западната — в рамките на един, някога единен християнски романо-германски свят\", казва Дугин.  За изостряне на конфликта помага разкола на църквите на западно-християнска и православна. Двете части на християнския свят встъпват в жестоко противостояние.  \"Католиците са били по-агресивни, те са ни наричали източни схизматици, по същество еретици, а с еретиците не се церемониш много. Ако ги нямаше нашите сила и мощ, способността ни да осттояваме своята истина, те просто биха ни подчинили\", казва философът.  В модерната епоха, когато религиозният фактор вече не е толкова важен, моделите на противостояние са приели светски характер и са се превърнали в своеобразна форма на конкуренция между няколко европейски държави и Русия като крепост на консерватизма и духа на Изтока.  \"Противостоянието между Британската и Руската империи е протичало в същия тон - нас са ни наричали \"Тъмни, мрачни, страшни убийци, корупционери, рабовладелци, неразвити, диви руски народи, които сами по себе си са заплаха за човечеството. Тази риторика доминира в течение на епохата на \"Голямата игра\" разказва Александър Дугин.  \"Голямата игра\" бе заменена от борбата между комунистическия и капиталистическия лагер, а Студената война стана един от епизодите на това противостояние на Изтока и Запада.  \"Ние въплъщаваме в себе източния, византийски, славянски елемент и съответно сме подложени на демонизация на всеки етап от над хиладолетния дуел между Изтока и Запада. Всъщност днес няма нищо ново — \"Империя на злото\" ни нарече Рейгън още в комунистическата епоха\", припомня геополитикът.  Днес комунистическата идеология е сменена от либералната, но нищо не се е променило, твърди Дугин.    Архетипите на русофобията: от \"източни схизматици\" и \"диви крепостници\" до \"врагове на свободата и прогреса\", с които на Запад описват владетелите от епохата на Романови или кървавите комунисти, а днес и \"корумпираните олигарси\" — това е една и съща риторика\", смята философът.  \"Нас са ни обвинявали, обвиняват и ще ни обвиняват голословно за всичко\", уверен е Дугин.    \"Работата не е в това дали сме прави или не, да сме извършили някакви действия, престъпления или подвизи, или не. Ако не сме извършили, а ни обвиняват, как тогава да докажем, че не сме извършили нещо? Още повече че никой не иска да ни слуша\", пита философът.  При това стремежът да се харесаме на Запада, според него, е безплоден и не води но абсолютно нищо.  \"В елцинската епоха, когато се отворихме, разложихме се и бяхме на път да изчезнем, нас продължиха да ни демонизират дори в това робско състояние. Тогавашното руско ръководство лижеше обувките на Запада, не не станахме по-добри в техните очи, въпреки всички ни обвиняваха в същите престъпления и грехове. Затова смятам, че когато Владимир Путин казва, че няма нищо ново в демонизацията, той е абсолютно прав\", отбелязва Дугин.  Демонизацията е \"нормално действие от страна на демоните\", от тях не трябва да се очаква друго, обяснява философът.  Най-добре от всичко го обяснява геополитиката, която говори за вечния дуел, за великата война на континентите. Именно тази концепция предлага да не забравяме един от нейните автори — геополитикът Александър Дугин.  \"Ние сме цивилизация на сушата, континентална. Срещу нас е морската цивилизация. Между двете върви безкрайна война. Днешният конфликт е само един кратък епизод. Каквото и да направят Путин и Русия, то ще бъде оценено на Запад негативно. Дори да паднем на колене и да помолим за пощада, ще получим ботуш в лицето. Точно така ще стане!\", обяснява геополитикът.    Нашите \"западни партньори\", а всъщност класически противници на глобалната шахматна дъска признават, че тази дълга и многоходова битка на живот и смърт са позволени всички методи и прийоми, твърди Дугин.  \"Никой няма да ни похвали за капитулацията, нито ще изпълнява някакви договори. Разговарях с Бжежински във Вашингтон през 2005 г. и го попитах: \"Нали обещахте на Горбачов, че няма да включвате ГДР и държавите от Източна Европа в НАТО?\". Гледайки ме в очите, той спокойно отговори: \"Ние го измамихме\" (\"We tricked him\")\", разказва Александър Дугин.  Нашето миролюбие и человеколюбие от другата страна се приемат като демонстрация на слабост и израз на желание да се върви към компромиси, а всъщност — като отстъпление и предаване на позициите. Това означава, че просто не трябва да се отстъпва пред Запада, смята геополитикът.  \"Ако направим крачка назад, ще поискат от нас две, ако направим две, ще поискат три. А след като направим всички поискани от нас стъпки, ще плюят на нас, ще ни смачкат и ще ни размажат. Отстъпките са безполезни! Смятам, че всеки управник на Русия разбира това дори само от практически съображения\", обобщава идеологът на Кремъл Александър Дугин.   ", "date": "2018.08.28", "title": "Александър Дугин: Искат да демонизират Русия, никакви отстъпки пред Запада! (ВИДЕО)"}
{"url": "http://epicenter.bg/article/Germanska-tv-za-Kavkaz--Bez-Rusiya-tuk-nishto-ne-se-sluchva-/162317/11/33", "text": "Журналистът на германския телевизионен канал N-TV Кристиан Вилп публикува материал за визитата на канцлера на ФРГ Ангела Меркел в Южен Кавказ. Очакванията от обиколката ѝ в Грузия, Армения и Азербайджан бяха големи, но поведението на Меркел бе сдържано, защото без Русия този регион се намира в застой. Германският канцлер не може да се противопостави на натиска на Москва, която продължава да бъде едновременно и проблем, и решение за страните в тази част от световната карта.  Кавказ не влиза в списъка на световните центрове на политика. В регион, разположен между Турция, Иран и Русия, в който има изобилие от противоречия между съседите, и който се намира в хватката на Москва, животът не е лек. Ето защо тридневната визита на Ангела Меркел имаше по-скоро символично значение: „Виждате ли – не сме ви забравили“. Така трябваше да прозвучи посланието на германския канцлер. Но тя не е в състояние да внесе каквито и да било по-сериозни промени в ситуацията в Южен Кавказ.  За да бъде разбрано тежкото положение на Грузия, е достатъчно да се погледне през полевия бинокъл. Меркел стоеше на хълм край населено място, намиращо се на т.нар. линия на разделение между Грузия и Южна Осетия. Село в селото, в което в казарми са настанени войници, а в квартири – техните семейства. „Това се е създало за продължителен период“, обяснява представител на европейската мониторингова мисия, която би трябвало да допринася за това замразеният конфликт да не прераства в горещ.  Южна Осетия, както и Абхазия, са отцепили се от Грузия провинции. Според Тбилиси те са окупирани от Русия. Двадесет процента от територията на държавата се намира в чужди ръце и грузинците страдат от ситуацията. Доказателство за това са въпросите на студентите от Държавния университет „Иван Джавахишвили“ в столицата, най-често чуваният от които е „Какво прави Западът?“. Канцлерът на ФРГ не даде никакви надежди. Официално, за Грузия вратите на НАТО и Европейския съюз са отворени. Неофициално – никой не разчита, че страната отново ще се обедини с отделилите се територии. Нерешените териториални конфликти с Русия възпрепятстват всяка политика на сближение. Подобно развитие лесно може да се проследи също в държави като Молдова и Украйна.  Така Грузия застина в своето развитие. Конфликтите поглъщат средства, енергия, пречат на връзките със Запада и правят страната непривлекателна за инвеститорите. БВП на Грузия се намира на нивата на този на страни като Ангола. Страна на бедняци, намираща се в ъгъла на Европа.  Армения и Азербайджан бяха съответно втора и трета спирка от обиколката на Меркел. Двете страни са нагазили дълбоко в конфликт за Нагорни Карабах. Населеният предимно с арменци автономен регион се намира насред Азербайджан. „Ако не беше Нагорни Карабах, Путин вероятно щеше да го измисли“, са горчивите шеги, които се чуват в правителствените кръгове в Ереван.  Още при кацането в арменската столица може да се види външната заплаха. Величественият връх Арарат с височина от 5 137 метра дава великолепен фон на столицата. Той се намира на едва 50 км от Ереван, но същевременно е недостижим за арменците. Националният символ на Армения, на който според Библията се намира Ноевият ковчег, е разположен на територията на традиционния враг на Армения - Турция. Полагането на венци от Ангела Меркел в мемориалния комплекс Цицарнакюберд, посветен на жертвите на геноцида от 1915-1916 г., стана двусмислен политически жест.  Престижният арменски проект – центъра за креативни технологии „Тумо“, е финансиран от арменци в емиграция. На площ от шест хиляди квадратни километра е създадено пространство за обучаващи се, които имат възможност безплатно да се запознаят с най-новите цифрови технологии. Целта е амбицизна – иновационните технологии би трябвало да бъдат очаквани от Сеул или Силиконовата долина. Възможно е някога и Ереван да се превърне в подобен център...    При пристигане в Баку човек лесно забелязва колко силно е презрението там към съседната им страна. „Без помощ отвън, и преди всичко – без военната подкрепа на Москва, Армения няма да просъществува“, уверени са в азербайджанската столица. „Путин може да прекрати конфликта в Нагорни Карабах с едно щракване на пръстите“. Но защо трябва да прави това? Конфликтът между двете съседни страни, някога републики от СССР, ги държи под контрол.  Президентът на Азербайджан Илхам Алиев е на власт от 2003 г. За Путин той е „костелив орех“. Той обаче може самостоятелно да продава петрол и газ и поради тази причина е по-малко податлив на шантаж, отколкото колегите му от съседните на Азербайджан страни. Но и това си има граници. Алиев прекъсна преговорите за асоцииране на Азербайджан с ЕС, за да демонстрира дистанция.  Ангела Меркел обмисляше дали изобщо си струва да посети Баку. Член на нейната делегация – депутатът от ХДС Алберт Вайлер, си навлече гнева на Алиев, защото на два пъти в миналото е посещавал Нагорни Карабах. От гледна точка на Баку това е престъпление. Вайлер бе заменен от Йохан Вадепул. „Този, който не разговаря с другия, не може да решава конфликти“, категорични са в Берлин.  Богатите находища на петрол и газ вероятно дават криле на Азербайджан в търсенето на решение. Страната е опорна точка на т.нар. Южен газов коридор, газопровод, преминаващ през територията на Турция за Европа. Този проект има за цел да отслаби енергийната зависимост на Европа от Русия. Москва обаче не проявява интерес от развитието на конкурентен проект. По южния маршрут потокът е много по-слаб, отколкото би било възможно. Продължаването на газопровода през Каспийско море до Туркменистан все още е чиста утопия.  По този начин Ангела Меркел преживя свое лично дежа вю на натиска на Москва. Малко символизъм, малко икономическа помощ. Москва продължава да бъде едновремнно и проблем, и решение за региона.   ", "date": "2018.08.28", "title": "Германска тв за Кавказ: Без Русия тук нищо не се случва "}
{"url": "http://epicenter.bg/article/Akad--Georgi-Markov--Tsar-Boris-III-uspyava-da-predotvrati-kravoprolitieto--ochakvalo-ni-prez-VSV/162323/11/0", "text": "    - Цар Борис III оставя добър спомен сред българския народ, защото той успява да предотврати кръвопролитието, което ни е очаквало през Втората Световна война. Поучен от 3-те войни през второто десетилетие на 20 в. – две национални крушения с 200 000 жертви, Борис III успява докато е жив да не допусне участието на българската армия във фронтови действия. Той не допусна български войски да участват в решаващия Източен фронт, което после се отрази на отношението на Москва към България. Той е изключителен политик и дипломат – човек на реалната политика за разлика от своя баща цар Фердинант, който е максималист. Борис III се съобразява с реалностите в международните отношения и както той казва: „Правя всичко възможно моята „малка лодка“ да оцелее сред бурите на световния океан“.   - Той е преди всичко човек на разума и равновесието. Отличава се с изключителна гъвкавост и успява да предвиди събитията. Например през 1941 година той предвижда катастрофата на Хитлер на Източния фронт и казва: „Германия отново ще изгуби войната и ние с нея – трябва да бъдем възможно най-малко обвързани и ощетени от това“. Борис III е човек, който не само прави история, но и чете и размишлява над нея и се учи от грешките на своя баща.   - При него няма определена идеология. Дълги години го клеймяха, че имал някаква закрита монархо-фашистка диктатура, която прераства в открита. Нищо подобно – царят няма нищо общо с фашизма и националсоциализма. Той не е „царят фюрер“, както го обвиняваха. Той е друг тип и като човек и като политик. Той е човек сред тълпата. Речите му са много кратки – той не е фюрер да крещи по площадите. Предпочитал е да размишлява на лов някъде из Рила. Дълги години беше заклеймяван, но той е мислел за народа си. Той е роден в България и умира в България. Той има чувството за национална българска принадлежност – това, което цар Фердинанд и княз Александър го нямат. Борис III е израсъл в България и поради това е свързан със съдбата й. Той се е стремял да допринесе за нейното по-добро бъдеще, но за съжаление му е било много трудно. Въпреки това е успял да спаси българските евреи. Нито един евреин нямаше да бъде спасен без волята на цар Борис III. Той е човекът, който убеждава Хитлер, че неговите поданици – българските евреи трябвало да бъдат използвани за строеж на пътища и жп линии. Наистина се създават трудови лагери с тежък физически труд, но това не е „Аушвиц“. Трябва да се преодолеят тези пристрастия срещу Борис III, които десетилетия наред бяха натрупвани, защото той живя и умря за България.  За разлика от големците по-късно и днес, той е пътувал с един шофьор и един адютант. Умеел е да разговаря с хората, срещал се е с тях. Хората са го оценявали. Затова в продължения на три денонощия върви поклонение след смъртта му пред „Княз Александър Невски“. Опашката е била по бул. „Цар Освободител“ през ул. „Г. С. Раковски“, чак до ул. „Граф Игнатиев“. Борис III от 1835 година държи цялата власт в ръцете си – това не е монархо-фашизъм, това е един авторитарен режим. Той назначава професионалисти за министри – това, което и днес не се прави. Борис III казва „професионализъм, а не партийни назначения“. България много бързо излиза от световната стопанска криза 1934-1939 г. благодарение на професионализмът в управлението. Със смъртта на Борис III никой не може да го замести. Създава се едно огромно празно място. Наистина вече няма кой да ръководи българската държава така авторитетно и с поглед в бъдещето. Тогава настъпва и политическа криза, която прераства в държавно-политическа такава и вече Червената армия довършва Царство България.   - Тежка му е съдбата, защото той навършва пълнолетие в навечерието на Балканската война и участва в три войни – Първа и Втора Балканска и Първа Световна война. Възцарява се на 5 октомври 1918 година. Завършваме една тежко загубена война и започва една гражданска война, при която българи убиват българи. Извършват се опити за преврати и атентати. Самият Борис III е потърпевш при един атентат на 14 април 1925 година – за малко се разминава със смъртта. Изключително трудно е да се срещне с Хитлер, което го убива морално, защото Хитлер не е търпял някой да му възразява. Борис III не е бил отровен от Хитлер, той просто е морално убит на 49 години, защото вижда края на царството, когато се завръща от последната среща с Хитлер. Това е трагедията му - той предвижда, че Германия ще загуби войната и с това предвижда и края на своето Царство. Той предвижда, че Червената армия и Сталин, когато Царство България попадне в зоната на тяхното господство, няма да позволи да съществува, както и става.   - Има няколко успеха, но един траен такъв е връщането на Южна Добруджа с Крайовския договор от 7 септември 1940 година. Тогава това е една много трудна стъпка. Много нападат цар Борис III от дясно. Той си имат опозиция в лицето на комунистите, но има такава и от дясно, която го напада, че не е присъединил и Северна Добруджа. Много е болезнено разминаването на населението там. 125 000 добруджански българи се изселват от Северна Добруджа, а от Южна 50 000 румънски колонисти. Цар Борис III казва: „Важно е да вземем това, което ще запазим със съгласието на всички велики сили“. И така и става. През 1946-1947 година на Парижката мирна конференция, когато Румъния иска да си върне обратно Южна Добруджа, няма велика сила, която я подкрепя. В крайна сметка България, макар и загубила и Втората Световна война я завършва с териториално разширение. Друга негова голяма заслужа е недопускането на българската армия да воюва на Източния фронт. Създава прикриващ фронт срещу Турци на югоизточната граница. Казва, че Турция може под влиянието на Чърчил да се намеси, да открие нов фронт на Балканите. Ролята на България е като „страж на Балканите“. Източният фронт е само „санитарен влак“ и поради това Чърчил, който мрази българите още от Дарданелската операция през 1915 година, когато го проваляме, иска да накаже българите като подкрепя гърците, за да разграбят Родопите. Българите единствени не воюваха на Източния фронт, за разлика от всички съюзници на Хитлер. Окупираните държави също изпращат доброволци на фронта, но българите не. Да не забравяме, че има настояване поне един български легион да се изпрати на Източния фронт. Има 1500 молби от български младежи за германската авиация в София. Царят отказва и това. Това променя отношението на Сталин към България. Заслугите на цар Борис III са да опази България от кръвопролитно участие на Източния фронт. Румънците губят 250 хил. души, а гърците- 200 хил. на Източния фронт. Това трябва да се оцени. Участвам в комитет за изграждане на паметник на цар Борис III. Паметникът ще бъде в началото на Борисовата градина, където сега има паметна плоча с барелеф. Цар Борис III заслужава благодарност от българския народ, защото е мислил за съдбата му. Неслучайно той казва - „моят народ и моята армия“. Това не е само по царския протокол, той наистина е милял за България. Не бива да се забравя и отношението му към науката. Той продължава делото на цар Фердинанд за изучаване на българската флора и фауна. Развива и Природонаучния музей и Зоологическата градина, която някога беше срещу Спортната палата, както и Ботаническа градина. През 1938 година цар Борис III е провъзгласен за почетен член на БАН заради интереса му към изучаването на флората и фауната. Той е бил изключително интелигентен и е имал отношение към науката, не само към политиката. Бил е покровител на академията, за което сме му благодарни.   - Прозвището му идва от Българското възкресение на 20 април 1941 година. След като на 19 април посещава Хитлер и го убеждава, че Охрид, Българският Йерусалим, трябва да бъде част от новите земи. Мусолини по това време подкрепя албанците, които са протекторат на Италия. Тогава правят Велика Албания, те и днес се борят за това. Включват Косово, Южна Черна гора, Северозападна Македония и Охрид. Цар Борис III казва на Хитлер: „Недейте, това е Българският Йерусалим“. Общественото мнение се обръща срещу Германия. На 20 април Българската армия навлиза тържествено, нека тези от Скопие видят това, има запазени ленти. Нека видят посрещането на цар Борис III и българските войски в Западните покрайнини, Вардарска Македония и Беломорието. Как ги посрещат с цветя и цветни черги по прозорците. Тогава наричат цар Борис III- Обединител. Той прави поредният опит да се реши националният въпрос на България. За това се водят няколко войни, дават се 200 хил. жертви. Той иска въпросът да се реши не с оръжие, а с политика и дипломация. Само след два месеца Хитлер има неблагоразумието, да не кажа лудостта, да не си спомня примера за Наполеон Бонапарт и да нападне Съветския съюз. Тогава цар Борис III разбира, че войната е загубена. А националното обединение на българите отново ще бъде провалено. Когато се връща вече има силни сърдечни болки, но въпреки това се изкачва на Мусала. Цар Борис III умира от притеснение за съдбата на българите в бъдеще. Трябва да се почете паметта му, да се преодолеят глупостите на идеологията. Да се почете паметта му, да се издигне достоен паметник в Борисовата градина.   - Цар Борис III не е отровен, а морално смазан. Хитлер няма интерес да го унищожава, защото след смъртта му няма кой да го замести. Йозеф Гьобелс веднага решава да използва случая и да каже, че сестрата на царица Йоана го била отровила. Виктор Емануил III и маршал Бадолио правят преврата в Рим и свалят Мусолини. Виктор Емануил III е тъст на Борис. Нито пропагандата на Гьобелс е вярна, нито на Би Би Си и на Москва. За да настроят българския народ срещу Хитлер, те обявяват, че Хитлер отровил цар Борис III, което не е вярно. Той е морално смазан и съкрушен, защото вижда катастрофата, която наближава. Няма къде да отиде. Казват му: „Ваше величество, светът е широк. Ще намерите къде да живеете“. Но той казва: „Не, свързан съм с Отечеството“. Остава тук и следва гаврата с тленните му останки. Вълко Червенков заповядва да го взривят. Изхвърлят незнайно къде тленните му останки. По негова воля не е погребан в криптата на храм „Св. Александър Невски“, а в Рилския манастир – неговия любим манастир. След 1989 година имаше една комисия с участие на учени от БАН- открихме само сърцето му в една стъкленица. То е препогребано в Рилския манастир. От учените в академията беше установено, че няма налична отрова в сърцето му.  ", "date": "2018.08.28", "title": "Акад. Георги Марков: Борис III не е отровен, сърцето му е сломено! Вижда катастрофата на Хитлер"}
{"url": "http://epicenter.bg/article/Yanko-Ivanov--Afrikanska-chuma-e-na-50-kilometra-ot-granitsata/162288/4/0", "text": "Ситуацията с разпространението на болестта африканска чума по свинете е сериозна, заразата е достигнала румънски свинеферми на 50 км от Добрич. Това заяви пред журналисти в добруджанския град зам.-министърът на земеделието и храните Янко Иванов, който бе гост на официалното откриване на международното специализирано изложение „Селското стопанство и всичко за него“, предаде радио „Фокус”.   По думите на зам.-министъра установен е случай на болестта в най-голямата свинеферма в северната ни съседка. Опасността от разпространение на заразата е голяма, тъй като тя се пренася по различни начини.   Въпреки тези констатации обаче, към момента в България няма установен случай на африканска чума по свинете, каза Янко Иванов. Оградата по границата с Румъния е готова, допълни той. Остава на определени места само да бъдат добавени бодливите намотки, известни като спирала Bruno. Държавата е предприела всички необходими мерки за недопускане на разпространение на заразната болест, която има сериозни икономически последствия за производителите.", "date": "2018.08.28", "title": "Янко Иванов: Африканска чума е на 50 километра от границата"}
{"url": "http://epicenter.bg/article/BSK--Balgarskite-emigranti-vkarali-poveche-pari-ot-chuzhdite-investitori-prez-2017-a/162292/4/0", "text": "Общият обем на инвестициите в България в периода 2007-2017 г. остава сравнително константен - около 18 млрд. лв. годишно с пик през 2008 г., когато достигат 24 млрд. лв. Това показват данните на Българска стопанска камара (БСК).  Делът на местните инвестиции в общия обем на инвестиции драстично нараства при успореден срив на чуждестраните инвестиции. На фона на драстичния спад на преките чуждестранни инвестиции (ПЧИ), българските инвестиции зад граница остават непроменени като обем през разглеждания 10-годишен период и са в размер на около половин милиард лева годишно.  За периода 2007-2017 г. годишният поток на нетните чуждестранни инвестиции намалява почти 10 пъти, като достига най-ниското си ниво през 2017 г. в размер на 1,858 млрд. лв. или 1,9% от БВП.  Водещ инвеститор през миналата година е Холандия с инвестиции от 884 млн. евро, следвана от Германия и Швейцария с около 130 млн. евро всяка. С добри позиции са съседките ни Гърция и Турция, показва още анализът на БСК.  Намалели са инвестициите от Чехия, Австрия и Норвегия. За първото полугодие на тази година спадът на чуждестранни инвестиции се задълбочава и е два пъти.  Интересно е, че през миналата годината преводите от емигрантите са повече спрямо преките чуждестранни инвестиции. Сънародниците ни зад граница са вкарали 2,254 млрд. лева.  Проблемите пред привличането на инвеститори са липса на квалифицирани кадри, лоша инфраструктура, бавно свързване към комунални услуги, мудно правораздаване, корупция и др.  Изход може да е преквалификация на кадрите, внос на работна ръка за въвеждането на електронни публични услуги, стабилност на нормативната среда и др.  Страната ни е рекапитализирана, обясни Камен Колев, заместник-председател на БСК. През 2007 г. инвестициите са основно от чужди капитали. Тогава е бил и пикът на ПЧИ. Колев обясни, че нормалният дял на чуждите капитали трябва да е 10%, за да не задушава местните инвестиции. Не е добре да е над или под това число. Той каза, че за страната ни това означава около 10 млрд. лв. ПЧИ годишно.  Ние сме доста далеч от това число, притеснен е Колев. Българските инвестиции зад граница остават непроменени. Нараства делът на инвестициите в преработващата промишленост - 19,1% през 2017 г. при 18,6% през 2016 г. Тревожно, според БСК, е състоянието на деинвестициите при производството на електроенергия, професионални и научни дейности, добивна промишленост. Зад Сърбия и Хърватия сме по ПЧИ.   ", "date": "2018.08.28", "title": "БСК: Българските емигранти вкарали повече пари от чуждите инвеститори през 2017-а"}
{"url": "http://epicenter.bg/article/Predstaviteli-na-Kitayskata-natsionalna-energiyna-administratsiya-posetiha-ploshtadkata-na-AETs--Belene--/162305/4/0", "text": "Представители на Китайската национална енергийна администрация (NEA) посетиха днес площадката на АЕЦ „Белене“, за да се запознаят на място с доставеното оборудване за централата. Това съобщиха от пресцентъра на Министерството на енергетиката.  В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).  Посещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас в началото на месец юли тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия. Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други.  Гостите бяха посрещнати от изпълнителния директор на „Национална електрическа компания“ ЕАД Петър Илиев, който ги запозна на място с реализираните на площадката на АЕЦ „Белене“ мерки за съхраняване на доставеното от Атомстройекспорт оборудване. Площадката на централата се простира на 2500 дка, необходимите работни помещения за функционирането на Белене са построени. Изградени са и необходимите пътища, влакова линия, пристанище и бетонов възел. Остава да бъдат изградени реакторното отделение и турбинна зала.  ", "date": "2018.08.28", "title": "Представители на Китайската национална енергийна администрация посетиха площадката на АЕЦ „Белене“ "}
{"url": "http://epicenter.bg/article/Apelativniyat-sad-vav-Varna-prekrati-nakazatelnoto-delo-za-potopa-v--Asparuhovo--vzel-13-zhertvi/162287/3/0", "text": "С определение от 24 август 2018 г. Апелативният съд във Варна е уважил протеста на Окръжната прокуратура. Той бе подаден срещу определение на Варненския окръжен съд , който отмени постановлението за прекратяване на наказателното дело за екстремното наводнение в кв. „Аспарухово“, при което на 19 юни 2014 г. загинаха 13 души. Това съобщиха от Апелативна прокуратура – Варна, предаде Агенция \"Фокус\".  Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност – престъпление по член 123, ал. 1 от НК. Делото е наблюдавано от екип от трима прокурори и разследвано от екип от трима следователи от Окръжния следствен отдел.  При проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано.  За екстремалността на валежите в на 19 юни 2014 год. говорят всички справки на Националния институт по метеорология и хидрология. Само за половин час – от 18,30 часа до 19 часа, интензивността на падналите валежи на един квадратен метър е била 138,8 литра. За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна.  И Апелативният съд е приел, че основната причина за настъпилото водно бедствие е екстремността на природното събитие от 19 юни 2014 година. Факторите свлачища, битови и строителни отпадъци, изградени постройки по протежението на дерето и в него не са основната причина за драстичния размер на нанесените щети на инфраструктурата и домовете, както и за смъртта на 13 загинали.  Със своето определение Апелативният съд е отменил определението на Варненския окръжен съд, с което е било отменено постановлението за прекратяване на наказателното производство за наводнението във варненския квартал „Аспарухово“.  Съдебният акт на Апелативния съд не подлежи на обжалване.  ", "date": "2018.08.28", "title": "Апелативният съд във Варна прекрати наказателното дело за потопа в „Аспарухово“, взел 13 жертви"}
{"url": "http://epicenter.bg/article/Grazhdani-zadarzhaha-piyan-shofyor--vzeha-mu-klyuchovete-za-kolata/162296/3/0", "text": "Двама мъже спрели пиян шофьор в центъра на ловешкото село Българене, прибрали му ключовете, след което повикали полицията, съобщават от пресцентъра на Областната дирекция на МВР в Ловеч, предаде Dariknews.   Случката се разиграла в понеделник около 19 ч. Двамата мъже - на 56 и 64 години, влезли в ролята на граждански патрул, сигнализирали в Районното управление на полицията в Ловеч за пияния водач.   На място униформените установили, че „задържаното” превозно средство е „Сеат”, а шофьорът му е 50-годишен мъж от село Добревци, който освен това бил и неправоспособен. Пробата за алкохол пък отчела 2,48 промила. ", "date": "2018.08.28", "title": "Граждани задържаха пиян шофьор, взеха му ключовете за колата"}
{"url": "http://epicenter.bg/article/Bivshiyat-deputat-ot--Sudzhukgeyt--nyama-da-bade-saden-za-zakana-za-ubiystvo/162307/3/0", "text": "  Бившият депутат от ГЕРБ Живко Мартинов, който е основният обвиняем по т.нар. „Суджукгейт“, няма да бъде съден за закана с убийство, научи правният портал  Lex.bg . Още преди делото да стигне до съд, прокуратурата се е отказала от това обвинение срещу Мартинов.    едно от които беше именно за закана с убийство. За него обаче от държавното обвинение не дадоха подробности, а  .  Другите му обвинения бяха за принуда, лично укривателство и натиск върху полицейски шефове.    Става дума за случай от декември 2011 г., когато Мартинов е бил общински съветник и заплашил бизнесмен с думите:  . По същото време в Добрич бившият полицай Кирил Костов и член на общинското ръководство на ГЕРБ напуска партията заради „корупционно каре“ в града, което източвало пари и изнудвало местния бизнес. Сред посочените тогава е Мартинов, а разследването срещу него миналата година тръгна пак от сигнал на Костов.   Обвинението в закана с убийство е отпаднало, защото след година разследване  . Според прокуратурата,  . Делото в тази му част обаче е било прекратено с мотив, че не са събрани доказателства.  , защото е искал делото да бъде прекратено поради липса на извършено престъпление.   Определението обаче е отменено от Апелативния специализиран наказателен съд, който казва, че спецсъдът е бил длъжен да се произнесе по жалбата. Миналата седмица ж   Живко Мартинов се отказа миналата година от имунитета си на депутат и напусна всички постове, а    , че е издала заповед за затваряне на пицария, която е собственост на съпругата на подателя на сигнала срещу Мартинов – Кирил Костов. Б , че се е заканил с убийство на друг от свидетелите срещу Мартинов. Според прокуратурата Веселин Колев насочил пръст към свидетел, имитирайки насочен пистолет и му отправил заплашителни жестове. Другите му обвинения са за принуда на полицаи и за склоняване на вещи лица да дадат невярно заключение.    за когото от прокуратурата изрично подчертаха, че има два хотела в Кранево, казино в Добрич, а навремето е бил шеф на „Аполо и Болкан“ и е бил свързан с бившите силови групировки.   Според държавното обвинение Малджиев също се е заканил с убийство и то на двама свидетели срещу Мартинов, а трети бил заплашен със саморазправа, ако не си оттегли показанията срещу бившия депутат.  ", "date": "2018.08.28", "title": "Бившият депутат от „Суджукгейт“ няма да бъде съден за закана за убийство"}
{"url": "http://epicenter.bg/article/Apelativniyat-sad-othvarli-iskaneto-na-Bilyana-Petrova-da-izleze-na-svoboda/162318/3/0", "text": "Апелативният специализиран съд също отхвърли искането на бившия зам.- кмет на Младост Биляна Петрова да излезе на свобода, предаде БНР.   Тя настояваше за по-лека мярка за неотклонение, заради проблеми със здравето. Според магистратите обаче, тя може да се лекува и в болницата на затвора.   Междувременно стана ясно, че и отстранения кмет на Младост Десислава Иванчева иска да излезе на свобода. Молбата й ще бъде разгледана утре.   Петрова, Иванчева и бившият районен кмет Петко Дюлгеров са обвинени, че са поискали подкуп от половин милион евро от строителния предриемач Александър Ваклин.", "date": "2018.08.28", "title": "Апелативният съд отхвърли искането на Биляна Петрова да излезе на свобода"}
{"url": "http://epicenter.bg/article/Nov-intsident-sas-samolet--za-shtastie-nyama-zhertvi-/162319/3/0", "text": "Пореден инцидент със самолет се разигра в област Монтана. При обработка на земеделски масиви с агропрепарати от въздуха селскостопански самолет закачи далекопровод и падна. За щастие при произшествието няма пострадали хора. Това съобщиха от Областната дирекция на МВР в Монтана, предава \"Труд\".  Въздушната каскада се е случила във вторник между 12 и 13 часа между град Брусарци и село Дъбова махала. Самолет – собственост на фирма от Плевен, нает от местен фермер, пръскал ниви със слънчоглед, когато опашката му закачила 12-киловолтов далекопровод и го скъсала.  При удара опашката на машината била повредена и самолетът паднал на 3-4 км от мястото на инцидента. Пилотът не е пострадал.  Пристигналите на мястото полицаи тествали пилота за алкохол, пробата е отрицателна. Заради скъсаните жици районът е останал без електричество.  Екипи на ЧЕЗ отстраняват аварията. По случая е образувано досъдебно производство.  ", "date": "2018.08.28", "title": "Нов инцидент със самолет, за щастие няма жертви "}
{"url": "http://epicenter.bg/article/Advokatat-na-shofyora-na-katastrofiraliya-avtobus--Grigorov-e-v-losho-psihichesko-i-fizichesko-sastoyanie/162326/3/0", "text": "Шофьорът на автобуса, който катастрофира край Своге, вече е в следствения арест. Григор Григоров е бил изписан тази сутрин от болница „Царица Йоанна - ИСУЛ“.   Григоров е обвинен в причиняване на смърт по непредпазливост на 17 души и нанасяне на телесни повреди на 21 души. Адвокатът му Христо Ботев заяви, че той съжалява, защото е познавал хората и многократно ги е возил, предаде bTV.   „Не му е добро състоянието - нито физическото, нито психическото. Това е една трагедия и за двете страни. Рядко има наказателни дела, при които и обвиняемия, и пострадалия да преживяват такава трагедия”, каза Ботев. ", "date": "2018.08.28", "title": "Адвокатът на шофьора на катастрофиралия автобус: Григоров е в лошо психическо и физическо състояниe"}
{"url": "http://epicenter.bg/article/Bivsh-top-sledovatel--Pri-99--ot-katastrofite-vinata-e-na-shofyora--VIDEO--/162329/3/0", "text": "Причините за катастрофата край Своге са комплексни, според топ следователя Георги Илиев, който е разследвал едни от най-големите катастрофи у нас и с участие на български шофьори - край Бяла, Бакаджика и Лим, предава бТВ.  По думите му дори пътната настилка да не е била качествена, не трябва да се изключва човешката грешка. Според него, при толкова много сигнали за пострадали и загинал на същото място, пътят е трябвало да бъде затворен и ремонтиран.  „Не може само пътната настилка да е виновна, трябва да има и други обстоятелства. Това са съвкупност от обстоятелства, които са довели до този резултат. Склонен съм да допусна и човешка грешка”, посочи Илиев.  Според следователя, ако пътниците са били с колани, жертвите и ранените можеха да бъдат по-малко. Илиев дава пример с шофьора, който е бил с колан и е с най-малко травми.  Илиев добави, че е крайно време държавата да предприеме мерки, защото до момента само се говори, въпреки тежките автобусни катастрофи в последните години. Топ следователят допълни, че разследването на подобни инциденти отнема поне половин година.  ", "date": "2018.08.28", "title": "Бивш топ следовател: При 99% от катастрофите вината е на шофьора (ВИДЕО) "}
{"url": "http://epicenter.bg/article/Simeon-Vtori--Kolko-bi-bilo-grozno-da-me-prinudyat-kam-vtoro-izgnanie--VIDEO--/162298/2/0", "text": "Бившият премиер Симеон Сакскобургготски заяви, че след решението на Софийския градски съд за двореца „Врана” вече се чувства омерзен. Така отговори той на въпрос на bTV ще има ли все пак споразумение по темата с царските имоти. На първа инстанция СГС реши, че дворецът „Врана” е собственост на държавата, а не на Сакскобургготски.  „Има един момент, в който си мислих колко би било грозно да ме принудят, и то при една демократична България, към второ изгнание. Не очаквах и сега си мислех колко години – 75 вече, смея да кажа, че съм полагал усилия да поддържаме и духа, и всичко на българщината в чужбина по време на изгнанието”, подчерта бившият премиер.  „Частната собственост е нещо, което е неприкосновено, първо. Второ, хората, които са се заели да ме тормозят по този систематичен начин, може би не знаят как сме били възпитавани, родителите ми и дедите ми въобще”, допълни Сакскобургготски.  Още в началото на септември адвокатите на царското семейство ще внесат жалбата срещу това съдебно решение в Апелативния съд в София.  В Рилския манастир Сакскобургготски и съпругата мо доня Маргарита присъстваха на панихида по повод 75-ата годишнина от кончината на цар Борис III. Той заяви, че и до ден-днешен не е направено нищо, за да се установи къде са мощите на Негово Величество цар Борис III и обяснението за това според него е липсата на историческа памет и интерес.  ", "date": "2018.08.28", "title": "Симеон Втори: Колко би било грозно да ме принудят към второ изгнание (ВИДЕО) "}
{"url": "http://epicenter.bg/article/Izpisaha-shofyora-na-avtobusa-kovcheg/162299/2/0", "text": "Шофьорът на катастрофиралия край Своге автобус Григор Григоров тази сутрин е бил изписан от болница „Царица Йоанна - ИСУЛ“, казаха за \"Хоризонт\" от лечебното заведение.   Той е бил откаран в ареста на Националната следствена служба и утре ще бъде изправен пред Софийския окръжен съд по искането на прокуратурата да бъде задържан за постоянно под стража.   Григоров е обвинен за причиняване на смърт по непредпазливост на 17 души и нанасяне на телесни повреди на други 21 ранени.   Според прокуратурата, една от причините за тежкия инцидент в събота вечерта е, че той шофирал с 13 км/ч повече от разрешената за участъка скорост. Другата линия, по която работят разследващите, е състоянието на самия път. От вчера се изземва документация, свързана с неговата рехабилитация от различни държавни институции и от фирмата - изпълнител \"Трейс груп\". ", "date": "2018.08.28", "title": "Изписаха шофьора на автобуса ковчег, откараха го в следствието, утре го изправят пред съда"}
{"url": "http://epicenter.bg/article/Akad--Georgi-Markov--Nito-edin-evrein-nyamashe-da-bade-spasen-bez-volyata-na-tsar-Boris-III-/162301/2/0", "text": "Нито един евреин нямаше да бъде спасен без волята на цар Борис III. Това каза в интервю за Агенция „Фокус“ историкът акад. Георги Марков по повод 75 години от кончината на цар Борис III.  „Той е човекът, който убеждава Хитлер, че неговите поданици – българските евреи трябвало да бъдат използвани за строеж на пътища и жп линии. Наистина се създават трудови лагери с тежък физически труд, но това не е „Аушвиц““, посочи той.  „Трябва да се преодолеят пристрастията срещу Борис III, които десетилетия наред бяха натрупвани, защото той живя и умря за България“, заяви историкът.  „Той не е „царят фюрер“, както го обвиняваха. Той е друг тип и като човек, и като политик. Той е човек сред тълпата. Речите му са много кратки – той не е фюрер да крещи по площадите. Предпочитал е да размишлява на лов някъде из Рила“, обясни Георги Марков.  „Дълги години беше заклеймяван, но той е мислел за народа си. Той е роден в България и умира в България. Той има чувството за национална българска принадлежност – това, което цар Фердинанд и княз Александър го нямат. Борис III е израснал в България и поради това е свързан със съдбата й“, каза още акад. Марков.  Цар Борис III е изключителен политик и дипломат – човек на реалната политика, за разлика от своя баща цар Фердинанд, който е максималист, казва още акад. Марков.  „Борис III се съобразява с реалностите в международните отношения и казва: „Правя всичко възможно моята „малка лодка“ да оцелее сред бурите на световния океан““, коментира той.  „Цар Борис III оставя добър спомен сред българския народ, защото той успява да предотврати кръвопролитието, което ни е очаквало през Втората Световна война“, заяви историкът.  „Поучен от 3-те войни през второто десетилетие на ХХ в. – две национални крушения с 200 000 жертви, Борис III успява, докато е жив, да не допусне участието на българската армия във фронтови действия“, посочи акад. Марков и допълни, че царят не е допуснал български войски да участват в решаващия Източен фронт, което после се е отразило на отношението на Москва към България.   \"Цар Борис III не е отровен, а морално смазан. Хитлер няма интерес да го унищожава, защото след смъртта му няма кой да го замести\", казва още историкът.  „Той е морално смазан и съкрушен, защото вижда катастрофата, която наближава“, посочи той.  „Борис III не е бил отровен от Хитлер, той просто е морално убит на 49 години, защото вижда края на царството, когато се завръща от последната среща с Хитлер. Това е трагедията му - той предвижда, че Германия ще загуби войната и с това предвижда и края на своето царство“, обясни акад. Марков.  „Няма къде да отиде. Казват му: „Ваше величество, светът е широк. Ще намерите къде да живеете“. Но той казва: „Не, свързан съм с Отечеството““, коментира Георги Марков.  „Остава тук и следва гаврата с тленните му останки. Вълко Червенков заповядва да го взривят. Изхвърлят незнайно къде тленните му останки. По негова воля не е погребан в криптата на храм „Княз Ал. Невски“, а в Рилския манастир – неговия любим манастир“, поясни историкът.  „След 1989 година имаше една комисия с участие на учени от БАН- открихме само сърцето му в една стъкленица. То е препогребано в Рилския манастир. От учените в академията беше установено, че няма налична отрова в сърцето му“, каза още Георги Марков.   ", "date": "2018.08.28", "title": "Акад. Георги Марков: Нито един евреин нямаше да бъде спасен без волята на цар Борис III "}
{"url": "http://epicenter.bg/article/Karakachanov--V-usloviya-na-finansov-nedoimak-VVS-davat-vsichko--za-da-zashtitavat-stranata/162302/2/0", "text": "Въпреки ограничените ресурси Военновъздушните сили (ВВС) се подготвят и правят дори невъзможното, за да могат да обучат летателния състав да изпълнява своите задачи по защита на въздушното пространство на България. Аз искам да поздравя командира на ВВС и пилотите, които участват в тренировъчните полети, защото в условия на финансов недоимък тези хора дават всичко от себе си, за да защитават суверенитета на България и българските граждани. Това каза министърът на отбраната Красимир Каракачанов на зенитния полигон на Военновъздушните сили „Шабла“, където заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация, съобщиха от пресцентъра на министерството.  Пилотите на МиГ-29 от състава на Трета авиобаза Граф Игнатиево до 31 август ще изпълняват полети за провеждане на отстрели, експериментални и бойни стрелби с излитане и кацане от летище Граф Игнатиево. Стрелбите са с авиационни управляеми ракети, включени в боекомплекта на МиГ-29, и са по два типа цели - светеща парашутна мишена СПМ-100 и радиоуправляема мишена R-01. Целта на подготовката е летците да подобрят своите умения за работа с комплекса за въоръжение на МиГ-29 и да повишат бойните си способности.  В тренировъчните полети на екипажите от изтребителната авиационна ескадрила на авиобаза Граф Игнатиево участват и пилоти на Су-25, инженерно-технически и осигуряващ състав от Базата за предно разполагане – Безмер. Полетите се изпълняват от летище Балчик. Целта е екипажите на Су-25 да усъвършенстват техниката си на пилотиране и самолетоводене на малки и пределно малки височини. Освен това те ще изпълняват и полети за навигационно бомбопускане на светеща парашутна мишена СПМ-100 за осигуряване на стрелбите на своите колеги от 3-та авиобаза Граф Игнатиево.  „Особеното през тази година е, че имахме възможност, независимо от ограниченията, да включим в подготовката и нови летци, което за мен е голям успех“, каза командирът на ВВС генерал-майор Цанко Стойков. Той отбеляза че подготовката се провежда в доста сложна метеорологична обстановка - превалявания и гръмотевична дейност и на двете летища, но това не е попречило на екипажите от ВВС да изпълнят успешно поставените задачи.  В отговор на журналистически въпрос генерал-майор Стойков разясни, че съгласно нормативите в страните-членки на НАТО максималният нальот за поддържане и изграждане на бойни способности на пилотите е 180 ч. Минимумът, който е заложен в нормативните документи, е 120 ч. нальот и целта е с повишаване на ресурсите да бъде осигурен поне този минимум, за да бъдат спокойни при изпълнение на задачите летателният и инженерно-техническият състав и да се преодолее разтренираността им.  „За да осигурим необходимите часове нальот, нашата политика е свързана освен с доставката на нов тип изтребител и с поддържането на съществуващата техника, която има достатъчен ресурс, за да могат летците от бойната авиация да имат нужните умения и бойни способности“, заяви министърът на отбраната. Той припомни, че процедурата за доставка на нов тип изтребител предполага първите самолети да бъдат доставени в срок от 3 години след сключването на договор.  ", "date": "2018.08.28", "title": "Каракачанов: В условия на финансов недоимък ВВС дават всичко, за да защитават страната"}
{"url": "http://epicenter.bg/article/Vinovnikat-e-pravitelstvoto/162306/2/0", "text": "Премиерът има ли смелост сега да каже - аз строя магистрали така, че вие се избивате по тях, заяви лидерът на БСП Корнелия Нинова на пресконференция на БСП. За БСП е ясно - виновникът за трагедията край Своге е правителството, подчерта Нинова.   Трагичната катастрофа в Искърското дефиле, при която загинаха 17 души, бе във фокуса на червената пресконференция. Гордостта на премиера - магистралите са най-голямата кражба, конкурирайки се само със санирането, бе категорична Корнелия Нинова.   „Има ли смелост премиерът Борисов да каже, че строи пътища и магистрали така, че хората загиват по тях, както досега се хвалеше с пътищата, които строи правителството. Трябва да бъде поета политическа отговорност на най-високо ниво. Виновникът за такива ситуации е само един и това е правителството на Бойко Борисов и той персонално”, заяви председателят на НС на БСП Корнелия Нинова на пресконференция в централата на партията. Тя добави, че гордостта на премиера – магистралите, са най-голямата кражба в държавата, конкурирайки се със санирането. „Досега корупцията ни ограбваше, взимаше от всеки човек. Сега вече корупцията убива в истинския смисъл на думата, защото невинни българи плащат с живота си кражбите на правителството на Бойко Борисов”, категорична бе Нинова. Тя се обърна към всички българи и заяви, че това не може да продължава повече така. „Чувам, че днес колеги поискали да се извадят всички договори на фирма „Трейс“. Добре, да ги извадим. Но една фирма ще бъде подменена с друга, защото това е система и модел на управление на държавата. Това е моделът на прехода”, каза още лидерът на левицата. Тя добави, че ще се смени тази фирма с друга, отговорността ще бъде понесена на ниските равнища, но моделът остава. Нинова призова затова всички хора да съберат ум и сили и да сложат край на този модел, който убива невинни българи, а не просто краде от хляба им.  „Част от този модел, за който говорим и във „Визия за България“, е унищожаване на държавните институции – системно и последователно“, уточни Корнелия Нинова. Тя заяви, че Бойко Борисов унищожава държавните институции, като взема управлението на държавата еднолично и смята, че може да бъде съд, прокуратура, кмет, министър, премиер – всичко. „За него няма закони и правила. Това показва и решението на ОбС – Царево, който касае строителство на вилно селище в природен парк „Странджа”, каза още лидерът на левицата. Тя добави, че премиерът за пореден път си е позволил да нареди на кмет да не изпълни решение на Общински съвет. „Това е абсурд в една правова и демократична държава, но не и у нас. Разбира се, кметът бави нещата. Областният управител още повече ги бави, докато се забрави тази случка и докато се извърши поредната кражба. Няма да оставим нещата така”, категорична бе Корнелия Нинова. Тя припомни, че съветниците на БСП са гласували „против“ това застрояване и внасяме в съда жалба срещу решението на Общинския съвет. „Искаме Административния съд да спре това изпълнение и да отмени решението на ОбС – Царево. Това е единственото нормално, правово и демократично действие”, каза още Корнелия Нинова.    След лидера на БСП думата взе нейният заместник в партията Кирил Добрев. И припомни, че още през 2011 г. покойният депутат социалист Димчо Михалевски е предупредил, че АМ \"Тракия\" се строи с некачествени материали. По същата причина социалистите през 2016 г. са искали оставката на шефа на АПИ Лазар Лазаров.    ", "date": "2018.08.28", "title": "Нинова: Премиерът има ли смелост да каже - строя пътища и магистрали така, че вие се избивате по тях"}
{"url": "http://epicenter.bg/article/Zapochnala-e-aktsiyata-za-izpompvane-na-mazuta-ot-potanaliya-korab--Mopang-/162309/2/0", "text": "Акцията за изпомпване на мазута от потъналия кораб „Мопанг“ започна, съобщи в интервю за предаването „12+4“ на програма \"Хоризонт\" на БНР капитан Живко Петров, директор на Изпълнителната агенция „Морска администрация“.   Днес водолазните екипи са направили заснемане от повърхността с уред за измерване на дълбочините, заснето местоположението на корабa и вече са ясни размерите му, каза кап. Петров. „По чертежите ще се определят местата, където да се поставят стационарни котви“, каза той.   След поставянето на бетонните котви и позиционирането на кораба ще започнат и водолазните спускания.   „Ще се опитаме да заградим с друг кораб, който е нефтосъбирач. Там ще се прехвърля изпомпеното гориво и вода“, обясни кап. Петров.   Той посочи, че продължителността на акцията не може да се уточни точно, но, ако времето е добро, ще бъдат необходими до 55 дни.   10 дни операцията за източването на мазута от потъналия кораб беше спряна заради лошото време. Тази сутрин вълнението на морето беше два-три бала и водолазният кораб отплава от пристанището в Созопол с осем души екипаж.   „Технологични опасения в момента нямаме. Трябва да се работи методично, бавно, внимателно. Най-напред да се провери с по-малки отвори къде и какво има по танковете, защото не можахме да се доберем до данни с какво количество гориво е бил кораба“, разясни кап. Петров.   Журналистът Михаил Заимов, който е един от първите водолази, подали сигнал за изтичането на мазут край Созопол, обясни, че плановете на потъналия „Мопанг“ са били много бързо предоставени от Националния архив на САЩ.   „Корабът е бил собственост на държавна агенция и целия архив е запазен. Предоставиха ни плановете, като капитан Петров свика група от по-възрастни корабостроители и те съветват водолазите как най-ефективно да работят под водата“, каза той.  ", "date": "2018.08.28", "title": "Започнала е акцията за изпомпване на мазута от потъналия кораб „Мопанг“"}
{"url": "http://epicenter.bg/article/Izzeha-dokumenti-ot-ofisite-na--Megainvest-hold--v-Dupnitsa/162310/2/0", "text": "Приключи акцията на полицията в офисите на „Мегаинвест холд” в Дупница, предаде репортер на БГНЕС.   Бисерка Стоянова, която е следовател по случая, заяви, че фирмата оказва пълно съдействие на разследващите органи и към момента са иззети всички необходими документи. На този етап не се ангажира с това дали са само счетоводни документи или други. На по-следващ етап разследващите ще дадат пресконференция, на която ще обявят повече информация по случая. Запитана от БГНЕС знаят ли, че служители на фирмата са отишли по-рано на другия адрес на фирмата в Дупница с такси, а по-късно със служебен автомобил са излезли от там, Бисерка Стоянова каза, че не може да коментира повече.   По-рано днес полиция и жандармерия влязоха в офисите на „Мегаинвест холд” в Дупница. Те иззеха документи, свързани с договора, сключен за ремонта на кървавия участък край Своге, където в събота загинаха 17 души при падане на автобус в 20-метрово дере. Управителят на фирмата Цветан Цветанов заяви, че те не са асфалтирали въпросния участък край Своге. На място бе и началникът на РУП Дупница Борислав Динев. Разследващите провериха и двата офиса на фирмата в Дупница.    ", "date": "2018.08.28", "title": "Иззеха документи от офисите на „Мегаинвест холд” в Дупница"}
{"url": "http://epicenter.bg/article/Dobrev--Ima-video-za-bashtata-na-prezidenta--nyama-ot-pravitelstvenoto-trase-kadeto-ubiha-Petar-Hristov/162313/2/0", "text": "Интересно е, че има видео за инцидента с бащата на президента, но не и от правителственото трасе, където бе убит Петър Христов. Това каза заместник-председателят на БСП Кирил Добрев във връзка с пътния инцидент с бащата на държавния глава Румен Радев – Георги, предаде репортер на Агенция „Фокус“. Кирил Добрев припомни случая от началото на годината, когато бизнесменът бе застрелян.   Кирил Добрев взе думата на пресконференцията на БСП, основен акцент в която бяха пътните инциденти след жестоката катастрофа в Искърското дефиле. На въпрос дали от БСП ще настояват за оставката на вътрешния министър Валентин Радев затова, че е прикрил случая с Георги Радев, Добрев отговори: „По-евтина филмова продукция, скоро не бях гледал. Материали, които са достойни за \"Златна малинка\" не коментирам. Как някой от ръководството ще принуди министъра, на който всеки ден му искаме оставката, да прикрие случая? Как си го представяте? Аз понеже не мога да си го представя“, отговори Кирил Добрев. „Имаме видео от инцидента, както МВР каза с „тротинетката“, всъщност това е „триколка“, но нямаме видео от правителственото трасе, където бе убит Петър Христов. Ако министър Радев е достатъчно сериозен да прави внушения, то искам да знам какво се случва по такива знакови убийства, които би трябвало да вълнуват Радев и МВР“, продължи заместник-председателят на БСП.    Корупцията днес вече убива, коментира той по повод на трагедията край Своге. \"Корупцията днес вече убива. Тъжно е, че след 10 години на едно управление, всички плащаме сметката. Тъжно е, защото като обсъждахме днес, се сетихме за нашия голям приятел Димчо Михалевски, който през 2011 г. направи близо 4-5 големи труда за начина, по който се строят българските пътища”, каза зам.-председателят на НС на БСП. Добрев припомни думите на Михалевски от март 2011 г. , който тогава казва , че „този асфалт, тази подложка като гръбнак на магистралата и пътя означава само смърт. Този материал не става дори и за селски път. Ако върху тази подложка се сложи асфалт, след месец магистрала „Тракия“ ще се напука и ще стане на вълни“. Добрев добави, че са десетки сигналите оттогава досега, а стотици са местата по българските пътища, които са се превърнали в гробници и то на едни и същи места. „Винаги е по-лесно да обвиним шофьорите за техническа грешка и сигурно има такива, които не спазват правилата. Нека се замислим има ли в България пътища убийци? Пътища, които в резултат на тези обществени поръчки са станали такива”, попита зам.-председателят на БСП. Добрев припомни 2016 г., когато заедно с колегата му Жельо Бочев дават шефа на АПИ на прокурор. „Тогава той беше сменен и то именно за злоупотреби с обществени поръчки и за влагане на некачествени материали на обща стойност 293 млн. лв.”, припомни още той. Той попита, какво се случва през всичките тези години от 2011 до 2018 г. и поясни. „Интересува ни само едно – кой дава на тези фирми правото да строят, кой ги проверява за това дали са изпълнили поръчката качествено“, попита още Кирил Добрев.   На пресконференцията взе думата и депутатът Георги Свиленски. Според него катастрофата при Своге показва абсолютното бездействие и безхаберие на държавата. „Трябва да обърнем внимание на един голям за страната ни проблем - бездействието на институциите”, каза заместник-председателят на ПГ на „БСП за България“ Георги Свиленски. Той уточни, че от районното полицейско управление са изпратили 7 писма, че този участък от пътя е опасен, а кметът на Своге е изпратил 5. „След толкова сигнали, този път продължава да бъде в това състояние”, уточни народният представител. Той припомни думите на министъра от вчера, че не може да го затвори.” Какво чакаш - шест автобуса да се обърнат в това дере? Как няма право да направи нещо? Затваря лентата и отваря другата, толкова ли е сложно? Ако паднат още два автобуса, такова ли ще остане състоянието на пътя?“, попита още зам.-председателят на ПГ на БСП. Свиленски бе категоричен, че вече е ясно, че по този път при дъжд ще има още жертви и експертизите са го показали. „Това показва абсолютното бездействие и безхаберие на държавата”, заяви Георги Свиленски.  ", "date": "2018.08.28", "title": "Добрев: Има видео за бащата на президента, няма от правителственото трасе,където убиха Петър Христов"}
{"url": "http://epicenter.bg/article/NIMH--Ne-zhelaem-poveche-da-sme-chast-ot-BAN-/162314/2/0", "text": "Работещите в Националния институт по метеоролигия и хидрология (НИМХ) излизат на протест на 29 август, съобщиха от института.   \"Решението ни е категорично – не желаем повече да сме част от (Българската академия на науките (БАН). Повече от две седмици „преговори“, единствено върху предложението на БАН, ни убедиха окончателно\", посочиха още от НИМХ и допълниха, че настояват Правителството на Република България да вземе своето категорично решение за бъдещето на Националния институт по метеорология и хидрология.   \"Безвремието за нас трябва да приключи, преди да е станало твърде късно\", заявиха от НИМХ.   Началото на протеста е предвидено за 09.00 часа пред сградата на БАН на бул. „Цар Освободител“, а в 09.30 часа пред сградата на Министерски съвет протестиращите ще поставят отново исканията си за извеждане на НИМХ от БАН.  ", "date": "2018.08.28", "title": "НИМХ: Не желаем повече да сме част от БАН!"}
{"url": "http://epicenter.bg/article/Nankov--Ot-BSP-grubo-politizirat-materiyata-i-razdavat-prisadi-po-sluchaya-s-katastrofata-kray-Svoge/162322/2/0", "text": "Днес от БСП видяхме грубо политизиране на материята и раздаване на присъди. Това каза на брифинг регионалният министър Николай Нанков по повод искането на БСП правителството да подаде оставка заради тежката катастрофа край Своге на 25 август, предаде агенция „Фокус“.   „Не е много редно, дори би било престъпно, да се правят манипулации и да се раздават присъди“, обяви той. „Която и фирма да беше строител по обекта, действията на АПИ и на компетентните органи, щяха да бъдат същите“, посочи министърът.   „Бяха иззети всички налични документи по случая, от МРРБ беше предоставена допълнителна информация“, уточни Николай Нанков. „Георги Свиленски отново не е разбрал за какво иде реч. Никога АПИ не е имала проблем с намирането на фирмата, водена е комуникация съгласно нормативните процедури за това да се отстранят дефектите“, обясни регионалният министър.   „Може би това е нивото му, няма да влизам в подробности да го коментирам“, каза още Нанков.   Днес стана ясно, че използваният материал в асфалта на пътя е недопустим, каза още регионалният министър.   „Въпреки че в документалните книжа, предавани към АПИ, материалът е с характеристики, които отговарят на изискуемите“, посочи той. „Не е редно от БСП да избързват с някои изводи, за да не „берат срам“ в последствие. Да бяха изчакали ден-два“, коментира Николай Нанков.   Не сме се опитвали да прикриваме нищо, изнесохме информация, че има проблем с пътната настилка. Дали това е причината за инцидента, ще установят компетентните органи, добави министър нанков.  „Становището на АПИ за пътната настилка е предадено в Националната следствена служба“, посочи той. „Уведомленията от АПИ ще се окажат 7, а не 5, за отстраняване на нередности по пътя“, коментира Николай Нанков.  „Призовавам всички институции за свои действия или бездействия да си понесат отговорността“, заяви регионалният министър.  „Защо БСП не поискаха оставката на общинските власти в Своге, много се говори за мантинелата, която е в компетенцията на общинската администрация“, попита Нанков.  „Имаме трафик камера, която освен да брои колите, отчита и скоростта. Много ще е интересно с каква скорост ежедневно са се движили там автомобилите и автобусите, но не мога да оглася тези данни“, посочи регионалният министър.   Ако има някой отговорен, той няма да бъде пощаден. Независимо коя е фирмата и кой е управлявал, каза на брифинга народният представител от ПГ на ГЕРБ Александър Ненков.   „ГЕРБ винаги носи своята отговорност“, обяви той. „Подозирам, че от БСП нямат желание да се търси истинският виновник. Ако имаха желание като хора да се намери причината, можеше да изчакат поне няколко дни. Това означава, че като водеща партия не вярват на институциите в държавата“, коментира Ненков.   „За оставки и корупция говорят хората, които въведоха модела „батко и братко“, заяви депутатът. „Това че Бойко Борисов е виновен за смъртта на хората в катастрофата, е чисто безочие“, посочи Александър Ненков. „Искаме виновният за катастрофата да поеме своята отговорност, независимо кой е бил директор, проектант и т.н.“, каза още той.   БСП „пищят“ под кръста на морален стожер, който не могат да носят, каза народният представител от ПГ на ГЕРБ Тома Биков.   „Когато си морален стожер, трябва да си такъв първо към себе си“, обяви той. „БСП се превърна в нещо средно между жълт вестник и другарски съд“, коментира Тома Биков.   „Омръзна ни да обясняваме, че в демократична държава има демократични механизми за подаване на оставка. Подавали сме оставка по тези механизми и след това сме печелили избори“, заяви депутатът във връзка с искането на БСП правителството да подаде оставка.   „Имаме готовност да поемаме отговорност, винаги сме го правили. Но не Корнелия Нинова е тази, която решава кой е прав, кой крив. Тя може да решава това само в БСП“, посочи Биков.   По повод пътния инцидент с участието на бащата на президента Румен Радев депутатът от ГЕРБ обясни: „Проблемът е, че другият човек се пише виновен. А и на двамата е трябвало да бъде съставен протокол“.   „Представете си в случая да беше който и да е от ГЕРБ, от Хасково например, с 8 дни да има забавяне - колко пресконференции щеше да има БСП по този казус“, коментира Тома Биков.", "date": "2018.08.28", "title": "Нанков: Има недопустим материал в асфалта на пътя край Своге"}
