{"url": "http://epicenter.bg/article/Tsvetanov--Prezidentat-Radev-obsluzhva-interesite-na-opozitsiyata-i-se-e-prevarnal-v-tehen-govoritel/175054/2/0", "text": "Президентът Румен Радев обслужва интересите на опозицията и се е превърнал в техен говорител. По темата с Венецуела той зае позиция, която не кореспондира с тази на развитите демокрации и нашите партньори от ЕС и САЩ. Това заяви председателят на ПГ на ГЕРБ Цветан Цветанов на среща с над 400 членове и симпатизанти на ГЕРБ-Шумен. Цветанов е на мнение, че с наближаването на изборите ще зачестят опитите от страна на БСП \"за дискредитиране на успешните политики на ГЕРБ, довели до видими резултати.\" Нашите политически опоненти трудно могат да приемат сегашната политическа стабилност и икономическо развитие. Затова когато те ни атакуват, ние трябва да им припомним каква беше ситуацията по време на тяхното управление и да я сравним със ситуацията сега. Събираемостта в приходните агенции от 2014 г. се е увеличила с 50%, което в парично изражение е 14 млрд. лв. повече пари в бюджета. Въз основа на тези добри показатели се очаква догодина доходите да се повишат с още 10%. БВП от 2014 г. се е увеличил с 36% и сега е 116 млрд. лв., а от 11,5% безработица през 2014 г. – днес е около 5% и дори очакваме да падне, каза председателят на ПГ на ГЕРБ. Докато в БСП има сблъсък на лобита по темата кой ще е водач за листата за европейските избори, при ГЕРБ има много достойни кандидати, които могат да оглавят листата, констарира Цветан Цветанов. Все още не сме обсъждали състава на листата, защото не са приключили номинационните събрания по места. При ГЕРБ този процес е демократичен. Очаквам около края на март да сме готови с всички имена, каза той. Председателят на ПГ на ГЕРБ отбеляза, че амбицията на партията е да има минимум 6 евродепутати в следващия Европейски парламент, като дори ще насочи усилията си да вкара още един свой представител в ЕП и така общият им брой да стане 7. Цветанов съобщи още, че след края на европейските избори ще бъде направен обширен анализ на резултатите, които трябва да покажат каква е била ангажираността на всеки един потенциален кандидат за кмет или общински съветник. ", "date": "2019.02.11", "title": "Цветанов: Президентът Радев обслужва интересите на опозицията и се е превърнал в техен говорител"}
{"url": "http://epicenter.bg/article/Marin-Raykov/175024/2/0", "text": "Марин Райков отново се уреди на посланически пост. Президентът е одобрил назначаването на бившия служебен премиер Марин Райков - бивш посланик в Париж и в Рим, човек на Иван Костов, за посланик на България в Лондон.   От \"Дондуков\" 2 потвърдили пред \"Дневник\", че съгласувателната процедура между президентската институция и Министерството на външните работи е приключила.  \"Указ ще бъде издаден от държавния глава след получаване на решение на Министерския съвет и на агреман от страна на Обединеното кралство\", уточнили от президентството.   Правителствени източници на  потвърждават, че Марин Райков е подложил на неистов натиск високопоставени представители на българското правителство след изтичане на мандата му в Рим да бъде прехвърлен в Лондон, без престой в София, както е по закон.  Досегашният посланик на страната ни в Лондон Константин Димитров е напуснал британската столица преди няколко дни в разгара на Брекзит.   До скоро Марин Райков бе посланик в Рим, където се самоназначи по времето, когато беше служебен премиер. Преди това бе в Париж.    Все още не е завършена съгласувателната процедура между двете институции за посланик на България в Париж. По непотвърдена информация предложението е за зам.-министъра на външните работи Юрий Щерк, но засега не е одобрено от държавния глава.", "date": "2019.02.11", "title": "Пак се уреди! Президентът е одобрил Марин Райков за посланик в Лондон "}
{"url": "http://epicenter.bg/article/Ekaterina-Zaharieva--Rabotim-za-poseshtenie-na-premiera-Medvedev-prez-mart-/175029/2/0", "text": "Българското правителство работи за това на 4-ти март т.г. да имаме посещение на министър-председателя на Русия Медведев в България. Това стана ясно от разговора на външния министър Екатерина Захариева с водещата Илияна Беновка по Канал 3. \"Министерският съвет ще обяви това, когато стане факт по дипломатическите канали, \"нека да стане по реда, така се прави във външната политика\", посочи Захариева  Външният министър подчерта, че за България е много важно да не бъде заобиколена от „Турски поток“. До момента всичко, което се случва по въпроса за втората тръба, съответства на европейското законодателство и по-скоро \"този газопровод ще заобиколи Украйна, а не нас\", увери тя. Според вицепремиера правителството работи изключително целенасочено по газовия хъб „Балкан“, вече са приключили пазарните тестове.", "date": "2019.02.11", "title": "Екатерина Захариева: Работим за посещение на премиера Медведев през март "}
{"url": "http://epicenter.bg/article/Pochina-parvata-televizionna-govoritelka-v-Balgariya/175033/2/0", "text": "На 86-годишна възраст ни напусна актрисата Цветана Гълъбова, първата телевизионна говорителка в България.  Гълъбова е починала на 9 февруари, съобщава БНТ.  Началото на професионалния ѝ път е в т. нар. златен период на Бургаския театър през 50-те години на ХХ век.  Повече от три десетилетия играе на сцената на Сатиричния театър. През 1960 г. е избрана за първата телевизионна говорителка и с това става част от историята на Българската национална телевизия.  Тази вечер БНТ1 ще излъчи филма от поредицата Умно село \"Цветана Гълъбова: цветя и гълъби\".  Възпоменанието ще се състои на 15 февруари, петък, от 14.00 ч. в Сатиричния театър – във фоайето на втория етаж пред входовете към салона.  ", "date": "2019.02.11", "title": "Почина първата телевизионна говорителка в България"}
{"url": "http://epicenter.bg/article/Evrostat--53--ot-uchenite-i-inzhenerite-v-Balgariya-sa-dami/175034/2/0", "text": "В пет страни членки на ЕС мнозинството от учените и инженерите са жени, сочат данни за 2017 г. на европейската статистическа служба Евростат, публикувани днес, предаде БНР. На първо място в класацията е Литва, в която 57% от учените са дами, с 53% следват България и Латвия. В Португалия делът е 51 на сто, а в Дания малко над 50 процента.   По-малко от една трета от учените и инженерите са жени в Унгария и Люксембург (25%), Финландия (29%) и Германия (33%).   През 2017 г. от общо 17,6 милиона учени и инженери в ЕС, средно 59% са мъже, а 41 - жени. Мъжете в частност са повече в производството на високи и средно високи технологии (83%), докато в сектора на услугите ситуацията е по-балансирана (55 на 45% в полза на мъжете).   Данните от анализа са публикувани по повод Международния ден на жените и момичетата в науката, който се отбелязва днес.", "date": "2019.02.11", "title": "Евростат: 53% от учените и инженерите в България са дами"}
{"url": "http://epicenter.bg/article/Rumen-Petkov--Opitat-da-se-vnushi-vrazka-mezhdu-otravyaneto-na-Skripal-i-Gebrev-e-bezumen/175037/2/0", "text": "Опитът да се внушава връзка между отравянето на Сергей и Юлия Скрипал и на Емилиян Гебрев е повече от безумен. Това коментира пред журналисти във Варна председателят на ПП АБВ Румен Петков, предаде репортер на Радио „Фокус“ – Варна.   Той заяви, че по случая с Гебрев са направени експертизи в българска и финландска лаборатории. „В тях много ясно се казва какъв не е препаратът. И опитите да се правят внушения, че видите ли Русия тръгва на някаква разправа с този или онзи, без да има за това нужните доказателства, са грозновати“, допълни Румен Петков. Той посочи, че по същия начин през 2018 година е подходила Великобритания, като е обявила без никакви процесуално-следствени действия за извършители някакви руски граждани.  „Великобритания отказа съвместно разследване, предложено от Русия, и всъщност показа, че без доказателства могат да се произнасят присъди. Този подход очевидно целеше да измести фокуса от Брекзит към измислени теми, защо никой не обърна внимание, че буквално месеци след случая „Скрипал“ една гражданка на Англия почина отровена. На нея никой не й обърна внимание“, отбеляза председателят на ПП АБВ.   „Но тук, понеже има елемент на закачка, предполагам си спомнят вашите слушатели шума и енергията, с която една част от европейските държави изтеглиха посланиците си в Москва и буквално десет дни след това ги върнаха. Защото тези държави имат своите интереси и политическите внушения, натиск, са едно, но взаимоотношенията, деловите интереси и контактите в икономиките са нещо съвсем друго. Когато обвиняваме Венецуела, че там има глад, има трудности, защо не кажем първо, че това е в резултат на наложените санкции? И не се ли преследва същата цел в Русия?“, каза още Румен Петков.   В тази връзка той допълни, че от АБВ, която според него е истинската европейска партия, ще настояват в новия Европейски парламент за сваляне на санкциите към Русия и установяване на отношения, които отговарят на българските интереси, а българският интерес, според него, изисква евтина ел. енергия, достъпни цени на стоки от първа необходимост и връщане на страната ни на руските пазари.  ", "date": "2019.02.11", "title": "Румен Петков: Опитът да се внуши връзка между отравянето на Скрипал и Гебрев е безумен!"}
{"url": "http://epicenter.bg/article/Peevski--Nyamam-nishto-obshto-s-druzhestva-ot-orazheynata-industriya--ne-sam-predlagal-avtomati-ili-snaryadi/175038/2/0", "text": " Последното е заявявано от него достатъчно ясно и пред медиите. Още през 2017 г. в своя официална позиция Делян Пеевски категорично заяви:  .  Многократно Делян Пеевски е заявявал, че\"   Напротив биографията му, както и редакционната политика на изданията от „Телеграф медиа“ доказват точно обратното – сериозно проатлантическо и ориентирано към Европа поведение. Същевременно банкерът-беглец Цветан Василев е буквално изтъкан от руски зависимости. Групичката около него – не бива да се забравя, се състои от солидно руско присъствие\".  Припомняме, че днес след среща при премиера главният прокурор  Изследванията са независимо едно от друго - на частна финландска лаборатория и на нашите медици, изготвили българската съдебно-медицинска експертиза.   допълни фактите главният прокурор.   Въпреки това в последния брой на изданието \"Нюзуик\" е поместен материал за предполагаемото натравяне на оръжейния бос Емилиян Гебрев.   а заподозряния за отравянето на Сергей Скрипал агент на ГРУ с псевдонима „Федотов“ бил у нас по време на инцидента с Гебрев.    подчерта Сотир Цацаров. Първоначалното разследване е установило, че след вечеря с полски партньори в ресторанта на \"Кемпински-Зографски\" Гебрев на 28 април 2015 Гебрев е бил откаран във ВМА. На сутринта и изпълнителният директор на неговото предприятие \"Емко\" е бил приет в Токуда, после в Пирогов, а три дни по-късно и синът на бизнесмена е бил закаран в Медицинска академия. Тримата са били със симптоми на отравяне, разказа Цацаров.   Било е подновено след писмото на самия Гебрев до Цацаров от 11 октомври миналата година. В него бизнесменът моли за подновяване на разследването, защото смята, че е бил отровен като Скрипал, с отрова от семейството на \"новичок\".   В свой коментар за „Нюзуик“ Атанас Чобанов обаче твърди, че „неговите репортажи    \"Нюзуик“ цитира и самия Гебрев, който няма обяснение защо би могъл да се е превърне в мишена за ГРУ, но допуска, че инцидентът с него може да е свързан с факта, че неговата компания \"Дунарит“ е изнесла специализирано отбранително оборудване за Украйна, където, както отбелязва американското издание, Русия подкрепя въоръжени сепаратисти. , описана накратко от в.   \"В началото на 2015 г. в управлението на групата „Дунарит“ изведнъж се появи мистериозният белгиец с руски паспорт Пиер Луврие, оказал се подставено лице на руския православен олигарх Константин Малофеев и изключително близък с ръководителя на руските сепаратисти в Украйна Игор Гиркин-Стрелков. Така тихомълком Цветан Василев на практика подари военния завод „Дунарит“ на подставените лица на Константин Малофеев, опитвайки се прикрият този факт под маската на „западни инвеститори“. Впоследствие в края на 2015 г. се появи втори руснак – Дмитрий Косарев, също служител на Малофеев, твърдейки, че е „независим“ бизнесмен и бил получил от Василев същите фирми, включително и „Дунарит“. След като и този номер не мина пред българското общество и пред измамените вложители в КТБ, в началото на 2016 г. Цветан Василев започна реализирането на план, този път с участието на Емилиян Гебрев, за окончателно скъсване на връзката на „Дунарит“ с получените кредити от банката. Така Гебрев реално се явява продължение на неуспялата сага с „руснака“ Луврие. Втора серия на един и същ филм с режисьор Цветан Василев. Гебрев е удобното продължение на кражбата, а не „руска“ жертва.  Тази времева подробност е изключително важна, защото само 3 години по-късно и Василев, и Гебрев удобно ще са я забравили и ще започнат да бълват инсинуации, пропускайки факта, че през цялата 2015 г. „Дунарит“ на практика беше собственост на руснаци. Просто защото липсва всякаква логика Гебрев да бъде тровен през април 2015 г. заради „Дунарит“ и евентуални „руски интереси“ към това предприятие, след като дуото Луврие - Малофеев вече официално са обявили през март същата година собствеността си в „Дунарит“.   По това време Гебрев още не участва в схемите на Цветан Василев, свързани с военния завод. Той се появява година по-късно като продължение на неуспялата „руска“ сага със собствеността на „Дунарит“. Все пак и продавачът на завода, купен с пари на КТБ, е един и същ – Цветан Василев, само изпълнителите на кражбата са различни.  Друг факт - през 2017 г. става ясно, че от поне две години ЕМКО фигурира в списък на Държавния департамент на САЩ, в който са включени компании със забрана да търгуват с US дружества. В списъка има множество фирми от половин дузина държави, но компанията на Гебрев е единствената от България. Не звучи като Гебрев да е ориентиран към западните ценности, нали?  А ето и още един въпрос, по който е добре да се помисли. Според разследването на Bellingcat, вторият път, когато \"Федотов\" е бил нашата страна, той е трябвало да се върне в Москва с полет през България. вместо това, той се прибрал в Русия със самолет, излетял от Сърбия. Сещате ли се кой се намира там и до ден днешен? Точно така. От 2014 г. Цветан Василев използва сръбската столица като убежище от българското провосъдие, а всичките му авери ходят там на крака, за да му носят документи, пари или да плетат нови схеми.  Кой говори? За да е ясно кой има интерес от това подобни лъжи да се проектират в публичното пространство, винаги е важно да се проследи и кой говори. В случая това е псевдоглавният редактор на рекетьорския сайт „Бивол“ Атанас Чобанов. Самият Чобанов, макар да живее в Париж, има сериозно руско присъствие в биографията му.  Преди да стане „независим журналист“, Атанас Чобанов се опитвал да си докара хонорар и от българските тайни служби. Според информация на българите във Франция, които поддържат връзки с българското посолство в Париж, се говори, че Чобанов се е предлагал нееднократно за сътрудник на българските тайни служби, но след като за това не са му предложени финансови облаги, се отказва и започва да злослови срещу тях.  Твърденията на нашенците всъщност далеч не са единствените, които хвърлят сянката на службите над битието на самозвания разследващ журналист. Съпругата му Мария Онучко, която в момента работи за Russia Beyond the Headlines („Русия отвъд заглавията”) – задграничен проект, зад който се твърди, че стои кремълската пропагандна машина, е дъщеря на дългогодишния кореспондент на РИА Новости в Париж и Брюксел Виктор Онучко. Не е тайна, че на подобни позиции изобщо не се пращат случайни хора\".", "date": "2019.02.11", "title": "Пеевски: Нямам нищо общо с дружества от оръжейната индустрия, не съм предлагал автомати или снаряди"}
{"url": "http://epicenter.bg/article/Valchev--Rano-e-da-se-vavede-verouchenieto-kato-zadalzhitelen-predmet-v-uchilishtata/175039/2/0", "text": "Все още е рано да се въведе вероучението като задължителен предмет в училищата. Това заяви във Велико Търново министърът на образованието Красимир Вълчев по повод предложението на Светия синод, предаде БНР.   Утвърдени са три образователни програми, в които са изучава ислям, православно християнство и история на религиите и училищата избират по коя от тях да работят в часовете по свободно избираема подготовка, като предстои да бъдат подготвени и учебници, посочи просветният министър:   \"Ако включим повече деца в СИП по религия, едва тогава можем да говорим за въвеждането на задължителен предмет. В момента законовата постановка е тази, не предвиждаме да я променяме\".   Религията е приоритетно професионално направление в системата на висшето образование, но записалите се студенти са единици. Предвижда се учителите по история и философия за минат допълнителна подготовка, за да преподават религия, поясни Красимир Вълчев.", "date": "2019.02.11", "title": "Вълчев: Рано е да се въведе вероучението като задължителен предмет в училищата"}
{"url": "http://epicenter.bg/article/Pozharat-vav-fabrikata-za-meso-vav-Voyvodinovo-e-ovladyan--300-dushi-ostavat-bez-rabota/174976/3/0", "text": "  Пожарът е избухнал броени минути, след като всички работници са напуснали сградата в края на работния ден. Спасени са всички животни, административната сграда, както и постройката, в която се съхраняват документацията и паричните средства.   Комисар Мангараков обясни пред БТВ, че все още не са ясни причините за пожара. \"Предстои оглед съвместно с полицията\".   Той бе категоричен, че не се касае за умишлен палеж. \"Няма опасност от обгазяване на жителите в близките населени места\".   Още снощи е извършена проверка на въздуха и не е установено наличието на токсични вещества. Огънят е тръгнал от цеха за пакетиране, а сигналът до пожарната е подаден от собственика. Пламъците са обхванали цялата основна постройка, която е на площ от 8 декара.   Тепърва ще се изчисляват щетите. Инцидентът оставя над 300 души без работа, защото производствените машини са напълно унищожени.   \r\n Цехът е нов. Производствената му част се простира на площ от 10 декара в началото на селото в посока Пловдив. Екип за измерване чистотата на въздуха следи обстановката на място. Властите уверяват, че няма обгазяване в района, нито опасност за здравето на жителтие на Войводиново и Пловдив, информира Нова телевизия. \r\n", "date": "2019.02.11", "title": "Пожарът във фабриката за месо във Войводиново е овладян, 300 души остават без работа"}
{"url": "http://epicenter.bg/article/Goranov--Srokat-za-smyana-na-kasovite-aparati-i-softuera-mozhe-da-bade-udalzhen/175019/4/0", "text": "Министърът на финансите Владислав Горанов не изключи да бъде удължен срокът, в който фирмите, регистрирани по ДДС, трябва да сменят касовите апарати и софтуера с цел печалбите да бъдат отчитани в реално време. Според Наредбата на приходната агенция това трябва да се случи до края на март, но днес от Българската стопанска камара поискаха отсрочка.   По този повод министър Горанов заяви:  \"Ако се установи, че действително няма да успеят да се справят, можем да проявим гъвкавост, но все още в диалог работим с бизнеса, за да установим достатъчен ли е срокът. Дотолкова, доколкото не сме чули упреци към самата наредба, само по отношение на сроковете, ще ги дебатираме. Ако се окаже, че обективно не могат да се справят, ще проявим гъвкавост, разбира се, в това отношение, защото не можем да рискуваме търговския оборот\".  Финансовият министър Владислав Горанов беше категоричен, че предмет на обсъждане е единствено и само срокът за влизане в сила на новите правила, съобщава БНР.  ", "date": "2019.02.11", "title": "Горанов: Срокът за смяна на касовите апарати и софтуера може да бъде удължен"}
{"url": "http://epicenter.bg/article/Prouchvane-sochi--Klimatichnite-promeni-sa-nay-golyamata-svetovna-zaplaha-/175013/11/0", "text": "Климатичните промени се възприемат като най-голямата световна заплаха, следвани от опасения, свързани с тероризма и киберсигурността, сочат резултатите от глобално изследване, цитирано от ДПА и Ройтерс, цитирани от БТА и Нова телевизия.  В 13 от 26-те страни, включени в проучването на изследователския център \"Пю\", участниците посочват климатичните промени като най-голямата заплаха.  Осем страни определят тероризма на джихадистката групировка \"Ислямска държава\" като най-голямата заплаха, а според четири, включително Япония и Южна Корея, това са кибератаките, извършвани от други държави.  Участниците изразяват също притеснения от ядрената програма на Северна Корея, от тенденциите в световната икономика, нарастващата сила и влияние на Китай, макар тези опасности да не застават начело в списъка в никоя от държавите, обхванати от проучването.  Една страна - Полша - посочва силата и влиянието на Русия като най-голяма заплаха, но това опасение не се проявява забележимо в останалите.  Изследването показва, че нарастват също опасенията, породени от силата и влиянието на САЩ, в сравнение с проучванията от 2013 г. и 2017 година.  В Германия притесненията, свързани със САЩ, са се засилили най-много, нараствайки с 30 процента в сравнение с 2013 година.  Установява се също така, че привържениците на европейските крайнодесни популистки партии, включително Алтернатива за Германия, са по-скептични по въпроса дали климатичните промени са голяма заплаха.  ", "date": "2019.02.11", "title": "Проучване сочи: Климатичните промени са най-голямата световна заплаха!"}
{"url": "http://epicenter.bg/article/S-12-dati-zapochva-kontsertnata-godina-za-Lili-Ivanova-i-neyniya-ekip/174996/6/0", "text": "  Най-големите спортни зали във Велико Търново, Габрово, Гоце Делчев, Бургас, Ямбол, Шумен и Хасково, летният театър във Варна и античният театър в Пловдив отново ще бъдат сцена за концертите на примата и през тази година.   Публиката в София ще има шанс в три различни дати да посети събитията - на 21-ви юни ще се състои концертът на открито на сцената в своеобразния летен театър на София, в ресторант Лебед, Панчарево, а на 8-ми и 9-ти декември ще бъдат 2 поредни концерта в зала 1 на НДК в София.   Ето датите на изявите пред публика на Лили Иванова     Националното турне на Лили Иванова се случва с подкрепата на фирма Аполо ( ), както и VIP Security (ww.vipsecurity.bg), Stovi (www.stovi.bg), национално Дарик Радио (www.dariknews.bg) и БГ Радио (www.bgradio.bg).   Специално 2-та концерта в зала 1 на НДК през декември ще се осъществят с подкрепата на Столична Община.   Билетите за всички събития са в продажба през мрежата на Ивентим и онлайн (www.eventim.bg).    ", "date": "2019.02.11", "title": "В годината на своя юбилей Лили Иванова отново се втурва в национално турне "}
{"url": "http://epicenter.bg/article/Maduro-dade-start-na-nay-golemite-voenni-ucheniya-v-istoriyata-na-Venetsuela/174977/7/0", "text": "В неделя президентът на Венецуела Николас Мадуро даде старт на най-големите в историята на страната гражданско-военни учения под наименованието \"Две столетия Ангостура 2019\". В тях участват както въоръжени сили, така и части от републиканското народно опълчение, предава РИА Новости, цитирана от \"Фокус\".   Преди началото на маневрите държавният глава посети близкия до столицата крайбрежен щат Миранда, където се запозна с модели на военна техника, в това число и ракетни установки руско производство, които са на въоръжение във венецуелската армия.    Ученията се провеждат от 10 до 15 февруари. Те, по думите на Мадуро, трябва да се превърнат в „най-големите и най-мащабни от всички, които страната е организирала в своята 200-годишна история“. На Венецуела й предстои да отчете опита на предишни операции и да прецени какви сценарии съществуват за възможни военни заплахи.    Ученията се посвещават на 200 години от Ангостурския конгрес, който е свикан на 15 февруари 1819 година по идея на Симон Боливар в град Ангостура, тогава столица на освободената от испанско владичество провинция Венецуела. Конгресът отново обявява независимостта й (до него момент тя е обявявана на два пъти – в 1811 и 1813 г. – бел. РИА Новости) и определя Боливар за временен президент и главнокомандващ републиканската армия.  Когато на 10 януари встъпи отново в длъжност Мадуро подчерта, че възнамерява през втория си президентски мандат (2019-2025) да акцентира върху укрепване на военната сила на страната.  ", "date": "2019.02.11", "title": "Мадуро даде старт на най-големите военни учения в историята на Венецуела"}
{"url": "http://epicenter.bg/article/Noviyat-shef-na-Pentagona-provezhda-seriya-sreshti-v-Afganistan-/174985/7/0", "text": "Изпълняващият длъжността министър на отбраната на САЩ Патрик Шанахан пристигна днес в Афганистан, за да се срещне с американски командири и афганистански лидери, включително президента Ашраф Гани, на фона на усилията за постигане на мир с талибаните, предаде АП.  Необявеното посещение е първото за и.д. министъра на отбраната Шанахан. По-рано той бе втори в йерархията след Джим Матис, който подаде оставка през декември.  Пред журналистите, пътуващи с него, той посочи, че иска да подчертае пред афганистанците, че те трябва в крайна сметка да вземат решение за собственото си бъдеще, включително как да постигнат мир с талибаните.  Шанахан допълни, че няма инструкции от Белия дом да намали броя на контингента в Афганистан от сегашните 14 000 души.  Източник: Дарик", "date": "2019.02.11", "title": "Новият шеф на Пентагона провежда серия срещи в Афганистан "}
{"url": "http://epicenter.bg/article/Leydi-Gaga-s--quot-Grami-quot--za--quot-Shallow-quot--Mishel-Obama-uvazhi-tseremoniyata/174989/10/99", "text": " и Брадли Купър спечелиха награда \"Грами\" за \"Най-добър поп дует/групово изпълнение\" за песента \"Shallow\" от филма \"Роди се звезда\". Просълзената Гага прие статуетката, отправяйки думи на благодарност към Купър, който, както тя отбеляза, бил във Великобритания за наградите БАФТА. \r\n \r\n Певицата спечели три \"Грами\". В предварително излъчена церемония тя бе сред победителите за най-добра песен, написана за визуална медия и спечели награда за най-добро солово поп изпълнение.    неочаквано се появи на церемонията по раздаването на \"златните грамофончета\".   По време на речта си при откриването водещата Алиша Кийс покани Лейди Гага, Джейда Пинкет Смит и Дженифър Лопес да се присъединят към нея на сцената, за да разкажат на публиката какво означава музиката за тях. След това пред зрителите излезе Обама. Бившата първа дама разказа за записите на \"Мотаун рекърдс\", които са я съпътствали през младостта й в Чикаго.   , каза Мишел Обама.   \"Golden Hour\" на Кейси Мъсгрейвс бе отличена с  \"Грами\" - за \"Aлбум на годината\". Получавайки наградата, тя благодари на съпруга си за помощта му за осъществяването на албума. Мъсгрейвс отправи благодарности и към другите номинирани артисти, както и към по-малката си сестра за работата й по корицата. \r\n \r\n \r\n \r\n Чайлдиш Гамбино получи статуетката за запис на годината с песента \"Тhis is America\". Това е първото хип-хоп парче, което получава това отличие. Продукцията спечели отличието и за \"Най-добро музикално видео\".   Британската певица   получи \"Грами\" за най-добър нов изпълнител.   Рапърката  създаде история, ставайки   със своя \"Invasion of Privacy\". Тя е едва петият изпълнител от женски пол, номиниран в категорията, която бе създадена през 1995 година.   В категорията \"Най-добър ар енд би албум\" спечели Габриела Уилсън (H.E.R) с едноименния си албум, а за \"Най-добра рап песен\" бе отличен Дрейк.   Легендите  пяха на сцената. Рос представи вдъхновяващо изпълнение на два от класическите си хитове в чест на предстоящия й 75-годишен юбиле, съобщиха от БТА. Певицата бе представена от внука си и се появи в рокля от яркочервен шифон, за да изпълни песента \"The Best Years of My Life\", последвана от \"Reach Out And Touch (Somebody's Hand)\". Рос е била номинирана за 12 грамита, но не е печелила, освен за цялостно творчество през 2012 година.   , покойният лидер на Soundgarden, получи посмъртно награда \"Грами\" в раздела рок музика. Композицията \"When Bad Does Good\" на Корнел победи в категорията \"Най-добро рок изпълнение\".  получи първия си приз \"Грами\" в категорията \"Най-добър вокален поп албум\" за \"Sweetener\".   Бившият президент на САЩ  вече е трикратен носител на награда \"Грами\". Той спечели в категорията най-добър разговорен албум за записа \"Faith - A Journey for All\" (\"Вяра - пътуване за всички\"), след като през 2016 г. получи същия приз за албума \"A Full Life& Reflections at Ninety\" (\"Пълноценен живот: Размисли на 90 години\"), а през 2007 г. - за аудио книгата си \"Our Endangered Values: America's Moral Crisis\" (\"Застрашените ни ценности: Моралната криза на Америка\").   Източник: Дир.бг", "date": "2019.02.11", "title": "Лейди Гага с \"Грами\" за \"Shallow\", Мишел Обама уважи церемонията"}
{"url": "http://epicenter.bg/article/Megan-sas-sartserazdiratelno-pismo-do-bashta-si--Schupi-sartseto-mi-na-milioni-parcheta-/174992/10/99", "text": "В Обединеното кралство е публикувано сензационно ръкописно писмо на херцогинята на Съсекс Меган Маркъл до баща й. В него тя го упреква за твърде откровените му интервюта и атаките срещу съпруга й принц Хари, пише Daily Mail.   В писмо от пет страници, съпругата на принца упреква баща си в неблагодарност и заявява, че \"сърцето й е разбито на милиони парчета\" заради откровенията на баща й за живота й в пресата.    В писмото херцогинята моли баща си да остави нея и новото и семейство сами. \"И нека живеят в мир, ако ме обичате, както казвате в пресата\", пише Меган до баща си.    Маркъл изтъква и факта, че баща й не е отишъл на сватба й заради двата инфаркта, както и прехвърлените му пари. Писмото е дадено на британските таблоиди лично от бащата на херцогинята - Томас Маркъл. Той твърди, че писмото на дъщеря му не го примирява, а по-скоро го кара да се чувства опустошен.   Източник: Блиц", "date": "2019.02.11", "title": "Меган със сърцераздирателно писмо до баща си: Счупи сърцето ми на милиони парчета!"}
{"url": "http://epicenter.bg/article/Dzhenifar-Anistan-otpraznuva-rozhdeniya-si-den-s-Brad-Pit-/174993/10/99", "text": "Дженифър Анистън отпразнува 50-ия си рожден ден с парти в Лос Анджелис, на което, присъства и бившият ѝ Брад Пит.   Брад е уважил Джен и е отишъл, усмихнат до уши на празненството ѝ в лъскав хотел в Лос Анджелис. Интересно е, че Анистън не е била единствената му бивша там. На партито е присъствала и екс годеницата на актьора Гуинет Полтроу, разкриват от списание \"People\".   Всъщност вечерта е представлявала своеобразна среща на бивши, защото на рождения ден е бил и екс възлюбеният на Дженифър Анистън Джон Майер. Сред гостите е била и бившата на Джон Майер - Кейти Пери, придружена от настоящия си любим Орландо Блум, допълват от изданието.   Присъствието на Пит на рождения ден на любимката от \"Приятели\" отново накара мнозина да се зачудят пламнала ли е пак любовната искра помежду им. Припомняме ви, че след като Брад Пит и Анджелина Джоли се разделиха през 2016 година се появиха твърдения, че актьорът и Анистън правят опити отново да намерят път един към друг. Причина за заключеният бяха срещите между двамата. Техен близък обаче категорично заяви, че в тези догадки няма нищо вярно и те дори не се виждат толкова често, колкото медиите съобщават.  Самата Джен се раздели със съпруга си Джъстин Теру миналата година след двегодишен брак. Източник: woman.bg", "date": "2019.02.11", "title": "Дженифър Анистън отпразнува рождения си ден с Брад Пит  "}
{"url": "http://epicenter.bg/article/Sled-katastrofata-97-godishniyat-prints-Filip-varna-dobrovolno-shofyorskata-si-knizhka-/174994/10/100", "text": "Принц Филип е решил да спре да шофира на 97-годишна възраст, по-малко от месец след като причини произшествие на пътя, при което пострадаха две жени, обявиха от Бъкингамския дворец.   Властите информираха, че ще имат предвид решението, докато обмислят дали да повдигнат обвинения срещу съпруга ба кралица Елизабет Втора за причинената от него катастрофа на 17 януари.   “След като внимателно обмисли въпроса херцогът на Единбург взе решение доброволно да върне шофьорската си книжка,” обявиха от двореца.   На 17 януари Филип бе зад волана на своя Land Rover, когато се заби в друг автомобил. Той трябваше да получи помощ, за да излезе от своя автомобил, но не бе пострадал. Две жени в другата кола обаче пострадаха леко, а 9-месечно бебе остана невредимо.   Филип бе заснет да управлява автомобил два дена след инцидента, без да е поставил предпазния си колан.   В писмо, в което поднесе извинение на една от пострадалите жени Филип обясни, че е бил заслепен от слънцето, докато излизал на главния път близо до кралската резиденция на около 160 км северно от Лондон. Във Великобритания няма ограничения за пределната възраст на шофьорите, въпреки че тези, които са навършили 70 г., трябва да подновяват свидетелствата си за управление на всеки три години.   Източник: Профит.бг", "date": "2019.02.11", "title": "След катастрофата 97-годишният принц Филип върна доброволно шофьорската си книжка "}
{"url": "http://epicenter.bg/article/Keyt-blesna-v-prikazna-byala-roklya-i-grivna-na-Dayana-na-nagradite-BAFTA--Snimki-/175002/10/84", "text": " и една от най-красивите кралски съпруги в света Кейт Мидълтън беше повече от ослепителна на церемонията по връчването на наградите БАФТА (Британска академия за филмово и телевизионно изкуство).  Съпругата на принц Уилям бе избрала рокля на Александър Маккуин с една презрамка, обувки Джими Чу, обици на принцеса Даяна и гривна от колекцията бижута на кралица Елизабет II.   Източник: Дарик", "date": "2019.02.11", "title": "Кейт блесна в приказна бяла рокля и гривна на Даяна на наградите БАФТА (Снимки)"}
{"url": "http://epicenter.bg/article/Naslednitsite-na-Maykal-Dzheksan-osadiha-dokumentalniya-film-za-seksualnite-mu-posegatelstva-/175021/10/100", "text": "Новите кадри, в които поп изпълнителят Майкъл Джексън е разпитван за сексуалните му посегателства над малолетни, бяха показани в документалния филм. Това разгневи наследниците на краля на поп музиката.  Наследниците на звездата предупредиха американската телевизия Ченъл 4, че двамата мъже, които твърдят, че като деца са били обект на сексуални посегателства от страна на Джексън, нарушава програмните ѝ правила, предаде Асошиейтед прес, цитирана от БТА.  Адвокати на наследниците на Майкъл Джексън заявяват в свое писмо, че документалният филм \"Да напуснеш Невърленд\" не включва отговори на защитници на интересите на краля на поп музиката, както това се изисква в съответствие с правилата за програмиране.  \"Смятаме, че всички можем да се съгласим, че фалшивите обвинения във филма са значими\", се казва в писмото. \"Човек трудно може да си представи по-значими обвинения срещу някого.\"  В края на миналата седмица подобно писмо бе изпратено до телевизия НВО, в което се казва, че обвиненията са позорни, но вниманието се фокусира върху програмите правила в Ченъл 4. Двете телевизии са съпродуценти на въпросната документална лента, която бе показана премиерно на кинофестивала Сънданс. Тя ще бъде излъчена през първата седмица на март от Ченъл 4 във Великобритания и от НВО в САЩ.  Видеото е откъс от 3-часовия разпит с Майкъл Джексън през 1996 година в хотел \"4 сезона\" в Ню Йорк. В тях се вижда как изпълнителят е нервен, върти се, затваря очи, докосва се на различни места, смее се, шегува се и цитира стихове от Библията, докато адвокатите го разпитват. Това са единствените публични кадри, в които той говори за обвиненията към него.", "date": "2019.02.11", "title": "Наследниците на Майкъл Джексън осъдиха документалния филм за сексуалните му посегателства "}
{"url": "http://epicenter.bg/article/Izgubeno-intervyu-s-Maykal-Dzheksan-i-Dzhordzh-Harisan-zazhivyava-nov-zhivot/175025/10/100", "text": "Преди 40 години две от най-големите звезди на музикалната индустрия Майкъл Джексън и Джордж Харисън се събират в \"Радио 1\" на Би Би Си, за да коментират седмичните хитове. В 90-минутното излъчване музикантите говорят за трудностите в началото на кариерите си, оценяват чужда музика и разказват историите зад собствените си песни, пише Би Би Си, цитирана от Дневник.   Британската медия изтрива записа и запазва само малък, четириминутен откъс от него. Но наскоро цялото предаване беше открито и възстановено.   Атмосферата в студиото на радиото между двете легенди и водещия Дейвид Йенсън е много спокойна, като участниците нерядко подхождат с чувство за хумор към въпросите му. Джексън разказва как \"Мотаун Рекърдс\" не са му давали да създава собствена музика, а бившият член на групата \"Бийтълс\" си спомня за времената, когато е писал текстове за Джон Ленън и Пол Маккартни. Освен разказите за миналото си, те дават оценка за тогавашни нови и актуални песни.   \r\n Програмата е била част от дългогодишна поредица на \"Радио 1\" със заглавие \"Раунд Тейбъл\", чиито водещ през 1979г. е бил Дейвид Йенсън. След интервюто с Майкъл Джексън и Джордж Харисън той заявява: \"Ние знаехме, че ще стане добро шоу, съдейки единствено по атмосферата в студиото, преди микрофоните да бъдат включени.\" \r\n Въпреки безспорния успех на излъчването Би Би Си го изтрива. Години наред единственият спомен от тази среща е кратък запис с ниско качество. \r\n Ричърд Лато, продуцент в \"Би Би Си Радио\", преди време си поставя за цел да намери пълния запис на шоуто. Пуска слух сред колекционерските среди. И не след дълго се появява притежател на касета с пълните 90 минути. \r\n Въпреки успеха възстановяването на гласовете от касетата било голямо предизвикателство, съобщава Би Би Си. Работата обаче се отплаща. \r\n Предаването от 1979г. ще бъде повторно излъчено по \"Би Би Си Радио\" в събота и така ще отбележи 40-годишнината от заснемането на оригиналния запис. \r\n", "date": "2019.02.11", "title": "Изгубено интервю с Майкъл Джексън и Джордж Харисън заживява нов живот"}
{"url": "http://epicenter.bg/article/Mayk-Pompeo-na-viziti-v-iztochnata-chast-na-ES--za-da-uveri--che-situatsiyata-tam-e--zapadna-/175001/7/0", "text": "Така високопоставенитв представители на администрацията във Вашингтон представят предстоящите посещения на Помпео в Унгария, Словакия и Полша - като шанс за противопоставяне на нарастващото руско и китайско влияние в толкова разнообразни области като енергетиката и технологиите, коментират в европейската редакция на изданието Politico, цитирано от \"Фокус\" и БГНЕС. Но правителствата на приемащите държави, изправени пред обвинения в страната и чужбина за „отстъпление от демокрацията и върховенството на закона“, се възползват от обявеното пътуване, за да го представят като знак на одобрение от Вашингтон.  Ако иска да избегне по-нататъшното отчуждаване на западноевропейските съюзници, разочаровани и объркани от външната политика на администрацията на президента Доналд Тръмп, Помпео ще трябва да намери баланс между възхваляването на трите държави и туширането на опасенията на критиците им. Както срещу Будапеща, така и срещу Варшава Европейският съюз започна наказателни процедури заради нарушения на „основните ценности“ на Блока. Репутацията на Братислава бе опетнена от убийството на журналист, разследващ връзки с мафията, които по всяка вероятност достигат до сърцето на правителството.   Държавният секретар на САЩ Майк Помпео пристига в Унгария с надеждата, че икономическите и отбранителните стимули ще разубедят премиера Виктор Орбан да не се приближи твърде много до Русия, се казва в материала на АФП.  Помпео ще се срещне с Орбан по време на еднодневния си престой в Будапеща, откъдето ще замине за Словакия, друг съюзник в НАТО. Иначе фокусът на пътуването му в Европа е организирана от САЩ по-късно тази седмица конференция за Близкия изток в Полша.  Значението на Стария континент понамаля, тъй като европейските съюзници не бяха склонни да популяризират яростната линия на президента на САЩ Доналд Тръмп към Иран. Орбан обаче е един от малкото европейски лидери, които похвалиха Тръмп, споделяйки антипатията на президента за мигрантите и вярата му в насърчаването на християнска културна идентичност.   Докато предишният президент на САЩ Барак Обама беше хладен към Орбан, администрацията на Тръмп предприе обратното. Американски представители заявиха, че Помпео ще обсъди начини за увеличаване на отбранителното и икономическото сътрудничество с Унгария.  Докато Унгария е обвързана със САЩ по линия на НАТО, американски представители се стремят към прогрес по споразумение за двустранно военно сътрудничество, което би позволило на американски сили свободно да се придвижват в страната. Подобно споразумение може да се окаже противоречиво, ако Унгария е сцена за военна операция на САЩ. И със сигурност ще раздразни президента на Русия Владимир Путин, който смята Орбан за най-близкия си приятел в Европейския съюз.  Путин посети Будапеща два пъти миналата година, като Орбан го посрещна, в разрез с усилията на Запада да го изолира от подкрепата на Москва за сепаратистки бунтовници в Украйна и анексирането на Крим през 2014 г.  САЩ изразиха също притеснения относно разрастващите се отношения на Унгария с Китай, включително споразумение за телекомуникационния гигант \"Хуауей\" да разработи мобилните мрежи от пето поколение в страната. Унгария обаче заяви, че няма планове да преразгледа решението за възлагане на договора за 5G мрежи на \"Хуауей\".  Сред темите за разговори на Помпео в Будапеща ще бъдат също така разширяване на обмена между САЩ и Унгария за укрепване на унгарските независими медии и способността на правоприлагащите органи да се справят с корупцията. САЩ изразиха тревога по отношение на посоката, в която наскоро Унгария се насочи в тези области, включително и решението от миналата година да се върнат на Москва двама руски търговци на оръжие, вместо да ги екстрадират, за да бъдат обвинени в САЩ.  А Централноевропейският университет, основан от Джордж Сорос, миналата година премести своите ключови програми от Унгария, след като правителството - отхвърляйки директните призиви от посланика на САЩ – след действията на властите към образователните институции, считани за чужди.  Йорг Форбирг, експерт по Централна Европа в Джърман Маршал Фонд изрази съмнение, че администрацията на Тръмп ще съумее да промени Орбан. След визитата си в Унгария, във вторник Помпео ще отпътува за Словакия, а след това ще посети и Полша, където ще бъде домакин на конференция за сигурността в Близкия изток. В рамките на пътуването си Помпео ще обсъди връзките в областта на отбраната и ще се опита да убеди съюзници като Унгария да диверсифицират енергийните си доставки с цел отслабване на зависимостта от Русия. Очаква се той да обяви и нови инициативи на САЩ за региона, включително за борба с корупцията - които се разглеждат като път за руското и китайско влияние, поясни високопоставен представител на Вашингтон.  ", "date": "2019.02.11", "title": "Помпео ще се опита да отклони Орбан от руското влияние"}
{"url": "http://epicenter.bg/article/Makedoniya-smenya-tabelite-po-granitsata/175003/7/0", "text": "Днес на граничния пункт с Гърция – Богородица, от македонска страна ще бъде поставена първата табела с новото наименование на страната - Република Северна Македония. Това става само три дни след официалната ратификация на Протокола за членството на Македония в НАТО от страна на гръцкия парламент, съобщи БГНЕС.   Наименованието ще бъде изписано на македонски и английски език. Официалната смяна на името ще стане след като властите в Скопие получат нота от Атина, че Гърция е изпълнила всички ангажименти от Преспанския договор за разрешаване на спора за името.   Поставянето на табелата днес на Богородица е символичен жест и демонстрация на добра воля, съобщават властите в Македония. ", "date": "2019.02.11", "title": "Днес поставят първата табела - \"Република Северна Македония\" "}
{"url": "http://epicenter.bg/article/Bum-na-meditsinskiya-turizam-v-Rusiya/175007/7/0", "text": "Нараства броят на чужденците, посещаващи Русия, за да се лекуват. Това съобщава Ройтерс, позовайки се на данни на една от най-големите мрежи от частни клиники в руската федерация.  ,,Забелязали сме засилващ се интерес към руската медицина сред населението на държавите в ОНД (Общност на независимите държави) и извън тях'', споделя Алла Кануникова, маркетингов директор в една от клиниките. Тя добави също, че центровете в мрежата работят с милиони случаи на година – само 5%, от които са чужденци, но бройката се увеличава.  Според информацията повечето пациенти са от Китай и се интересуват основно от оплождане инвитро и ортопедични услуги. Освен китайски граждани, хора от Германия, България и други страни също търсят да се лекуват в Русия.  Официалната статистика сочи, че „медицинските пътешественици” допринасят за руската иконимика с 13 милиарда рубли (200 милиона долара) годишно. Въпреки това бюрокрацията и трудности при получаването на виза все още се явяват пречки пред развитието на тези сфера, информира Нова телевизия.  Медицинският туризъм в Русия нараства през последните години. През 2017 г. около 110 000 чужденци са посетили руските медицински центрове, докато данните за 2016 г. сочат бройка от 86 000. Същата година се наблюдава ръст от 50%, като потребителите се интересуват основно от дентални услуги, репродуктивна мецина, ортопедия и мозъчна хирургия.    ", "date": "2019.02.11", "title": "Бум на медицинския туризъм в Русия"}
{"url": "http://epicenter.bg/article/Stavri-Kalinov--Otkradnaha-dushata-mi-/174974/2/0", "text": "Неизвестни отмъкнаха произведения на изкуството от ателие на Ставри Калинов. Крадците са взели скулптури, метални заготовки и няколко машини.   Калинов разбрал за обира, когато отишъл до ателието си в Кремиковци. Художникът разказа пред БТВ, че вътре е имало много ценни картини, които не са били докоснати. Липсвали само металните скулптури. Според Калинов, крадците най-вероятно целят да продадат месинговите фигури за скрап. Машините, които са взети струват хиляди левове. Той коментира, че голяма част от скулптурите не могат да се пресъздадат, защото са заготовки. \"Откраднаха душата ми\", коментира художникът.  ", "date": "2019.02.11", "title": "Ставри Калинов: Откраднаха душата ми "}
{"url": "http://epicenter.bg/article/Sdruzhenie--quot-Edinstvo-quot--Balgarskiyat-komandos-ot-Voyvodinovo-e-bil-piyan-i-e-predizvikal-momchetata/174979/2/0", "text": "Българският командос е предизвикал тези момчета да го набият, защото той е бил пиян. Нека българската общественост го знае. Такава позиция изрази председателят на сдружение \"Единство\" Ачо Йорданов в сутрешния блок на Нова телевизия.   Той добави, че военният не е бил ритан в главата, каквато информация излезе в медиите, а му е била нанесена само \"лека телесна повреда\". Според него това, което се случва в момента с циганите от Войводиново, не е справедливо. ,,Ромите от Войводиново са при свои близки в \"Столипиново\". Не бива да се постъпва по този начин с тези български граждани, защото те са именно такива, независимо от етноса им'', заяви Йорданов и допълни, че 90 процента от ромите работят в чужбина и редовно си плащат тока и водата.   Според другия гост в студиото – депутатът от Обединени патриоти Борис Вангелов, казаното от Ачо Йорданов са лъжи. ,,Това са абсолютни лъжи, че българският командос е бил пиян или че не са го ритали в главата. Това е варварски акт, при който видяхме как бащата дърпа сина си, който от своя страна вика: \"Остави ме да го довърша'', припомни народният представител от ВМРО. По думите на Вангелов постройките във Войводиново винаги са били незаконни и обвини събеседника си в предаването, че такива като него взимат средства от организации, за да разпалват етнически конфликти.  ", "date": "2019.02.11", "title": "Сдружение \"Единство\": Българският командос от Войводиново е бил пиян и е предизвикал момчетата"}
{"url": "http://epicenter.bg/article/Kmetat-na-selo-Voyvodinovo--Tsiganite-se-varnaha-sas-zakrilnitsi-ot-BHK/174980/2/0", "text": "Представители на ромски организации и хора от Българския хелзинкски комитет (БХК) помагат на ромите от Войводиново, за да се върнат по домовете си. Местните хора обаче категорично не искат. Те трябва да разберат, че връщане назад няма. Това каза кметът на селото Димитър Тосев пред БТВ.   Той разкри, че циганите са били заедно с лице, представило се за член на Хелзинкски комитет. „Имаше жена, която говореше на английски език, която бе най-крайна. Тя и останалите от групата започнаха да свалят заповедите от общината залепени на вратите. Това не е редно“, коментира Тосев. Красимир Кънев от БХК коментира, че не е имало техни представители, а хора от местните, с които си сътрудничат. „Тези хора са от \"Столипиново\" и посредничат в тази ситуация“. Той защити ромите от Войводиново, които напуснаха домовете си след жестокия побой над военен. „Тези хора живеят повече от месец в много тежки условия. Те бяха прогонени от домовете си по средата на зимата. Те са невинни и имат нужда от помощ от държавата. Тези хора живеят в скотски условия повече от месец“, коментира Кънев.   Тосев добави, че всичко е било предварително организирано, за да могат да бъдат доведени в селото. „С тях имаше една бременна жена, която предстои да роди седмото си дете. В България има много нуждаещи се хора, които могат да живеят във Войводиново и не са цигани. Всичко това е подклаждане на напрежение“, смята той. „Да се третират тези хора като предмети, които могат да се носят и подклаждат е крайна степен на дехуманизация. Във Войводиново беше извършено етническо прочистване. Търси се вина в ощетените хора“, подчерта Кънев.  ", "date": "2019.02.11", "title": "Кметът на село Войводиново: Циганите се върнаха със закрилници от БХК"}
{"url": "http://epicenter.bg/article/Andrey-Novakov-za-Venetsuela--Ne-mozhe-da-se-snishavame--pravitelstvoto-proyavi-harakter/174981/2/0", "text": "По-голямата част от страните в Европейския съюз признаха Гуайдо и съм щастлив, че българското правителство прояви характер и заяви своята позиция точно както трябва. Това каза в сутрешния блок на БНТ евродепутатът от ГЕРБ Андрей Новаков.   Не може, когато има подобни казуси, постоянно да се снишаваме, заяви Новаков, като добави, че позициите на президента Радев като че ли се формират в чужбина. Това е проблем, който Европейският съюз трябва да отстрани – или ще започнем да говорим на един глас, или ще трябва да се признае, че не е стигната необходимата за това точка на обединеност, подчерта евродепутатът от ГЕРБ.   Най-правилната позиция е за ненамеса, посочи евродепутатът от БСП Момчил Неков. Нека първо си оправим вътрешните проблеми, а след това да се заемем с международните. Трябва да се спазва политиката за ненамеса и върховенството на закона, каза Неков.   Не може да се признават парламентарните избори във Венецуела, а да не се признават президентските. Това не е нормално. Не е нормално и Хуан Гуайдо да казва, че може да има военна намеса от САЩ, заяви още Момчил Неков. По думите на Новаков не е нормално хората във Венецуела да мизерстват и много от тях да напускат страната. Не може да се остави ситуацията такава, каквато е в момента, категоричен е той.", "date": "2019.02.11", "title": "Андрей Новаков за Венецуела: Не може да се снишаваме, правителството прояви характер"}
{"url": "http://epicenter.bg/article/Speshna-sreshta-mezhdu-Borisov-i-Ema-Hopkins-zaradi-otravyaneto-na-Emiliyan-Gebrev/174982/2/0", "text": "Спешна среща ще се проведе между премиера Бойко Борисов и посланикът на Великобритания у нас Ема Хопкинс. Срещата между двамата ще започне в 9 часа, съобщи репортер на Novini.bg. Тя ще се проведе в Министерски съвет.   Темата на срещата и разговора между двамата ще е евентуалното отравяне на собственика на оръжейния завод \"Дунарит\" Емилиян Гебрев по аферата \"Скрипал\". Оказва се, че третият заподозрян за отравянето на бившия полковник от руското Главно разузнавателно управление (ГРУ) Сергей Скрипал и дъщеря му Юлия Скрипал, наречен Сергей Федотов, е пристигнал в Бургас на  24 април 2015 г. от Москва. Той е имал билет за полет от българската за руската столица за 30 април същата година, но неговото място е останало празно. Вместо това Федотов се е появил на международното летище \"Мустафа Кемал Ататюрк\" в Истанбул и е излетял от най-големия турски град за Москва на 28 април с билет, купен в последната минута.   На същата дата българският бизнесмен и оръжеен търговец Емилиан Гебрев припада в софийски хотел след отравяне, изпада в кома и остава в болница почти месец. На 24 май 2015 година Федотов пристига отново в България, но отново не е използвал билета си за връщане от София. Вместо на 30 май да излети от българската столица, той отпътува за родината си от Белград два дни по-рано. Името на Федотов излезе вчера като третият човек, който е участвал в атентата срещу семейство Скрипал от началото на март 2018 г. в английския град Солсбъри. Преди това бяха обявени имената на други двама агенти на ГРУ - Анатолий Чепига, известен като Руслан Боширов, и Александър Мишкин, известен като Александър Петров.  ", "date": "2019.02.11", "title": "Спешна среща между Борисов и Ема Хопкинс заради отравянето на Емилиян Гебрев"}
{"url": "http://epicenter.bg/article/Stanimir-Ilchev/174983/2/0", "text": "Не знам да се събират кадри на НДСВ около президента Румен Радев за нов политически проект. Това заяви съпредседателят на НДСВ и бивш депутат Станимир Илчев в ефира на БТВ. Той подчерта, че нагласите в обществото са силно наклонени в полза на идеята за нов политически проект.   Преди известно време социологът проф. Михаил Мирчев разви в предаването \"Лице в лице\" тезата, че ако Румен Радев прави партия,  най-вероятно ще използва бивши членове на НДСВ и дори предположи, че там могат да бъдат Соломон Паси или Огнян Герджиков.   „Признавам, че Михаил Мирчев ме изненада, защото в представата ми той е доста педантичен, пунктуалист, легитимист, и изведнъж демонстрира такова въображение, което създаде изключителен интерес към една тема, която може би е в зародиш, но няма особена вътрешна динамика и не бихме могли да си послужим с някакви примери, за да я илюстрираме”, посочи Станимир Илчев. „Логично е да се обръща поглед към НДСВ, и то не само носталгичен, а и чисто прагматичен“, смята той.   Илчев припомни, че мандатът им от 2001 до 2005 г. е бил много съдържателен и в основата му са били действията на висококомпетентни хора. По думите му тогава е имало изобилие от юристи и законодателният процес не е страдал от „колизии, вибрации и ниско качество на крайната продукция”.   Според Станимир Илчев е по-добре да се говори за нова програма, която може да има своя носител в нов политически субект. „Бих подкрепил нова политическа програма, а нейният субект може да е нов, може да бъде обновен, а може да бъде и с неочаквани параметри – да бъде обществено движение”, уточни той.   „Конфронтацията вече има голяма давност. Тя е свързана е с манталитета на министър-председателя и на президента, техните съществени различия, които пък произтичат от различното им кариерно развитие”, каза Илчев.   „Имаме много сериозни манталитетни противопоставяния, които търсят своето изражение и за зло или за добро го намират и в ежедневния политически живот”, допълни той.   Станимир Илчев коментира и случая с отравянето на бизнесмена Емилиян Гебрев. „Инцидентът с г-н Гебрев не можеше и не биваше да се окачествява като битов или просто като форма на някаква конкуренция, опит просто за изместване на бизнеса на този човек от пазара, за прегрупиране или за трансформиране”, категоричен бе политикът.   „Агенти на всички специални служби могат да участват в подобни операции”, допълни той.   „Русия води ариергардни действия на Балканския полуостров. За тях е характерен широкият диапазон от прийоми, които трябва да се използват, за да бъдат съхранени главните сили – придвижването на главната колона към нейното назначение. В контекста на едни ариергардни действия на специалните служби трябва да се очаква всичко, включително и комбинацията между техните действия и действията на параструктурни звена. Също така да се получава версията на частната поръчка през съответната специална служба, за което намекна бившият вътрешен министър Цветлин Йовчев вчера”, каза още Илчев.    ", "date": "2019.02.11", "title": "Станимир Илчев: Не знам да се събират кадри на НДСВ за партия на Румен Радев"}
{"url": "http://epicenter.bg/article/Kameliya-Neykova-/174984/2/0", "text": "Мандатът на Централната избирателна комисия е 5 години. Това каза в сутрешния блок на БНТ говорителят на ЦИК Камелия Нейкова. Тя коментира настояването на БСП да бъде избран нов състав на комисията.   Мандатът на този състав на ЦИК изтича на 21 март. Съгласно Изборния кодекс процедура за нова мандат трябва да бъде проведена не по-късно от три и не по-рано от един месец, но има и текст, който допуска, че членовете на ЦИК могат да изълняват мандат до встъпването на новите членове на Комисията. Ако Народното събрание не предприеме процедура по избор на нов състав, сегашният състав може да изпълнява задълженията си, обясни Нейкова.   Тя коментира и номинацията за евродепутат на Евгения Банева, която от декември е в ареста със съпруга си Николай Банев по обвинение за изпиране на над 1 млрд. лв. и укриване на данъци. Този въпрос все още е някакво заявено желание. След като започне регистрацията на кандидатите Изборният кодекс урежда техния статут. Кандидат за евродепутат не може да бъде задържан или привличан като обвиняем в изключение на случаите на престъпление от общ характер, посочи говорителят на ЦИК. По думите на Нейкова в случая с Банева, е възможно тя да се бори за място в Европейския парламент Няма как обаче един евродепутат, ако има присъда и той не е на свобода, той да изпълнява функициите на такъв, заяви Камелия Нейкова.  ", "date": "2019.02.11", "title": "Камелия Нейкова: Сегашният състав на ЦИК може да остане до избор на нов"}
{"url": "http://epicenter.bg/article/Pravata-na-balgarite-vav-Velikobritaniya-shte-badat-garantirani-i-pri-tvard-Brekzit/174987/2/0", "text": "Правата на българските граждани във Великобритания ще бъдат гарантирани и при твърд Брекзит. Това увери пред БНР Васил Асенов, ръководител на службата по трудови и социални въпроси в посолството на България в Лондон. Той напомни, че сънародниците ни, които към 29 март тази година живеят на територията на кралството, трябва да кандидатстват за статут на уседналост чрез специално разработено приложение. От 21 януари процедурата, която е електронна и без такси, е активна за българите с биометричен паспорт. Българите, които нямат биометричен паспорт или са само с лични карти, ще могат да кандидатстват след отваряне на схемата за всички граждани на ЕС до 30 март тази година, допълни Асенов в интервю за предаването \"Преди всички\".   \"При липса на сделка британското правителство публикува своята \"Бяла книга\" по отношение на бъдещата емиграционна система на страната. Това ново емиграционно законодателство се очаква да влезе в сила от началото на 2021 година и за момента имаме индикации, че до края на 2020 година съответно гражданите ще продължат да имат възможност да пътуват със своите лични карти или съответно задгранични паспорти. След 2021 г. очакванията са, че за краткосрочните пътувания, тези, които са свързани с цел туризъм, няма да е необходимо да се вадят туристически визи\".   За да разяснява правата на българските граждани след оттеглянето на Великобритания от ЕС, Службата по трудови и социални въпроси към българската мисия в Лондон организира информационни дни този месец. Предстои разкриване на генерално консулство и в Единбург, Шотландия.", "date": "2019.02.11", "title": "Правата на българите във Великобритания ще бъдат гарантирани и при твърд Брекзит"}
{"url": "http://epicenter.bg/article/Zimata-shte-napomni-za-sebe-si-prez-novata-sedmitsa--idva-stud/174988/2/0", "text": " но преди обяд на много места в низините ще е с ниска облачност или мъгла. Ще се появи слаб до умерен юг-югозападен вятър. След обяд от запад ще се увеличава високата и средна облачност. През деня ще се задържи без валежи. Максималните температури ще бъдат 10-15 градуса. През нощта   вятърът ще се ориентира от северозапад, ще се усили и на много места от запад на изток ще превали, сочи прогнозата на НИМХ.   Над  ще преобладава слънчево време. В сутрешните часове на места ще има мъгли. Ще духа слаб до умерен юг-югозападен вятър. Максималните температури ще бъдат от 8-9 градуса по северното, до 13-14 градуса на места по южното крайбрежие. Температурата на морската вода ще бъде около 7 градуса. Вълнението на морето ще бъде 2-3 бала.   Над  преди обяд ще има повече слънчеви часове, а след обяд облачността ще е значителна. До вечерта ще се задържи без валеж. Ще духа умерен до силен югозападен вятър и с него дневните температури още малко ще се повишат, като максималната на височина 1200 м ще бъде около 7 градуса, на 2000 м - около 1 градус.   Във  ще бъде много ветровито и ще застудява. Ще духа умерен, временно силен вятър от запад-северозапад. Все още на отделни места ще има и слаби превалявания, предимно от дъжд, в планините - от сняг.   вятърът ще отслабне и ще се обърне от север и от североизток, през деня в източната половина от страната ще бъде умерен. Застудяването ще продължи.   Ще има и превалявания от сняг, с по-голяма вероятност в планинските райони и в Североизточна България.   Източник: Дарик", "date": "2019.02.11", "title": "Зимата ще напомни за себе си през новата седмица, идва студ"}
{"url": "http://epicenter.bg/article/Okolo-4-mln--lv--shte-izleze-remontat-na--quot-Sv--Aleksandar-Nevski-quot---VIDEO-/174995/2/0", "text": "Около 4 милиона лева ще са необходими за ремонта на храм-паметника \"Св. Александър Невски\". Сумата е пъти по-малко от средствата, за които се говореше по-рано в публичното пространство, съобщи Канал 3.   Храмът е проектиран преди сто години от руския архитект проф. Померанцев. Изчисленията по статика са правени в Германия, а стоманената конструкция, използвана за него, е произведена във Великобритания от най-висококачествена английска стомана.   Катедралата \"Св. Александър Невски\" е изпълнена преди сто години с такъв професионализъм, такова чувство за отговорност, и такова качество на влаганите материали, че времето е оставило само някои повърхностни белези, пукнатини, течове и др., които не влияят на основното състояние на сградата, което е много добро.   В предстоящите ремонти дейности се предвижда да бъде извършено подобряване на ВИК и на електроинсталацията, ревизия на покривите за спиране на течове, запълване на някои установени пукнатини със специални смеси и др. необходими и неотложни ремонти, които са нормални за всяка сграда с този обем и на тази възраст.   Според експертизата ориентировъчната стойност на ремонта ще бъде около 4 000 000 лв., което е в пъти по-малко от сумите, за които се говореше и за които циркулираха слухове в публичното пространство.   Очаква се в скоро време Министерство на културата да предложи начина, по който да бъде извършена и втората необходима експертиза на стенописите. Причината е, че веднага след извършването на ремонтните дейности ще трябва да се пристъпи към тяхното възстановяване.   С резултатите от експертизата ще бъде запознат министър-председателя Бойко Борисов, благодарение на когото стартира инициативата за реставриране на православния храм, като ще бъде потърсено и съдействието на правителството за реализиране на следващите етапи от проекта.", "date": "2019.02.11", "title": "Около 4 млн. лв. ще излезе ремонтът на \"Св. Александър Невски\" (ВИДЕО)"}
{"url": "http://epicenter.bg/article/Krasimir-Karakachanov-pred-Vasil-Vasilev-v--quot-Ne-se-strahuvay-quot-/174997/2/0", "text": "Красимир Каракачанов пред \"Не се страхувай\"! Тази вечер лидерът на ВМРО, заместник-министър председател и министър на отбраната отговаря на въпросите на Васил Василев.   Кога е разбрал, че досегашният модел за интеграция на циганите е неправилен и не дава резултат, какво включва концепцията му за решение на проблема, смята ли, че ще бъде подкрепена и какво ще направи, ако ГЕРБ се солидаризира с ДПС и я отхвърли или замотае. Може ли тази концепция да последва съдбата на обещанието за 300 лева пенсия ?  И още. Това предизборен ход ли е или последователна политическа линия ? Защо беше пренебрегната идеята за масово военно обучение на учащите ?  Наближава годишнината от гибелта на Васил Левски. 19 февруари се отбелязва целия ден, из цялата страна, от милиони българи. Президент, Патриарх, правителство, народни представители отдават почит на най-великия българин. Но за съжаление на 20 февруари почти никой вече не си спомня за заветите на Апостола. А те са най-здравата, може би единствената основа, на която може да започне възраждането на България. Идеологията на Левски е неразкрито национално богатство. Ако сега, 146 години след смъртта му, се облегнем на нея, можем да излезем от кризата, в която сме изпаднали. Левски днес - е темата на седмицата на ‘’ Не се страхувай ‘’.  Светият синод се обяви за цялостна редакция на Националната стратегия за детето, предложена от управляващите. Какво съдържа тя, какво са основанията на Църквата, кои са опасностите, които заплашват бъдещето на България ?  Какво става в Европейския съюз, защо властта призна узурпатора във Венецуела и как може да се развият събитията там, как изглежда България отвън ?  Всичко това довечера в \"Не се страхувай\" с Васил Василев, 20.00, ТВ Евроком.  ", "date": "2019.02.11", "title": "Красимир Каракачанов пред Васил Василев в \"Не се страхувай\"!"}
{"url": "http://epicenter.bg/article/Borisov-ne-se-yavi-da-svidetelstva-po-deloto-sreshtu-Petar-Moskov-zaradi-neotlozhen-angazhiment/174998/2/0", "text": "Премиерът Бойко Борисов не се яви в Специализирания наказателен да свидетелства по делото срещу бившия здравен министър Петър Москов заради неотложен ангажимент. Той е изпратил молба до съдебния състав да бъде разпитан на друга дата. Свидетел по делото е и Меглена Кунева, която също не се яви, предаде  bTV .   В съдебна зала дойдоха вицепремиерът Томислав Дончев, министърът на финансите Владислав Горанов, както и бившият министър на транспорта в настоящия кабинет Ивайло Московски. Като свидетел по делото се яви и бившият министър на икономиката в предходното правителство Божидар Лукарски.   Делото срещу Москов тръгна по същество през септември миналата година, а в началото на октомври в спецсъда бяха разпитани като свидетели бившите министри в кабинета „Борсов 2“ Ивайло Калфин, Румяна Бъчварова, Николай Ненчев, както и Теменужка Петкова.   Срещу Петър Москов е повдигнато обвинение заради приетите като дарение през 2015 г. от Министерството на здравеопазването на Турция 100 000 дози ваксина „Пентаксим” и 100 000 дози ваксина „Хепатит Б“ – „Еувакс Б“, които не са разрешени за употреба на територията на България. Според прокуратурата от действията на Москов тогава са настъпили вреди за над 325 млн. лв.   Срещу Москов е повдигнато и второ обвинение заради това, че през 2015 г. умишлено е улеснил сключване на неизгодна сделка за дарение на 5 000 000 дози ваксини „БЦЖ“.   Освен Москов обвиняеми по делото са още Адам Персенски, Любомир Димитров, Росен Алексиев и Юлияна Ценкова. ", "date": "2019.02.11", "title": "Борисов не се яви да свидетелства по делото срещу Петър Москов заради неотложен ангажимент"}
{"url": "http://epicenter.bg/article/Tsvetan-Tsvetanov--GERB-shte-pokazhe-kak-izpalnyavame-angazhimentite-si-/174999/2/0", "text": "ГЕРБ ще покаже как изпълнява ангажиментите си, заяви във Велико Търново зам.-председателят на ГЕРБ Цветан Цветанов. Той даде старт на гражданския диалог \"Европа в нашия дом\" в града и качи събитието на живо в профила си във фейсбук.   От Велико Търново ГЕРБ започва националната си инициатива „Европа в нашия дом“. На поредица от срещи ще бъде представено развитието на различните населени места в съответния регион и как европейската солидарност е допринесла за това.   Всеки трябва да знае какви са нашите ползи от членството в ЕС и какво получаваме като солидарност, подчерта зам.-шефът на ГЕРБ при откриването на форума в старата столица. Над 700 млн. лв. от силна и обединена Европа отиват за образоваието ни, продължи Цветанов.   Ето какво заяви шефът на ПГ на ГЕРБ:   Диалогът се провежда в Аулата на ВТУ \"Св. Св. Кирил и Методий\". С Цветанов в събитието участват министърът на образованието и науката Красимир Вълчев, неговите заместници Таня Михайлова и Деница Сачева, зам.-председателят на образователната комисия в парламента Галя Захариева, както и кметът на Велико Търново инж. Даниел Панов и областният управител на Велико Търново проф. Любомира Попова.  ", "date": "2019.02.11", "title": "Цветан Цветанов: Всеки от нас трябва да знае какви са ползите от членстото ни в ЕС! (ВИДЕО)"}
{"url": "http://epicenter.bg/article/Donchev--Tryabva-da-sme-gotovi-za-zlovredno-vmeshatelstvo-v-izborite/175000/2/0", "text": "Нормално е не само да очакваме, но да сме готови за всякакви тип опити за зловредно вмешателство в изборния процес, заяви вицепремиерът Томислав Дончев. Той отговори на медийни въпроси, след като даде показания по делото срещу бившия министър на здравеопазването Петър Москов.   „Няма изборен процес, за който да не може да бъде направен опит да бъде „ударен“, подчерта Дончев, коментирайки възможността страната ни бъде обект на хибридна атака от страна на Русия по време на предстоящите европейски и местни избори.   „Имало е предишни атаки на избори, правени в България. Примерно през 2015 година имаше изключително мощна атака, опит да бъде спрян изборният процес“, обясни Дончев. На въпрос разполага ли с информация за това дали венецуелската петролна компания се е опитвала да прехвърли пари в България чрез брокерска къща, той коментира: „Не съм получавал подобна информация, но когато имам възможност да се върна в МС ще проуча този сигнал с всички инструменти, с които разполага държавата“.   Със същия аргумент Томислав Дончев не коментира и появилата се информация за присъствие „Новичок“ в страната ни през 2015 г. и направения опит да бъде отровен български гражданин.   „Като говоря с колегите ще мога да дам адекватен отговор каква би била позицията на правителството. В момента би било коментар в крачка, а аз не обичам такива коментари“, категоричен бе Дончев.   Вицепремиерът днес се яви в Специализирания наказателен съд, където даде свидетелски показания по делото срещу бившия министър на здравеопазването в предходния кабинет Петър Москов, повдигнато му заради приетите като дарение от Турция през 2015 г. ваксини.   По време на съдебното заседание стана ясно, че това решение е взето на неприсъствено заседание на Министерски съвет. „На година се вземат стотици решения на Министерски съвет. Аз, въпреки отличната си памет, не мога да помня всяко едно от тях. Но въпросната точка, отпреди три години, си я спомням. Аз имам навика да се интересувам и да търся допълнителни факти и извън папките“, обясни пред журналисти Дончев.   „Имаше кризисна ситуация и колегите от Министерство на здравеопазването търсеха разрешаване на кризисната ситуация“, допълни още той. Дончев бе категоричен – щом е подписал решението, значи тогава не е намерил нищо смущаващо в него. Той обясни още, че обичайно неприсъствените решение на кабинета се вземат в условия на спешност, както и че не може да каже защо по това време в страната ни е не е имало такива ваксини.   Щом е подписал решението за ваксините, значи тогава не е намерил нищо смущаващо в него, заяви вицепремиерът Томислав Дончев днес в Специализирания наказателен съд, където даде свидетелски показания по делото срещу бившия министър на здравеопазването в предходния кабинет Петър Москов, повдигнато му заради приетите като дарение от Турция през 2015 г. ваксини. По време на съдебното заседание стана ясно, че това решение е взето на неприсъствено заседание на Министерски съвет.  ", "date": "2019.02.11", "title": "Дончев за евентуалната руска хибридна атака на вота: Трябва да сме готови за зловредно вмешателство!"}
{"url": "http://epicenter.bg/article/Korneliya-Ninova-za--quot-kazusa-TsIK-quot--Zakonat-i-svobodata-stoyat-nad-partiyniya-interes-/175004/2/0", "text": "„В момента сме свидетели на груба цензура от страна на ГЕРБ. През последните години има много случаи на засягане на журналисти, които си позволяват да критикуват властта и да споделят различно мнение. Въпросът за ограничаване на свободата на медиите и човешките свободи е принципен, а не партиен.”   Това заяви лидерът на БСП Корнелия Нинова на среща с представители от Асоциацията на европейските журналисти - България в централата на партията на \" Позитано\"20.    На срещата присъства и говорителят на ПГ на \"БСП за България\" Елена Йончева. Нинова припомни, че срещу нея е организиран политически процес заради филмите й и разследванията срещу корупцията на най-високи нива.   \"Ние ще я защитим и в Брюксел, пак по същата причина- да не се ограничава правото на хората да си казват мнението и да вадят данни за корупция, да не се използва  прокуратурата за натиск\", категорична бе Корнелия Нинова.   \"Поемам гаранция, че ПГ на \"БСП за България\" ще подкрепи ветото на президента върху текстове от Закона за защита на личните данни. Някои текстове от този закон налагат цензура на свободата на словото. Ако бъде преодоляно ветото, ние ще сезираме Конституционния съд. Има основания да смятаме, че се засягат основополагащи и конституционни права на свобода на изразяване и достъп до информация\", категорична бе Нинова.   Според нея ГЕРБ често се позовават на европейски регламенти и правила, но е станало практика да вкарват в законодателството и неприемливи текстове, които нямат нищо общо с европейската практика.   Корнелия Нинова добави, че по този начин ГЕРБ крият истинските си намерения за авторитарна власт зад европейските норми.  ", "date": "2019.02.11", "title": "Корнелия Нинова: Законът и свободата стоят над партийния интерес!"}
{"url": "http://epicenter.bg/article/Mitropolit-Antoniy--Tsarkvata-ne-nasarchava-shamarite/175006/2/0", "text": "Светият синод на Българската православна църква излезе със становище за Националната стратегия за детето, като настоя за цялостна реакция. От БПЦ настояха и да се направят промени в други закони, с които да се забранят абортите, като това според тях би решило демографската криза.   „Всяка една крайност не е приемлива. Българската православна църква, изхождайки от настоящата Национална стратегия за детето, която предстои да бъде и гласувана и приета изказа своите притеснения относно прекалените правомощия, които тази стратегия дава на детето в ущърб на родителите”, коментира Западно – и Средноевропейски митрополит Антоний пред Нова телевизия.   По думите му тук не става въпрос за насърчаване на насилието, а за правото на възпитание, което принадлежи на родителите.   „Всеки един от нас като малък е получавал един или два шамара. Това по никакъв начин не ни е направило агресивни. Тук става въпрос за спазване на основните нравствени възпитателни норми в самото семейство”, коментира още митрополит Антоний.   Асоциация \"Родители\" излезе с позиция срещу позицията на Българската православна църква относно възможността родителите да могат да прилагат физически наказание на децата си.   „Много от политиките в България касаят и се отнасят до родителите. Това, което ние виждаме в новата национална стратегия е, че има предложение за цялостен подход за подкрепа на родителите. Имаме вече налице конкретика и смятаме, че тези текстове са едно добро обещание за това държавата най-сетне да има една цялостна политика за подкрепа на семействата, от която наистина имаме нужда”, коментира Мария Брестничка - координатор в „Националната мрежа за децата” пред \"Здравей, България\" на Нова телевизия.   Относно критиките от страна на Църквата за пълна забрана за физическо и психическо насилие над децата, Брестничка коментира, че 90% от родителите смятат, че физическото наказание не е ефективна възпитателна мярка.   „Когато стигнем до това защо тогава го използват, получаваме като отговор „Не зная какво друго да направя/ Кипна ми/ Падна ми пердето”. Т.е. тук въпросът е какво можем ние да направим, така че родителите да намерят алтернатива на телесното наказание, което спира моментното поведение, с което не сме съгласни, но в никакъв случай не учи детето на това какво всъщност трябва да се случва и как то да има себеконтрола да има поведението, което очакваме от него”.", "date": "2019.02.11", "title": "Митрополит Антоний: Църквата не насърчава шамарите"}
{"url": "http://epicenter.bg/article/I-Goranov-dade-pokazaniya-po-deloto-sreshtu-Petar-Moskov/175011/2/0", "text": "И министърът на финансите Владислав Горанов даде показания в Специализирания наказателен съд по делото за турските ваксини, което се води срещу неговия колега от втория кабинет на Борисов Петър Москов.   „Не мога да преценя, затова се води и това съдебно състезание. Има твърдение на прокуратурата за настъпила щета. Има граждански иск от страна на Министерство на здравеопазването с твърдение за настъпила щета. Оттам нататък само съдът може да прецени дали това е така или не“, заяви министърът на финансите Владислав Горанов в отговор на въпрос дали има настъпила вреда за държавата след случая на размяната на ваксини с Турция през 2015 година, за който има повдигнатото обвинение на бившия министър на здравеопазването Петър Москов.  От свидетелските показания на Горанов стана ясно, че самият той не е подписал взетото от Министерски съвет неприсъствено решение за ваксините, но с подписа си е одобрил финансовата обосновка към него.  „Аз първото решение не съм го подписал, може би съм бил в чужбина или не мие предявено за подпис, но съм подкрепил финансовата обосновка към него. След това има още две решения през 2015 година, които също са взети неприсъствено“, обясни той.  Финансовата обосновка има за цел да покаже дали ще сделката ще има въздействие върху държавния бюджет и респективно върху бюджета на Министерството на здравеопазването. „Видно от нея се твърди, че няма да се налагат допълнителни разходи и тя е одобрена“, подчерта Горанов.   Срещу бившия министър на здравеопазването Петър Москов е повдигнато обвинение заради приетите като дарение през 2015 г. от Министерството на здравеопазването на Турция 100 хил. дози ваксина за деца „Пентаксим – 0.5 мл.” и 100 хил. дози ваксина „Хепатит Б“ – „Еувакс Б“, които не са разрешени за употреба на територията на България. Според прокуратурата от действията на Москов тогава са настъпили вреди за българското здравно министерство в размер на 325 233,87 лв., но и неимуществени вреди, изразяващи се в недоверие на гражданите в дейността му. Срещу Москов е повдигнато и второ обвинение заради това, че през 2015 г. умишлено е улеснил сключване на неизгодна сделка за дарение на 5 000 000 дози ваксини „БЦЖ“.  Освен Москов обвиняеми по делото са още Адам Персенски, Любомир Димитров, Росен Алексиев и Юлияна Ценкова.    ", "date": "2019.02.11", "title": "И Горанов даде показания по делото срещу Петър Москов"}
{"url": "http://epicenter.bg/article/Ruskiyat-voenen-ministar-s-vnezapna-vizita-v-Turtsiya/175009/7/0", "text": "Руският министър на отбраната Сергей Шойгу ще направи неочаквано посещение в Анкара днес по покана на турския си колега Хулуси Акар, предаде турското издание „Дейли Сабах“. Според рускте медии посещението е работно. Посещението на Шойгу в Анкара ще се състои по покана на турската страна, отбелязва Анадолската агенция. Планира се Шойгу и Акар да обсъдят главно развитията в Сирия.  Визитата е неочаквана и непланирана. Очаква се двамата военни министри да обсъдят Сирия, и в частност северозападната провинция Идлиб. Визитата на Шойгу се случва три дни преди тристранната среща в Сочи, която ще се проведе на 14 февруари. Очаква се форумът в Сочи да бъде една от темите в разговорите на Шойгу и Акар. В руския град лидерите на Русия, Турция и Иран ще обсъдят войната в Сирия. Страната е в гражданска война от 2011 година. Само преди седмици американският президент Доналд Тръмп обяви, че изтегля американските въоръжени сили. Близо 2000 войници ще напуснат Сирия.  Анкара и Москва засилиха двустранното сътрудничество в редица области. Стратегическото партньорство се изразява не само в укрепване на икономическите връзки, но и военните такива.  ", "date": "2019.02.11", "title": "Руският военен министър с внезапна визита в Турция"}
{"url": "http://epicenter.bg/article/Orban--Ungariya-dava--36-000-za-treto-dete--ne-ni-tryabvat-migranti--a-razhdaemost-/175010/7/0", "text": "На младите двойки в Унгария ще бъдат предложени безлихвени кредити в размер на 10 милиона форинта (36 000 долара), които ще бъдат опростени, ако те имат три деца.   Унгарските жени, които имат четири или повече деца, ще бъдат освободени от плащане на данък върху доходите.   Тези плановете за увеличаване на раждаемостта обяви унгарският премиер Виктор Орбан, информира ВВС. Той подчерта, че това е начин да се защити бъдещето на Унгария, без да зависи от имиграцията на мюсюлмани.   Населението на Унгария се топи с 32 000 души на година, а жените там имат по-малко деца от средното за Европа.   Орбан каза още, че „за Запада“ отговорът на намаляващата раждаемост в Европа бил имиграцията: „За всяко изчезнало дете трябва да има някой, който да дойде, а след това цифрите ще са наред. Унгарците мислят по различен начин. Не се нуждаем от цифри, нуждаем се от унгарски деца“.   Речта му, в която той обяви план от седем точки за увеличаване на раждаемостта, събра много аплодисменти. Предвиждат се още: Разкриване на нови 21 000 места в детските градини през следващите три години. Допълнителни 2,5 млн. долара ще бъдат изразходвани за здравната система на страната. Субсидии за закупуване на жилища. Държавна подкрепа за купувачите на седемместни превозни средства.    „Това е отговорът за унгарците, а не имиграцията“, категоричен беше премиерът, на фона на хилядите протестиращи, които се събраха на демонстрация в Будапеща с искане за оставката му, съобщи БГНЕС.   Активните протести срещу управлението на Орбан продължават вече няколко месеца. Част от тях са заради авторитарния стил на управление на премиера, който според недоволните поставя в зависимост съдебната система.   Други протестират срещу т.нар. „закон за робството“. Влезлите в сила поправки в трудовия кодекс на страната позволяват на работодателите да изискват между 250 и 400 извънредни часа труд годишно от служителите си, а заплащането за допълнителните часове да се просрочва до 3 години.   Премиерът твърди, че зад голяма част от недоволството срещу неговото управление стоят интересите на милиардера Джордж Сорос, а промените в трудовия кодекс са от полза за икономиката и самите работници. ", "date": "2019.02.11", "title": "Орбан: Унгария дава $36 000 за трето дете, не ни трябват мигранти, а раждаемост!"}
{"url": "http://epicenter.bg/article/-quot-Liga-quot--pecheli-regionalni-izbori-v-Italiya--no-Dvizhenie--quot-Pet-zvezdi-quot--gubi-inertsiya/175020/7/0", "text": "Крайнодясната партия \"Лига\" постигна вчера победа на регионални избори в Италия, смятани за тест преди изборите за Европейски парламент през пролетта, съобщи Франс прес.  \"Лига\", която управлява Италия заедно с антисистемното Движение \"Пет звезди\", но води предизборна кампания срещу коалиционните си партньори в Абруцо, спечели 28 процента от гласовете в тази централна област и така удвои резултата си от парламентарните избори през март 2018 г., сочат данни на министерството на вътрешните работи.  Дясната коалиция, включваща \"Лига\", формацията на Силвио Берлускони \"Напред Италия\" и малката крайнодясна партия \"Италиански братя\", получи вчера общо 48 процента от гласовете.  Консервативният кандидат Марко Марсилио, подкрепен от дясната коалиция, бе избран за областен управител, съобщи ДПА.  Движение \"Пет звезди\", което стана първа политическа сила в Италия с 32 процента от вота през март, вчера получи само 19 на сто от гласовете и се нареди на трето място след лявоцентристката опозиция, която включва Демократическата партия (31 процента).  Анализатори смятат, че ако лидерът на \"Лигата\" Матео Салвини затвърди успеха си и на изборите за Европейски парламент, може да се изкуши да се откъсне от коалиционния си партньор \"Пет звезди\" и да предизвика нови парламентарни избори в Италия.    ", "date": "2019.02.11", "title": "\"Лига\" на Матео Салвини печели регионални избори в Италия, \"Пет звезди\" губи инерция"}
{"url": "http://epicenter.bg/article/Frantsiya-vaorazhava-Avstraliya-s-podvodnitsi-za-50-mlrd--dolara/175031/7/0", "text": "Австралия подписа договор за 50 млрд. австралийски долара (около 35,5 млрд. щатски долара) с френската компания Naval Group (преди DCNS) за строежа на 12 подводници клас Attack, предаде Sputnik.   \"Подписването на договора е ключов момент за страната. Подводниците ще спомогнат за гарантирането на сигурността и просперитета на Австралия в следващите десетилетия и ще задълбочат отношенията, свързани с отбраната, между Австралия и Франция\", изтъкна австралийският министър на отбраната Кристофър Пайн.   От своя страна премиерът Скот Морисън подчерта на страницата си в Туитър, че \"споразумението ще разкрие близо 2 800 работни места за австралийците, ще допринесе за гарантирането на сигурността на страната и ще осигури безопасност на австралийците.\"   HMAS Attack е първата подводница от серията, основана на модел Shortfin Barracuda Block 1A. Производството й ще започне през 2030 г.   Подводниците от клас Attack са важна част от Националния план за морско строителство, за който са предвидени 90 млрд. австралийски долара (63.8 млрд. щатски долара).   Програмата предвижда в Австралия да се построят 54 военни кораба, за да се изпълнят стратегическите изисквания, заложени в Бялата книга за отбраната от 2016 г.     HMAS Attack е първата подводница от серията, основана на модел Shortfin Barracuda Block 1A. Производството й ще започне през 2030 г.   Подводниците от клас Attack са важна част от Националния план за морско строителство, за който са предвидени 90 млрд. австралийски долара (63.8 млрд. щатски долара).   Програмата предвижда в Австралия да се построят 54 военни кораба, за да се изпълнят стратегическите изисквания, заложени в Бялата книга за отбраната от 2016 г.  ", "date": "2019.02.11", "title": "Франция въоръжава Австралия с подводници за 50 млрд. долара"}
{"url": "http://epicenter.bg/article/Ruski--quot-Buhal-quot--dokarva-vraga-do-povrashtane/175035/7/0", "text": "Новата руска оръжейна система \"Филин\" (\"Бухал\") е била изпитана на борда на кораби на руските военноморски сили, предаде австралийската телевизия 9news.  Флагманите \"Адмирал Горшков\" и \"Адмирал Касатонов\" бяха първите плавателни съдове, които изпробваха новото въоръжение. По време на експеримента \"Бухалът\" е изстрелвал лъчи, които са имали двоен ефект. Те предизвиквали световъртеж, замаяност, гадене и повръщане.  Освен това \"куршумите\" изваждали от строя не само жива сила, но и техника. \"Поразените от \"Филин\" системи за нощно виждане, радари, сонари и противотанкови ракети не са могли да бъдат активирани\", допълни медията от Канбера.    ", "date": "2019.02.11", "title": "Руски \"Бухал\" докарва врага до повръщане"}
{"url": "http://epicenter.bg/article/Shofyor-na-inkaso-avtomobil-zadigna-1-mln--evro-v-Parizh/175036/7/0", "text": "Шофьор на инкасо автомобил изчезна днес край Париж заедно с около един милион евро, предаде АФП, като се позова на съобщение на френската полиция.   Мъжът спрял автомобила пред офис на „Уестърн Юнион“ в Обервилие - северно предградие на френската столица, в който влезли двамата му колеги. Когато те излезли навън, видели, че бронираният ван и 28-годишният му шофьор са изчезнали безследно.   Автомобилът бил открит скоро след това на няколко пресечки с широко отворени врати. Но беглецът и парите липсвали. По случая е образувано разследване.   Последният подобен голям обир датира от ноември 2009 г., когато служител на инкасо фирма открадна 11,5 милиона евро в брой в Лион. Седмица по-късно той бе заловен, припомня БНР.", "date": "2019.02.11", "title": "Шофьор на инкасо автомобил задигна 1 млн. евро в Париж"}
{"url": "http://epicenter.bg/article/Donald-Tramp--Az-rabotya-nay-mnogo-ot-vsichki-prezidenti-na-SASht/175041/7/0", "text": "Аз работя най-много от всички лидери на нашата страна, заяви Доналд Тръмп, предаде Би Би Си, цитирана от Новини.бг Американският държавен глава реагира в Twitter на публикуван от журналисти негов работен график. Според редица издания Тръмп е прекарал 50% от трудодните от 4 до 7 февруари в работа над документи.  \"Аз съм най-трудещият се стопанин на Белия дом от създаването на САЩ. Работя почти денонощно, защото ми се налага да разчиствам бардака, който ми остави Барак Обама\", допълни той в системата за микроблогове.", "date": "2019.02.11", "title": "Доналд Тръмп: Аз работя най-много от всички президенти на САЩ"}
{"url": "http://epicenter.bg/article/Rusiya-probno-shte-se-izklyuchi-ot-internet-kato-chast-ot-podgotovka-za-badeshta-kibervoyna/175042/7/0", "text": "Русия планира за кратко да се изключи от интернет като част от подготовка за бъдеща кибервойна, предаде Би Би Си, съобщи БНР. Тестът означава, че данните, преминаващи между руски граждани и организации в рамките на страната се запазва, но не и на международно ниво.   Закон за техническите промени, необходими за независимо опериране, бе внесен в руския парламент миналата година.   Тестът предстои преди 1 април, но точна дата не е известна.   Проектозаконът, наречен „Национална програма за дигитална икономика“, изисква от интернет доставичиците да осигурят връзка в случай на атака на чужди сили с цел изолиране на страната онлайн.   НАТО и съюзниците й са заплашвали Русия заради кибератаки и друга онлайн намеса, за която често е обвинявана Москва.   Мерките, заложени в закона, включват създаване на собствена руска система за имена на домейните, така че работата на интернет да продължи при липса на връзка с базирани в чужбина сървъри. ", "date": "2019.02.11", "title": "Русия пробно ще се изключи от интернет като част от подготовка за бъдеща кибервойна"}
{"url": "http://epicenter.bg/article/Evropeyskite-izbori-razdelyat-Merkel-i-Makron/175046/7/0", "text": "Меркел и Макрон възнамеряваха заедно да се появят на Мюнхенската конференция по сигурността на 16 февруари.  Сега обаче Макрон отказа участие във форума. Този факт заедно  с хаоса около френското гласуване на европейската директива за газа и газопровода Северен поток -2 поставя въпроса защо отношенията между Франция и Германия сякаш скърцат.  Нали канцлерката и френският президент бяха на симпатичните снимки по повод 100-годишнината от края на Първата световна война и на 22 януари в Аахен сключиха нов френско-германски договор за приятелство. Експерти и правителствени представители обясняват разминаванията преди всичко с европейските избори в края на май. Но не само.  Меркел побърза да успокои: „Въпреки че преди няколко дни президентът каза, че няма да присъства в Мюнхен, ще има много общи срещи, на които ще можете да се уверите, че духът на договора от Аахен е жив.“ Френският експерт от фондация „Наука и политика“, Роня Кемпин, е на друго мнение: “В момента Макрон е изключително зает с вътрешната политика.“ Вместо, както първоначално бе планирано, да се влезе в една поляризираща кампания „за и против ЕС“ за изборите през май, сега Макрон залага изцяло на вътрешната политика и диалога с гражданите. В отговор на протестите на „жълтите жилетки“ Макрон пътува из Франция за „голям дебат“. „Една реч в Мюнхен ще му донесе малко позитиви във вътрешно-политически план“, обяснява Кемпин отказа на френския президент.  Ключови немски проекти като европейската перспектива за Западните Балкани също обаче не се вписват в настоящата концепция на Макрон. Според европейски дипломат това е така заради страха, че това може да засили националистическите сили за европейския вот. Това обяснява и неговата съпротива срещу приемането на България и Румъния в Шенгенското простраство, което четирите страни от Вишеград отново поставиха на срещата с Меркел в четвъртък (б. Ред. - 7 февруари). Напредък може да има едва след европейските избори. Меркел и Макрон се разминават и без това и по въпроса дали само един от шпитценкандидатите на европейските избори може да стане председател на Европейската комисия. За евроизборите неговото движение „Напред“ се съюзи с групата на либералите АЛДЕ. „Към всичко това идва и фактът, че Макрон е ядосан“, смята Кемпин. Става дума за спора относно контрола върху износа на оръжие. Федералното правителство на Германия преустанови износа си за Саудитска Арабия веднага след убийството на журналиста Джамал Хашоги без да информира Франция – въпреки че в договора от Аахен специално е отбелязано „при общи проекти да се развива общ подход за оръжейния износ“. Причината: ГСДП блокира по-либералното отношение на правителството, на което обаче Макрон държи като основа за планираните общи оръжейни проекти. Ядосан, той определи стопирането на немския износ за Саудитска Арабия като „наивно“.  Почти същото се случи по отношение на дигиталния данък, за чието реформиране финансовият министър Олаф Шолц нападна колегата си Брюно Льо Мер, според информация на френски дипломати – отново без предупреждение. Германското правителство е упреквано също така, че не е откликнало достатъчно на европейския план на Макрон, смятат в Париж. Меркел отхвърля обвиненията с аргументите, че основната съпротива е дошла от държавите от Северна и Източна Европа, а Германия по-скоро е спомогнала поне някои от идеите на Макрон да бъдат реализирани.  „Вероятно по темата Северен поток -2 Макрон е искал просто да покаже веднъж, че не е „пуделът на немците“, смята Кемпин. Това също може да му помогне в европейските избори. Според Париж отношението на Макрон не би могло да изненада Меркел, тъй като той многократно е изрязявал резервите си по темата и отдавна изпитва неприязън към Русия.  Кемпин обръща внимание на факта, че още по време на президентскта си кампания Макрон обвини Москва, че създава настроения в подкрепа на дяснорадикалния Национален фронт и против него. Сега френското правителство приписва на Русия целенасочена подкрепа за протестите на „жълтите жилетки“.  „От гледна точка на раздразнението изглежда много примамливо, Русия да бъде „ужилена“ в дебата за Северен поток – 2“, споделя пред Ройтерс европейски дипломат.  Но както от страна на френското, така и на германското правителство се подчертава, че различията не бива да бъдат преекспонирани. „И двете знаят, че само заедно могат да тласнат Европа напред“, смятат френски дипломати. По този начин се обръща внимание, че вече съществува обща немско-френска инициатива за реформа на европейското конкурентно право. Смята се, че „след европейските избори картината отново ще изглежда съвсем различна“. А че и сега функционира, когато се наложи, показа намереният в Брюксел консенсус за газопровода. Основата за това бе немско-френското предложение.  Автори: Андреас Ринке и Жан-Батист Вей ", "date": "2019.02.11", "title": "Европейските избори разделят Меркел и Макрон"}
{"url": "http://epicenter.bg/article/AFP--Zaradi-Brekzit-shte-postradat-600-000-rabotni-mesta-po-sveta--Germaniya-shte-bade-nay-oshtetena/175051/7/0", "text": "Излизането на Великобритания от Европейския съюз без споразумение би могло да изложи на риск 600 000 работни места по целия свят, като Германия ще бъде засегната най-силно, сочи проучване, цитирано от АФП.       Анализатори от германския икономически институт IWH в Хале, изследваха какво може да се случи, ако вносът на Обединеното кралство от останалата част на ЕС спадне с 25% след Брекзит без сделка.   Те смятат, че в този случай ще бъдат застрашени около 103 000 работни места в Германия (най-голямата европейска икономика) и 50 000 във Франция.   \"Негативният ефект от Брекзит не означава непременно, че ще бъдат уволнени работници\", отбелязват икономистите от IWH и допълват: \"Като се има предвид липсата на квалифицирана работна ръка в редица развити икономики, фирмите биха могли също така да се опитат да запазят персонала чрез намаляване на работните часове, или чрез отваряне към нови пазари\".     Все още не е сигурно дали Великобритания ще постигне споразумение с ЕС преди официалната дата за напускане на съюза на 29-и март, след като през миналия месец огромно мнозинство от британските депутати гласуваха противи договореното от премиера Тереза ​​Мей споразумение с  Брюксел.     \"Твърдо\" напускане на ЕС без сделка би довело до въвеждане на гранични мита и до проблеми в световните вериги за доставки, посочи Оливър Холтемьолер, който е съавтор на проучването на IWH.     Анализаторите от икономическия институт се фокусират единствено върху търговията със стоки и услуги, като не отчитат другите възможни негативни въздействия от Брекзит, включващи промени в инвестиционните потоци.   Те отбелязват,  че \"тъй като пазарите в цял свят са свързани, доставчиците, базирани извън Европейския съюз, също ще бъдат засегнати от Брекзит без сделка\".     Според проучването на IWH в рамките на 27-те останали държави-членки на ЕС ще бъдат изложени на риск около 180 000 служители във фирми, които директно изнасят за Обединеното кралство.   Но още 433 000 работни места в ЕС и по целия свят могат да бъдат засегнати, тъй като техните работодатели продават на компании, които от своя страна изнасят за Великобритания.   В тази връзка IWH изчислява, че при Брекзит без сделка могат да пострадат около 60 000 работни места в Китай и 3 хиляди в Япония.   В също проучване се прогнозира, че в Обединеното кралство има около 12 хиляди работни места, зависещи от снабдяването със суровини за продукти от страна на фирми от ЕС, които след това продават произведените стоки във Великобритания.   Изследователската компания Cambridge Econometrics обаче направи подобно проучване в началото на миналата година, според което ще бъдат изложени на риск цели 500 000 британски работни места, ако няма Брекзит сделка.     Изследването на IWH отчита, че в Германия най-силно засегната ще бъде автомобилна индустрия, където ще бъдат изложени на риск около 15 хиляди работни места, като много от тях са във завода на Фолксваген във Волфсбург и в завода на БМВ в Динголфинг. От друга страна, секторът на услугите във Франция ще бъде най-силно засегнат при Брекзит без сделка, установи проучването на IWH.  ", "date": "2019.02.11", "title": "АФП: Заради Брекзит ще пострадат 600 000 работни места по света, Германия ще бъде най-ощетена"}
{"url": "http://epicenter.bg/article/Virdzhiniya-Ulf-ot-parvo-litse/175030/6/0", "text": "За първи път на български език издателство „Ентусиаст“ публикува дневниците на една от най-изтъкнатите фигури в литературата на модернизма на XX век – Вирджиния Улф. С „Дневникът на една писателка“, част от луксозната поредица Enthusiast Vintage, почитателите на Улф ще открият истинското ѝ лице, ще се докоснат до най-съкровените ѝ мисли и ще се запознаят отблизо с личността, която стои зад романите „Мисис Далауей, „Към фара“ и др. Есетата, разказите, статиите и романите на Вирджиния Улф се смятат за основата на съвременния феминизъм. Творбите ѝ, преведени на повече от 50 езика в целия свят, са източник на вдъхновение за създаването на множество пиеси, романи и филми.    Според някои, включително и според Куентин Бел, племенника на Вирджиния Улф, нейният дневник е последното от големите ѝ произведения. И все пак, макар да е богато и увлекателно четиво, той е много различен по характер от нейните романи и есета. Тук не бива да очакваме онази обмисляна и премисляна до съвършенство проза, която познаваме от белетристичните творби на Вирджиния Улф. Тя пише дневника си бързо, „по-бързо и от най-бързата пишеща машина“, без да спре да се замисли, а думите „препускат безобразно по страниците“, както сама споделя. Улф започва редовно да води дневника от 1915 г., когато е на 33-годишна възраст, и продължава до 1941 г. Последната записка е датирана четири дни преди смъртта ѝ, след която оставя труд от 26 тома, изписани на ръка. Както е обичайно, писателката използва дневника си отчасти, за да сподели своите ежедневни занимания и откровените си размисли за хората, живота и Вселената. Но го използва също така и по свой, индивидуален начин като писател и творец. В него тя общува със себе си за книгите, които пише, както и за творбите, които има намерение да създаде. Всичко значимо за нейните произведения се съдържа в тези дневници – от първия замисъл до писането и пренаписването им. Нейният съпруг Ленард Улф е този, който редактира текстовете и ги публикува 10 години след смъртта ѝ. Той пояснява, че е причината да не го направи по-рано, е фактът, че написаното е твърде лично, за да бъде издадено изцяло приживе на много от споменатите в него хора. „Дневникът на една писателка“ хвърля светлина върху намеренията, темите и методите на Вирджиния Улф като писател. Изданието създава необичайна психологическа картина на едно творчество, погледнато отвътре. С помощта на книгата читателите на Улф по-добре ще разберат не само нейните герои, но и самата нея, нейните мечти, вълнения и решения. Включително и най-фаталното – това сама да сложи край на живота си.    Вирджиния Улф е британска писателка, смятана за една от най-изтъкнатите фигури на литературата на модернизма във Великобритания през XX век. Между Първата и Втората световна война Вирджиния Улф заема специално място в лондонското литературно общество и е член на Кръга Блумсбъри. Есетата, разказите, статиите и романите на Вирджиния Улф се смятат за основата на съвременния феминизъм. Творбите ѝ, преведени на повече от 50 езика в целия свят, са източник на вдъхновение за създаването на множество пиеси, романи и филми.   ___", "date": "2019.02.11", "title": "Вирджиния Улф от първо лице"}
{"url": "http://epicenter.bg/article/Prezidentat-Petar-Stoyanov-podnese-buket-na-saprugata-si-za--Balgariya-prez-stakloto-na-vremeto-/174949/6/0", "text": "С класическа музика, изпълнена на електронни инструменти от трио „Хипнотик“, бяло сладко и бабини банички бе открита фотоизложбата „България през стъклото на времето“, организирана от фондация „Ценности“ и нейният председател Антонина Стоянова в Националната галерия Квадрат 500. Изключителен спомоществувател на експозицията е бизнесдамата Нели Беширова.   Причудливото на пръв поглед съчетание между съвременни технологии, музика и национални гозби е търсено и оправдано, защото проектът елегантно и ненатрапчиво съчетава фотоси със сюжети от българския бит от края на 19-и и началото на 20-и век с родова история, преминала през различни епохи и държави и акостирала в нашата съвременност.      Историята на стъклените плаки, залегнали в основата на изложбата, е готов сюжет за игрален филм: Марко Близнаков от Стара Загора е изпратен да специализира пристанищно дело в Триест от княз Фердинанд, след като е завършил инженерни науки в Гент, Белгия. Там се влюбва в състоятелната италианка Петронила Венециани, която го придружава в Бургас, докато той участва в изграждането на местния порт. Там се раждат две от децата им.   Семейството се връща в Триест, където във вила „Венециани“ живеят заедно с фамилията на прочутия писател Итало Звево, женен за сестрата на Петронила – Ливия. Двамата баджанаци отварят клон на фабриката на тъста си в Англия, където се запознават с един от създателите на модерния роман Джейм Джойс. Канят го в Триест. Той остава там 11 години и този период се смята за най-плодотворния в творчеството му – започва да пише знаковия си роман „Одисей“, издава „Портрет на художника като млад“ и… преподава английски на две от дъщерите на Марко Близнаков.   Българинът става почетен консул на родината си в Италия и поръчва стъклени плаки (предшественици на диапозитива), за да изнася с тях сказки за красотите на България и нейния бит. Те се пазят в семейство Близнаков като родова реликва, синът му Никола – също почетен консул, продължава традицията, а неговата дъщеря Надежда, решава да ги дари на отечеството на своите предци. Ирина Дилкова, бизнесдама и журналистка, свързва г-жа Близнаков с Антонина Стоянова (първа дама през 1999 година).    Цели 20 години стъклените плаки очакват своята среща с българската публика. Моментът настъпва, когато известният фотограф Иво Хаджимишев предлага да ги дигитализира. Така съвременните технологии целуват старинните кадри.   Режисьорката Милена Кънева, автор на награждавани документални творби, заминава с Ирина Дилкова за Италия за кратко интервю с дарителката Надежда Близнаков, но 95-годишната дама изважда такива изумителни спомени от раклата на родовата памет, че кратката версия на филма „Съкровище в сърцето“  става 20 минути. Лентата ще се прожектира непрекъснато по време на изложбата чак до закриването й на 7 април и е част от дългосрочен проект за пълнометражна творба.   Историята, подобна на приказка, привлече за откриването на изложбата в Зала 19 на Националната галерия Квадрат 500 стотици почитатели на автентичното и българското, сред които  президентът Петър Стоянов, експремиерът Филип Димитров,  бившият вицепремиер Даниела Бобева, посланикът на Италия в България Стефано Балди и бъдещият посланик на страната ни в Рим Тодор Стоянов, настоящ заместник-министър на външните работи.   Почетни гости бяха трите дъщери на Надежда Близнаков – графините Даниела, Кристина и Николета ди Микели Витури, пристигнали специално за събитието от Италия      Кураторът д-р Райна Дамяни, водеща на предаването за култура по Дарик радио „В часа на синята мъгла“,  е преплела в изложбата старинен полъх с присъствието на оригинали на стъклените плаки, предоставен от Иво Хаджимишев, германски фотоапарат, подобен на онзи, с който са били заснети,  дигитализираните от него изображения и отпечатаните върху текстил „обвивки“ на диапозитивите – дипломатически грами, съобщения на световни агенции, свързани с България от 20-те и 30-те години на 20-и век.    Директорът на Националната художествена галерия и Квадрат 500 Яра Бубнова откри изложбата „България през стъклото на времето“, подчертавайки  художествената и историческа стойност на артефактите в нея.   Председателят на фондация „Ценности“ Антонина Стоянова благодари на екипа, осъществил проекта, на дарителите семейство Близнаков, и заяви: „От деня, в който се роди идеята за нея, ние искахме тази изложба да е нестандартна като замисъл, новаторска като концепция и съвременна като реализация. Надявам се чрез необичайните експонати, макар и само за час, всички ние да отправим поглед назад към едно време, което понякога  сякаш забравяме, но което би могло да бъде богат извор за самочувствието ни на българи“.   Президентът Стоянов поднесе на съпругата си огромен букет, който дъщеря им Теофана и синът Стефан са поръчали за тържествения повод на майка си.   Със специална благодарност към спомоществувателя на изложбата Антонина Стоянова даде думата на бизнесдамата Нели Беширова. В емоционалното си слово тя благодари за привилегията да помогне за връщането на тази светиня в България и подчерта, че „трябва да помним миналото си, за да имаме бъдеще“.   Нели Беширова е известна не само със сериозното си присъствие в българската енергетика, но и с щедрото си сърце. Тя е виден меценат и съпродуцент на успешния филм „12 А“, спонсор на автомобилния състезател Григор Григоров и на волейболен отбор, автор е на детската книжка „Умно дете си ти, Тино“, публикувана в сътрудничество в УНИЦЕФ и на епистоларния роман „Любов и его“, издаден от „Български писател“. Член е на международния ПЕН-клуб.    Не по-малко разчувстващи бяха думите на Даниела ди Микели Витури, една от дъщерите на Надежда Близнаков, която призна, че малко преди да тръгне за София е заснела видео с майка си, която казва „Щастлива съм, че доживях до 95, за да мога пак да говоря за България“.   Всички присъстващи с интерес изгледаха филма „Съкровище в сърцето“, а след това дълго споделяха впечатления от изложбата и от наситените с информация пояснителни текстове към снимките, написани от консултанта на проекта, етнолога Анелия Милушева.   Събитието на фондация „Ценности“ в  Зала 19 на Квадрат 500 събра на чаша вино „Орбелус“, предоставено от „Грейп сентрал“, под ромона на рояла на Петко Мюфтиев-Петручио,  почетният консул на България в Конго и главен двигател на Българската гайдарска асоциация Теодора Игнатова, Ирина Йорданова от КРИБ, общински съветник от София, астрологът Светлана Тилкова-Алена, Педя човек-лакът брада Слава Рачева, Богдана Карадочева и Стефан Димитров, актрисата и поетеса Ана-Мария Гюзелева, тв водещата Искра Ангелова, политическият анализатор Алекс Алексиев, арх. Стефан Добрев, почти целият състав на италианското посолство и представители на италиански институции у нас, интелектуалци, журналисти и ценители.      ", "date": "2019.02.11", "title": "Петър Стоянов поднесе букет на съпругата си от техните деца за  „България през стъклото на времето“"}
{"url": "http://epicenter.bg/article/Za-parvi-pat--Film-za-legendarniya-top-politsay-Geshev-tragva-po-ekranite/175055/6/0", "text": "  Филмът на Васил Барков „Гешев“ ще възбуди духовете. Това е вън от всякакво съмнение.   И тъй като чакам появата му от три години и съм в течение на всички трудности около реализацията му, съм щастлив , че той вече е факт и може да се гледа, обсъжда и осмисля както от специалисти и киномани, така и от обикновени зрители.   Ще отбележа дебело, че респектира и впечатлява желанието на екипа – сценаристът Марин Дамянов, операторът Красимир Андонов, композиторът Калин Николов и продуцентът Пенко Русев , да бъде максимално обективен, точен и пунктуален при поднасяне на фактите около биографията, дейността и личността на Никола Христов Гешев, за когото със сигурност знаем само рождената му дата – 13/26  април 1896 г., но не и кога и къде е починал.   Недоумението ми от бавната работа по реализацията на  проекта се изясни след като видях с каква огромна  проучвателна работа са се занимавали хората на  Барков. Той е добър профгесионалист, познат от игралните филми „Славата на България“ (2004), „Кратка история“ (2006) и „Последното пътуване“ (2008), както и от продукции на тв СКАТ като „Д – р Кръстьо Раковски – държавник, политик , дипломат“ от 21 март 2015 г.   Животът на Гешев е възстановен с педантична точност от рождението му, съвпаднало с възстановяване на отношенията ни с Русия  - 2 февруари 1896 г.и с коронацията на Николай II за руски император – 9 май с.г., следването му в Рим, където не успява да завърши право, връщането му в София и постъпването му в полицията.   Всъщност делото на Гешев е пряко обвързано с работата му като полицай – това е и смисълът на живота му.   И все пак ми бе любопитно да видя заповедта му за назначаване на работа – под № 288 от 1 август 1925 г.на длъжността „агент V категория“ до израстването му като шеф на Отдел „А“  -  политическата полиция, свързано и с чувствителното увеличение на заплатата му до 5610 лева, считано  от 15 декември 1941 г.   С интерес слушах завещанието на майка му – Райна Гешева, от 21 декември 1926 г. и доклада му от 12 юни 1930 г., за една от неговите първи успешни акции – залавянето на два сандъка  - с машина за печатане и листовки с нелегална литература, намерени в дома на Димитър Братанов.   След нея са  и най-крупните му успехи – обезвреждането на ЦВК на БРП (к) на 8 април 1942 г., както и залавянето на групата на Александър Пеев, известна като „Боевой“ на 15 април 1943 г.   Постепенно , неусетно и съвсем естествено започна да се разкрива сложния и противоречив образ на този суперполицай. Човек интелигентен, взискателен, упорит, встрастен в работата си, който до 1944 г. няма личен живот и все пак намира време за съпруга – Веселина ,  с която изживява кратък, но страстен романс в навечерието на преврата от 9 септември 1944 г.   Сценарист, продуцент и режисьор са търсили най- адекватния подход към разкриването на личността на Гешев.   Първоначалният вариант на сценария – с двама спорещи – единият , от които лансира всеизвестните факти, а другият набляга на мълвите и легендите – отпада. Търси се комплексният подход. Залага се на езика на документите, на документалните кинокадри, на интервюта с интересни събеседници, които внасят допълнителна яснота към живота и делото на Гешев, а в добавка са използвани и игрални сцени, режисирани с вещина от Васил Барков, в които с тежката и неблагодарна задача да изиграе прочутия полицай се заема продуцентът Пенко Русев.   Разбрах, че това е било режисьорско хрумване, което се оказва колкото дръзко и хазартно, толкова и плодотворно.   Пенко Русев не крие, че ключът към образа на Гешев се явява неговият клетвен лист, който попълва при постъпването си на работа в полицията на 1 август 1925 г.,  пазен като реликва , подпечатан , но и с подписа на осъществилия клетвата протойерей Д.Василев, стриктно спазващ основната си задача - да пази сигурността на царя и родината .   Русев се стреми да разкрие сложността и многообразието на Гешев, да изтъкне силата на характера му ,неговата воля, но също професионализъм, галантност, когато е необходима – при разпита на госпожа Леви – Александрова – Свилена Врангова, на която поднася цветя за рождения й ден, при стартиралата интимна връзка с Веселина Гешева – Веселина Господинова, с която танцува пълен със страст и копнеж танц, неконформизъм, нежелание да му се месят в работата отговорни фактори  - разказана е – от сина на Кирил Милев  – д – р Росен Милев  прелюбопитната история, при която министъра на търговията, промишлеността и труда  Никола Захариев измъква от ареста баща му инж.Кирил Милев, което предизвиква гнева на полицая, тъй като инцидентът е станал в негово отсъствие и с какви усилия след преврата на 9 септември инженерът се мъчи да спаси с риск от провал на своята кариера благодетеля си и как това се оказва невъзможно…   Гешев е разкрит в неговата пълнота и дълбочина като човек и професионалист, с неговите качества и привички – да се вози до работното си място в трамвай и без охрана, да не търпи вмешателство в делата си и да не се обвързва политически през всичките 19 години, в които работи в Дирекция на полицията.   Сравнявах работата на Пенко Русев с постигнатото преди него. Има добри постижения при изграждането образа на Гешев  - при това в сериозни продукции от големи актьори, от които най – малкото очакваме да ги видим в подобно амплоа.   Споменавам Васил Михайлов – „Петимата от РМС“ (1977) на Владислав Икономов и Георги Георгиев – Гец в „Сами сред вълци“ (1979) на Зако Хеския.   Смятам, че Пенко Русев се доближава до класическата матрица, оставена от Георги Черкелов – Велински – Гешев от популярния сериал „На всеки километър“ (1969 – 1972) на Неделчо Чернев и Любомир Шарланджиев и това е като че ли най – големият комплимент, който може да се отправи за неговата творческа дейност.   Допадна ми подборът и интервютата с поканените участници – не се прекалява с броя им, а и всеки от тях – акад. Георги Марков, Анна Гешева, внучката на брата на Никола Гешев – Емануил – тя произнася и съкровената фраза на финала – „Смятам, че не са заслужавали (братя Гешеви   - б.м.) съдбата си!“, доктор Росен Милев, Иван Бутовски – откроява някакъв важен щрих към портрета на Гешев, казва нещо важно, смислено и ценно, което обогатява представата ни за него.   Освен всичко друго, във филма има кадри, снимани от морския бряг в Одеса – те всъщност представят изгнаника Гешев, както и от малко познатата, да не кажа неизвестна творба за родните подводничари, снимана в някогашен СССР  „Сириус – звездата на братството“ (1984) на реж.Андрей Доброволский.   „Гешев“ на Васил Барков приключва логично с прекратяването на разработката „Овен“ на 30 август – 1 септември 1960 г. ДС не успява да си изпълни задачата – да разкрие и залови Никола Гешев и да го върне в България, където го чака смъртна присъда , издадена вече от Народния съд и където неговите роднини са малтретирани, въдворявани и преследвани без всякакво законно основание.   Продуцент, консултанти – доц. Любомир Христов, проф. Дочо Боджаков, Константин Бонев  и режисьор играят на сигурно – поднасят последния важен за повествованието документ – ясно е, че са работили ползотворно с ДА „Архиви“ и с Комисията по разкриване досиетата, въпреки че са можели поне да отбележат, че финансиране за издирването му се осигурява чак до 1979 г. Пазят се от произволни трактовки и волни интерпретации за съдбата му след 9 септември 1944 г.   Съгласни са обаче, че се измъква жив от България с мотопед , успява да пресече невредим турската граница и дори е забелязан в истанбулско кафене на следващата година. Цитира се признание на монсеньор  Георги  Алдъров  и Павел Павлов, че Ванче Михайлов го е приютил  в Рим за два дни – тоест разчита се на достоверни , проверени факти и данни.   Каква е бъдещата съдба на Гешев авторите на филма отказват да гадаят. Ясно е, че не приемат утвърденото напоследък схващане, че умира в Мюнхен през 1984 г. и не го лансират публично. Това означава само едно – но то е вече моя хипотеза, че Гешев от Турция е прихванат и продължава да сътрудничи на една от победителките във Втората световна война.   Защо да не е последвал съдбата на фелдмаршал Фридрих Паулус например? Имал е с какво да впечатли колегите си от КГБ – напуска България с два куфара, пълни с документи и микрофилми, а и с толкова тайни за тогавашните ни управници, вкл.Трайчо Костов и Тодор Живков.   Защо да се учудваме, че първият е обесен на 16 декември 1949 г., а вторият бе толкова послушен пред Москва между 2 април 1956 и 10 ноември 1989 г.?   Пенко Русев и Васил Барков са си свършили добре работата. Новите изследователи и търсачи на скрити тайни  за родния полицай №1 ще са им благодарни, тъй като са осигурили солиден фундамент, от който може да се продължи напред в толкова трудната и привлекателна тема „Никола Гешев“.   А това не е никак малко, нали?", "date": "2019.02.11", "title": "За първи път! Филм за легендарния топ полицай Гешев тръгва по екраните"}
{"url": "http://epicenter.bg/article/Prof--Lyudmil-Georgiev--Balgarskata-shizofreniya-naistina-e-unikalna--Nyama-spasenie--da-znaete-/175018/11/0", "text": "  В началото да споделя в обобщен вид резултатите от моя социално-психологически експеримент-протест: \"Подкрепа за Елена Йончева\":   Преди около две седмици моята статия \"Аз подкрепям Елена Йончева\" имаше около 50 000 прочитания и близо 5 000 харесвания - прекрасна почва за полеви естествен експеримент, за да видя колко от тези хора реално ще изразят подкрепата си за Елена Йончева срещу сградата на Народното събрание.   Протестът беше обявен за дните 06.02 (сряда), 07.02. (четвъртък), 08.02. (петък), 09.02. (събота) и 10.02. (неделя) от 11.00 часа пред паметника на \"Цар Освободител\". Умишлено вкарах три работни и два почивни дни, за да проверя има ли разлика в евентуалната активност на иначе онези 5 000 \"лайквания\" - повтарям, мен не ме интересуваше масовостта, а само това какъв процент от активните, които са харесали виртуално моята позиция, ще имат куража да я заявят и публично като присъствие.   Статистически би трябвало на този протест-подкрепа да дойдат поне между 30 и 300 души в работните дни, и между хиляда и три хиляди в почивните дни, но фактите са такива: в сряда 16 човека, в четвъртък 9, в петък 16 човека, в събота по едно време се събраха 18, но останаха 15 човека, а днес в неделя бяхме 13 човека, тъй като един прекрасен баща беше довел и детето си (използвам случая да кажа, че семейство Венчеви от Пловдив, които не познавах до този момент, бяха дошли специално, за да изразят позицията си, за което им благодаря!).   С други думи, първият извод е, че ако в миналото редовият българин е \"революционер\" в кръчмата, то днес си въобразява, че е такъв, в социалните мрежи - иначе все същото отчуждение от общностни цели, от колективни намерения, тъй като страхът за личното и семейното оцеляване парализира всяко социално действие!...   Впоследствие да кажа, че през тези пет дни намериха емпирично потвърждение моите теоретични изводи, особено в последната ми книга \"Критическата психология на българската история\", които излагат на показ и безпощадно възпроизвеждащата се през вековете българска шизофрения! Едни идиоти ми говорят, че неправилно съм избрал часа, други оспорват мястото, трети кретени ме ругаят, че съм организирал протест в подкрепа на Елена Йончева, а не срещу днешния геноцид спрямо българския народ, четвърти...?!   Да продължавам ли?! А бе, кретени, 5 000 души харесват една конкретна акция, а на място не могат да се съберат и 20 човека, бе, драги?!... Вие наистина ли не можете да си представите какви идиоти (не дебили), откровени идиоти сме това ние, българите?!...   Може би най интересното от всичко през тези пет дни бяха моите разговори с полицаите, които охраняваха \"протеста\", а най-вече откровението на един от тях: \"Ех, професоре, нима не знаете, че всички протести в България са платени и ако няма пари, българите не протестират!\"...   А когато попитах един от началниците им дали знае последните думи на Васил Левски преди да го обесят, а той ми отговори, че не се сеща, му ги припомних: \"Българите жадуват свободата, но искат някой да им я занесе в къщи на тепсия!\"... Отговорът на полицейския началник беше поразителен: \"Велик човек е бил Левски, ние не сме като него!\"...   И накрая, да припомня само накратко:   \"Народе????\" - Левски;   \"А вий, вий сте идиоти!\" - Ботев;   \"Не народ, а мърша!\" - Славейков;   \"И с девет чифта биволи да ви впрегна пак не мога да ви изкарам от блатото, в което сте затънали!\" - Учителят Дънов...   Мисля, че няма нужда да продължавам с цитати от най-великите българи, които макар и отвратени от народа си, все пак се надяват някога той да се събуди от вечния си унес да разчита някой друг да свърши неговата собствена работа по бъдещето на собствената му държава, която никога не е усещал като собствена отговорност!...   Иначе си пишете в мрежите, пенявете се колкото си искате, но истината е, че си заслужавате всичко, което ви се случва - заслужавате си и Мутрагеньо, и Шайката Му!...   Това е положението, уважаеми дами и господа, драги ми другарки и другари!...   П.П. Обмислям през м.март протест под надслов: \"България вън от НАТО\"!... Ще ви уведомя допълнително! Хай много ви здраве!...    ", "date": "2019.02.11", "title": "Проф. Людмил Георгиев: Българската шизофрения наистина е уникална! Няма спасение, да знаете..."}
{"url": "http://epicenter.bg/article/Radomirski--Silata-zapochva-da-se-izpolzva-vse-po-chesto-ot-golemite-igrachi-na-svetovnata-stsena/175027/11/0", "text": ". Това коментира пред БНР дипломатът Валентин Радомирски по повод ситуацията във Венецуела.   „  От гледна точка на редицата договори, които я формулираха, този край започна отдавна, но сега с аброгирането на договорите за ракетите със среден и малък радиус на действие и с нежеланието да се преговаря сега за изтичащия след 2 години договор за стратегическите ракети, на практика се ликвидират последните стълбове на тази система, които бяха може би едни от най-важните – стълбовете за сигурността.   Така че силата все по-често се използва, затова сме свидетели през последните 20 години – било чрез „цветни“ революции, било чрез директни, бих ги нарекъл, агресии, те по един начин или друг начин рушат съществуващите строеве“.   В предаването „12+3“ Радомирски каза, че латиноамериканската страна е избрала този път заради запасите си от всякакви суровини:   „Венецуела е много интересна страна. Първото, което вече всички знаят в България според мен от миналата седмица,   И в момента вие знаете, че много се говори за суровините, които ще осъществят технологичните пробиви на 21-ви век. Тя е интересна страна, още повече че към нея проявиха интерес двата основни, да ги наречем, опонента, противници на Америка – Русия и Китай“.   Валентин Радомирски очерта  :   , който според мен е най-реалистичният, за съжаление, той   който е най-опасен, защото може да доведе до интернационализация на конфликта, не бих искал да говоря засега,   но такъв вариант за военна интервенция не е изключен. /…/.   който според мен е най-оптимален, но на този етап изглежда най-далечен –  “.   „В такива случаи е очевидно, че се води информационна война с всички средства и ние сме, бих казал, тук, в България, жертва на тази война. /…/ Това са клишета от една вече изтъркана за много хора пропаганда и трябва наистина да се погледне реално“.", "date": "2019.02.11", "title": "Радомирски: Силата започва да се използва все по-често от големите играчи на световната сцена"}
{"url": "http://epicenter.bg/article/Georgi-Yordanov--/175044/11/0", "text": "  Като юноши често чувахме израза „тъмна Индия“. Беглите ни представи за страната континент се свързваха с исторически и географски познания; преди всичко като образ на най-голямата колония на най-голямата империя. По-късно жадно поглъщахме всяка информация за обновлението на независимата държава и за новия й лидер Джавахарлал Неру. Бяхме студенти и гледахме по кинопрегледите възгласите на милиони въодушевени индийци: „Хинди – руси, бхай, бхай!“ Впечатляваха ни огромните цветни гирлянди, с които домакините посрещаха своите гости. Години по-късно преживях топлите чувства и гостолюбието на индийските приятели. Любезните посрещачи ни окичваха с венци от цветя, а в хотела фоайето и апартаментите също ухаеха на специфичния аромат от цветовете и багрите на благословената земя.  Произведенията на Рабиндранат Тагор и „Откриването на Индия“ от Джавахарлал Неру разкриваха уникалната същност, несравнимите мащаби на душевността на великия източен народ. През 70-те години в нашето партийно и държавно ръководство обсъждахме важни въпроси за икономическото и културното сътрудничество между България и Индия. Участници в български делегации докладваха за уважението, с което са посрещани в голямата страна и за перспективите, които се разкриват пред взаимноизгодния българо-индийски обмен. А Индия беше сред десетте най-развити индустриални държави в света. Само този факт бе достатъчен, за да предизвика въображението и да поражда идеи за проекти за сътрудничеството в стопанската област. Людмила Живкова често посещаваше Индия. След всяка визита споделяше с възторжени думи впечатленията си в безкрайни беседи за същността на индийската древна и съвременна философия и религия, за индийската душевност и т.н. По нейна инициатива в Делхи се откри Български културен център. Индира Ганди направи официално посещение в България от 6 до 9 ноември 1981 г. От самолета слезе и снаха й Соня с двете си деца. Сутринта бе паднал първият сняг. Децата, идещи от топла земя, започнаха да се замерват със снежни топки. В тоя момент именитата им баба поздравяваше почетния гвардейски караул. Ha официалната вечеря в резиденция Бояна тя се оплака, че един от големите проблеми, с които трябва да се справя, е страшната раждаемост – около 30%. „А ние вземаме обратни мерки. Надяваме се да достигнем десетмилионно население“ – каза Т. Живков. „Де да имаме вашия проблем!“, засмя се високата гостенка.  На тържествения концерт в 19 ч. на 8 ноември в голямата зала на НДК Индира Ганди възклицаваше при изпълнението на български народни танци и мелодии: „Виждам някакво далечно сходство с елементи на индийския фолклор...“ Месец и половина след това паметно посещение ръководих българската делегация за тържественото честване на 1300-ата годишнина на българската държава. Индира Ганди ме прие в своя дом – обикновена едноетажна къща с малък двор. Никакъв блясък в интериора. Топлият духовен уют в жилището на лидерката на милиардната държава е може би едно от обясненията за обичта, с която я дарява мнозинството от народа. Очевидно призивът на Махатма Ганди да се живее скромно, да се въздейства с тихия личен пример е оставил трайни следи и се олицетворява от Индира Ганди в нейния начин на живот. Тя каза, че българо-индийските връзки са пример и за други държави с различен облик и обществено държавно устройство. Дълбоко в съзнанието ми се запаметиха нейните думи: „Отношенията между България и Индия не са приятелски, а роднински. Никога не ще забравя топлото посрещане преди седмици в България. Различията не ни отдалечават, а ни сближават. Пред сътрудничеството между Индия и България се разкриват широки възможности...“ Информира ни за трудния път, по който върви нейната държава, за противодействието, което среща от реакционни среди срещу редица мерки, които предприема в интерес на народа. „Ето, аз ви каня да присъствате в парламента, където ще се обсъжда въпросът за приватизацията на индийските въздушни линии. Ние сме против, но има заможни кръгове, които искат да ни лишат от това олицетворение на държавата.“ В парламента разискванията по въпроса траяха броени минути. Народните избраници с възмущение отхвърлиха възможността независима Индия да се лиши от своя символ – националния граждански превозвач. Отново се уверих в силата, с която милиардният народ отстоява своето достойнство. Каква поразителна разлика с поведението на български управленци! В края на 90-те години те подариха БГА „Балкан“ с активи над милиард за сума, с която може да се купи жилище в София. Дошли от нищото, получили „своето“, господата дори не прочели договора за приватизация, т.е. за дарение. Сдобил се с фантастична печалба, умелият комбинатор от чужбина се възползва от престъпното невежество на българските управници и взе да съди държавата за допълнителни суми… Подкупени от враговете й, хора от охраната през 1984 г. убиха бележитата лидерка. Индия се потопи в скръб. Написах съболезнователно писмо на най-близкия й човек – министър Шейла Коул:  „Дълбоко съм потресен от злокобната вест за трагичната гибел на великата дъщеря на Индия, изтъкнатия политически деец и държавник на съвремието Индира Ганди. В дните на болка и покруса в съзнанието ми ярко се откроява незабравимият образ на жената и лидера, която е символ на многомилионна Индия. Светът загуби един от бележитите си миротворци.  – – – – –  Приемете, уважаема колега и приятелко г-жа Шейла Коул, най-дълбоките ми съболезнования по повод кончината на Вашата най-близка родственица заедно с твърдата ми увереност, че делото, за което живя и се бори дъщерята на Джавахарлал Hepy Индира Ганди, ще бъде продължено за благото и щастието на индийския народ, в интерес на мира и международното разбирателство.  Искрено Ваш  Георги Йорданов“  Верността към традицията да се продължава пътят на Махатма Ганди, Джавахарлал Неру и Индира Ганди наложи решението начело на държавата да бъде избран нейният син – очарователният въздушен ас Раджив Ганди. За голямо съжаление той също беше сполетян от трагичната участ на своята велика майка. През 1991 г. го уби тамилска терористка-камикадзе. И неговият прах покри индийската земя. Незабравими са топлотата, сърдечността и дълбокото уважение, с които приятелите в Индия отбелязаха 1300-ата годишнина на нашата държава. В националния юбилеен комитет за честването решаващо бе участието на министъра на човешките ресурси и развитието Н. пр. г-жа Шейла Коул, леля на Индира Ганди. Между нас се установи дълбоко колегиално приятелство. Много активна роля играеше и видният държавник Бхатия, който оглавяваше Комитета за индийско-българско сътрудничество. При всеки повод – на събрания, в разговори или срещи, той разказваше с вълнуващи думи за „уникалната страна България“. И той понесе удари от свои зложелатели, тъй като беше сред най-видните представители на щата Пенджаб. Сепаратисти терористи му устроиха атентат в един от храмовете. Половината от челюстта му бе отнесена. С усмивка разказваше, че не се страхува от смъртта, защото знае докога ще живее. Предсказано му е от прочут ясновидец. Предложи да посетя гадателя.   Любезно отклоних: нямам неговия кураж да науча докога ще живея. В юбилейния комитет бяха включени най-видни личности на Индия. На тържественото събрание в една от големите столични зали говориха Балрам, председател на парламента, Шейла Коул, Кумуд Джоши, министър на информацията, Сатанараян Рао, президент на юбилейния комитет... Вълнуващи тържества с наше участие имаше в 120-милионния щат Утар Прадеш – гр. Лакнау, и т.н.  Президентът на Индия Реди нарече българския и индийския народ „едно семейство“. Проведени след паметното посещение на Индира Ганди в България, юбилейните прояви в чест на нашата държава бяха определени в индийските средства за масова информация като „събития“. В университета в Делхи и в Софийския университет се подготвяха много специалисти по български език и хинди. Осъществиха се полезни инициативи на нашето сътрудничество в широки области на културния живот на двете страни. Празниците на българската култура в Индия и на индийската култура в България се превърнаха в традиция. Съвременните средства за информация – телевизия, радио, печат, широко информираха за проявите, включени в програмите на културните дни. По покана на индийското правителство за втори път посетих Индия от 16 до 21 февруари 1987 г. С министър Нарасимха Рао подписахме дългосрочен договор за научно-техническо и културно сътрудничество. Отново преживях вълнуващи дни. На срещи и събрания, на изложби и концерти нашите високопоставени индийски приятели подчертаваха изключителния характер на българо-индийското приятелство, на икономическия, политическия и културния обмен между двете страни.  На празничен концерт на 18.02.1987 г. с участието на български музиканти присъства и вицепрезидентът Венкатараман. Познавач на класическата музика, държавникът се възхищаваше на изпълнението на „Софийски солисти“, ръководени от талантливия диригент Емил Табаков. Вицепрезидентът прояви интерес към „потомците от Индия“. „В Европа ги наричате „роми“… Забелязах, че малко притеснено поиска да му разкажа за тяхната съдба у нас. „Да, у нас те са около 300 хиляди. Всички имат работа, повечето са с образование. Някои се трудят в модерни индустриални предприятия и селскостопански кооперативи, други се изявяват в сферата на изкуството...“ Той сподели: „Това е по нашата традиция...“  Посочих му Георги Калайджиев – концерт-майстор цигулар на оркестъра. Вицепрезидентът пожела да ги запозная. Дълго разговаряха помежду си. Цигуларят виртуоз бе впечатлен от скромното поведение на големия деец на Индия. Г. Калайджиев днес има школа в Германия и оказва помощ за обучение на млади даровити музиканти, които желаят да следват неговия път. Министърът на човешките ресурси и развитието Нарасимха Рао говори за впечатленията си от България по време на XXIII Генерална асамблея на ЮНЕСКО – октомври-ноември 1985 г. в София: „Спомням си за сърдечността и грижовността ви по време на посещението ни във вашата велика страна...“  В поредните дни на индийската култура в България – 23-26 юни 1988 г., Н. Рао ръководеше индийската културна делегация. На тържественото събрание в зала „България“ преди концерта, в отговор на моето приветствие, гостът произнесе възхвални думи за България, за нейния исторически път и култура, за трайната тенденция на взаимно уважение и приятелство между нашите страни. По време на официалната вечеря посланикът на Индия се доближи до моя гост, прошепна му нещо и му подаде някакъв лист. Министър Нарасимха Рао се сепна, поклати многозначително глава и ми каза: „Какво да се прави, дълг...“ Обясни ми: министър-председателят Раджив Ганди го уведомява, че го назначава за министър на външните работи. Попитах го дали може да го поздравя за новата длъжност. „Не е за поздравление. Предпочитам да си остана Ваш колега. Да отговарям за образованието, културата, човешките ресурси и развитието. Там е бъдещето на страната ни... Но как да реагирам оттук? А и кой ще ме чуе?“ И повтори: „Това е отечествен дълг, ще го изпълня...“ Докато вечеряхме, той вече мислеше за новата си длъжност. Поясни ми пред какви предизвикателства ще бъде поставен. Освен вътрешни проблеми, противодействие на опозицията, сепаратистки движения в Пенджаб и другаде, Индия е оградена от сложни съседи. „Много са тежки нашите отношения с Пакистан. Големи проблеми имаме във взаимоотношенията със съседен Китай...“ На другия ден външният министър Петър Младенов ми се обади по червения телефон. „Гошо, ти знаеш ли, че твоят гост е вече външен министър на Индия?“ „Разбира се, че зная.“ „Нямаш представа с какво уважение в ООН се ползват външните министри на Индия. Те са сред най-уважаваните личности. Много те моля да ме включиш в програмата и на срещата, която му предстои с другаря Живков, да присъствам и аз. Искам да се запозная с новия си колега...“ Така и стана. Обедът при Тодор Живков продължи няколко часа. Разговорите бяха радушни, дълбоко съдържателни. Новият външен министър на Индия неколкократно ни уверяваше, че нашите взаимовръзки имат здрава основа и никакви обстоятелства не могат да ги променят. Министър Н. Рао не измени на тези уверения. Той продължи да съдейства за българо-индийското сътрудничество и на новата си длъжност. Смесените българо-индийски комисии за икономическо и научно-техническо сътрудничество, разменените делегации на високо равнище допринесоха да се осъществят взаимоизгодни стопански и външнотърговски проекти. Като премиер на Индия (1992-1996) Нарасимха Рао продължи тази линия и при световните исторически промени след 1989 г. При общуването с личности от Индия оставах с трайно впечатление: има нещо уникално в душевността на многолюдния народ. Наред с пословичната бедност в страната има крупни милиардери. В научните институти се прилагат най-съвременни технологии на електронноизчислителната техника, биотехнологиите, висшата математика. Но всички – богати и бедни, интелектуалци и обикновени хора, са озарени от рядко срещана скромност, изписана по техните лица, в поведението им. Президентът Н. Реди сподели, че мандатът му приключва след няколко месеца. „Вероятно ще продължите да съветвате по-младите политици?“ Той рязко поклати глава: „Не, не. Ще се върна на село. Там имам неголям имот. Ще се отдам на селскостопанска дейност. Обичам земеделието. Станах президент, за да изпълнявам дълга си. Ще продължавам да служа на Индия като обикновен земеделец...“ При всяка среща с дейци и граждани на приятелската страна отново и отново се убеждавах в достойнствата на великия народ. Съвременна Индия, земя на поети и пророци, наистина е законен наследник на стародавна култура. Философски прозрения, съкровена простота и хуманизъм, изконен стремеж към пълна хармония между човека и природата – това е може би същността на индийската душевност от хилядолетия. Именно затова дните, които Рабиндранат Тагор прекарва в София през 30-те години, са определени като „празници на мъдрост и красота“. „Като виждам с каква симпатия ме посрещате, смятам, че ще ме приемете за свой поет, и се чувствам българин.“ Какви трогателни думи!   Колчем става дума за българо-индийските връзки, потребно е да се подчертае и ролята на Светослав Рьорих. Синът на великия Николай Рьорих (1874-1947), забележителният руски художник, философ и писател, е достоен син на знаменития си баща. Знайно е, че Николай Рьорих намира топъл прием през 1923 г. в Индия, която става негова втора родина. Необятната страна го привлича и като художник, и като учен-изследовател на преселенията на древните народи и общия източник на славянската и индийската култура. Под негово ръководство са осъществени археологически и етнографски експедиции в неизучени дотогава области на Азия. Отбелязани са на картите десетки върхове и проходи, уточнено е местоположението на важни географски области. Открити са ръкописи, събран е богат лингвистичен и фолклорен материал, описани са много местни обичаи. Николай Рьорих е автор на две книги – „Сърцето на Азия“ и „Алтай – Хималаите“. Създава и около 500 живописни платна – панорама на експедиционния маршрут.   Бележитият художник и хуманист е сред радетелите за световен мир. Пактът за мир, представен в Обществото на народите в Женева в края на 30-те години, е негова идея. Смъртта го настигна на път за Русия. Последните му думи са: „Нека тръгнем за славата на Родината, в името на съзидателния труд... Там, в Родината, е нужен всеобщ труд.“ Днес музеи на Николай Рьорих има в Ню Йорк, Рига, в имението „Извара“ недалеч от Санкт-Петербург, в Москва, Одеса, Новосибирск, Улан Батор...  Много от идеите в Рьориховия пакт на мира бяха включени от Людмила Живкова в програмата на международното детско движение и асамблеята „Знаме на мира“. Със Светослав Рьорих и Девика Рьорих се запознах при едно от гостуванията им в България. Той – висок, снажен, с широко чело, благ поглед. Бялата му брада и коса увенчават красивото му лице. Не зная защо, но още от първия миг го свързах с образите на руски светци. А приликата с бележития му баща, когото познавах само от портретите, беше необикновена. Девика Рьорих е от първите актриси красавици на Индия. Тя е сред блестящите имена на индийската филмова индустрия. Това £ дава самочувствие на равна с такъв виден съпруг като Светослав Рьорих. Била е главна героиня в десетки популярни индийски филми, много от които имат международна известност. По това време индийската кинематография произвежда годишно над 300 игрални филма. По-възрастните помнят с какъв успех се посрещаха и у нас индийските киноленти. В продължение на седмици пред киносалоните – в ония години те бяха близо четири хиляди, се тълпяха и млади, и възрастни, за да се наслаждават на играта на Радж Капур в „Бродяга“ и на други видни артисти. Имам десетки срещи, запечатани във фотографии и документи, с красивата двойка Рьорих. Светослав Рьорих ме покани в своето имение в Бангалор. Това стана при посещението ми в Индия през 1987 г., на 20 февруари. Огромен дом, разположен в необятен двор, покрит с буйна растителност. Фоайетата са одухотворени от блестящото творчество на баща и син. Разхождайки се из алеите на парка, Светослав дълго ми разказва за своя отец. Смисълът на живота му е да продължи делото му. Николай Рьорих най-много е страдал, че в първите години на революцията са унищожени десетки храмове край Санкт-Петербург с негови икони и стенописи, които за съжаление не е имал възможност да съхрани на снимки. Обсъдихме идеята да създадем в София къща-музей с произведения на Николай и Светослав Рьорих. Ще подари около 200 рисунки, картини, скици от своето творчество и творби на баща си Николай Рьорих. Избрана бе и къщата в столицата. За съжаление след промените през 1989 г. и тоя проект е забравен и изоставен. Страната се лиши от възможността да има още едно средище на духовността.  С Девика и Светослав Рьорих имахме продължителна кореспонденция. От десетките писма, които получавах, се убеждавах, че те изпитват най-топли приятелски чувства към България. Ето откъс от писмо – 13 ноември 1987 г.:  „Скъпи г-н Йорданов,  Изпращаме Ви това писмо, за да Ви благодарим за любезната покана отново да посетим България. За нас няма по-голямо удоволствие от това да Ви видим отново и да обсъдим много належащи въпроси, свързани с общите ни желания за развитие и задълбочаване на духовните ни връзки...  Разбрахме, че новата сграда, посветена на произведения на семейство Рьорих, е готова и ще бъде хубаво да разговаряме за работата, която ни предстои в това отношение...  Тук, в Индия, нещата се развиват бързо и ние всички се надяваме, че господин Раджив Ганди ще обедини Индия и ще я направи действително една просперираща страна. Разбира се, това изисква време, тъй като държавата ни е един голям континент с толкова много различни проблеми и националности от север до юг. Въпреки всичките свои проблеми светът на изкуството продължава да се развива и нови изложби, танцови и театрални постановки и филми се показват навсякъде всеки ден. Нашият собствен културен комплекс „Читранала Паришет“ показа една забележителна съветска изложба „Архитектура и вътрешен интериор в СССР“. Това е същият комплекс, където ние показахме Вашата чудесна изложба „Владимир Димитров-Майстора“, която ни изпратихте. Всъщност ние бихме искали да имаме повече изложби от България и желаем да обсъдим бъдещите проекти, когато се видим в София...  Много бихме искали, ако е възможно, да получим цветен каталог от прекрасния музей с фантастичните кристали, който посетихме. Тук всички искат да видят кристалите. Всъщност това е една уникална колекция.  Вие ще сте радостен да научите, че ухото на Светослав Николаевич се излекува напълно. Много сме благодарни на вашия лекар за лечението. Скоро ще му пратим специално писмо.  Приемете нашите най-сърдечни поздрави и нашата любов!  Искрено Ваши  Девика и Светослав Рьорих  П. П. Отново изразяваме голямата си благодарност за чудесния 80-годишен юбилей на Светослав Николаевич Рьорих, честван в София. Този празник е винаги свеж в нашето съзнание.“  Всеки лист от писмата е илюстриран с рисунки на Светослав Рьорих.  Дипломати на СССР в София проявяваха, макар и закъснял, интерес към наследника на прочутия руски художник. Като разбраха, че предстои поредното посещение на Светослав Рьорих в България, помолиха да се уреди да премине през Москва за среща с Михаил Сергеевич Горбачов. Така и стана. Девика и Светослав Рьорих дълго споделяха впечатленията си от срещата с Раиса и Михаил Горбачови и от видяното в Русия, която, както казваше Светослав Рьорих, постоянно е жива в сърцето му. Девика обичаше да гадае на ръка. Пренебрегна дипломатическата преграда и под укоряващия поглед на Светослав Рьорих сподели, че съпругата на руския президент й направила неприятно впечатление. „Говори повече от президента. Едва ли не иска да е център на срещата. Не скриваше високото си самочувствие...“ Светослав поглаждаше побелялата си брада и я прекъсваше с думите: „Тяхна си работа, това нас не ни засяга...“ И отклоняваше разговора към друга тема. Днес Девика и Светослав са покойници. Ала умните и съдържателни разговори с тях, високата им интелигентност и човеколюбие остават сред свидните ми спомени. Верен на заветите на своя баща, Светослав Рьорих създаде школа от последователи. В Бангалор поддържаше знаменито училище по хуманизъм. Разбрах, че много деца и юноши на Индия ще посветят живота си на идеите на семейство Рьорих, ще следват техния път – пример за духовната общност между хората. Духовната общност, която надделява различия, граници, предубеждения и прегради в името на един мирен свят.  На 29-30 септември 1989 г. ЮНЕСКО и правителството на Индия организираха в Париж международна научна сесия по случай 100 г. от рождението на Джавахарлал Неру. Бях помолен да изнеса доклад на пленарното заседание. Ще посоча няколко думи от доклада:  „Има личности, които олицетворяват епохи. Техният живот е отблясък от съдбата на цели народи. Поставили кръстен знак върху историята на своите страни, водители и вдъхновители на съвременниците си, те са предтечи на бъдния ден. Такава личност е Джавахарлал Неру! Родолюбец, мислител, политик и държавник, той е живо свързан с въжделенията и надеждите на милиони хора.  На заветното национално тържество, като издига над Червената крепост в Делхи знамето на независимостта, великият син на Индия се заклева да служи докрай на всепобеждаващата истина.  В своето завещание големият гражданин на милиардна Индия и на света пише: „Нека моят прах се смеси със земята на Индия и стане нейна неотделима част.“  Пред нас е блестящият пример на Джавахарлал Неру, който ни внушава, че другото име на историята е справедливост и напредък.“  Измина четвърт век от срещите ми с бележити люде на милиардна Индия. Относителността на нещата е очевидна. Ала традициите на българо-индийското сътрудничество продължават да разкриват нови хоризонти пред двата народа.  2014 г.      ", "date": "2019.02.11", "title": "Георги Йорданов: Индира Ганди казваше - Отношенията България - Индия не са приятелски, а роднински!"}
{"url": "http://epicenter.bg/article/Poslanik-Makarov--Ne-se-namesvame-vav-vatreshnite-raboti-na-drugi-darzhavi/175050/11/0", "text": "  Вчера зам.-председателят на ГЕРБ Цветан Цветанов заяви, че е убеден, че Русия ще опита да се намеси в изборите у нас.   \" \" -  каза днес във Варна Макаров. Руският посланик определи и  По-рано днес българската прокуратура потвърди, че агент на руското разузнаване, свързван с отравянето на Сергей Скрипал във Великобритания, е пребивавал на българска територия три пъти.   Преди седмица посолството на Руската федерация в София обяви инициативата \"Попитай посланика\" в профила си във \"Фейсбук\". Идеята е посланик Анатолий Макаров да отговаря на въпроси на български граждани на 10 февруари, когато в Русия се отбелязва Денят на дипломатическия работник.   Днес посолството публикува първата част от отговорите на Макаров под заглавие: \"    – Много!   – От Москва.     – Поддържам добри работни контакти с членове на политическото ръководство на България, за което им благодаря. Ще работя и по-нататък за подобряване на руско-българските отношения и се надявам и занапред да срещам разбиране от българската страна.   – Не.     – Наопаки, бихме се радвали търговията между Русия и България да се развива и в двете посоки. Дори имаме тук Търговско представителство, което оказва подкрепа на бизнеса. Руският пазар е голям, така че и за български производители има място. Стига да имат желание.     – Кучетата лаят, керванът си върви. Нали така казват в България?     – Разбира се, че думите не минават незабелязано, и от тях до голяма степен зависи нагласа на ръководството на страната ни към развитие на руско-българския диалог. Въпреки това много добре разбираме, че често има разлика между политическите декларации и настроението на народа, така че и други неща се вземат предвид.     – Годишно имаме около 500 заявки от българските абитуриенти да следват в Русия по нашата програма за безплатно образование. Квотата за България е около 220 души, така че почти всеки втори успява да замине за Русия.       – Дай боже, до реалния конфликт никога няма да стигне – нали има още хора, които добре помнят поуките на Втората Световна война. Не бих говорил за кризата в отношенията между Русия и България, по-скоро за нереализиран потенциал, който трябва да започнем да използваме. И третия ви въпрос – надявам се, че това ще се случи по време на моя мандат. Той има покана, а над конкретното съдържание работим заедно с българската страна.     – Трябва да бъде достатъчно образован, да се ориентира добре в международната ситуация, да разбира от човешката психология и да обича страната, в която работи. Притежаването на чувство за хумор също е от плюсовете. Тогава и дипломатическите затруднения, а и всички други се преодоляват по-лесно.     – Как да нападаме, ако сме пред разпад? Ако оставим хумора настрани, нито се каним да нападаме някого, нито сме пред разпад. Подведоха Ви фалшивите новини.     – Шанс няма, защото, за разлика от някои страни, не се намесваме във вътрешните работи на други държави и не предоставяме военна помощ без получаване на съответни молби от легитимното им ръководство.  ", "date": "2019.02.11", "title": "Посланик Макаров отговори на Цветанов: Не се месим във вашите избори, не сме тровили Гебрев"}
{"url": "http://epicenter.bg/article/Mazh-be-ubit-vav-Varnensko--zadarzhan-e-23-godishen/174986/3/0", "text": "70-годишен мъж е убит в село Старо Оряхово, има задържан. Това съобщиха от ОДМВР - Варна.   В резултат на незабавно предприетите оперативно-издирвателни действия служители на полицията са задържали 23-годишен мъж във връзка с извършеното тежко престъпление. В ранните часове на 9 февруари 2019 г. в полицията е постъпил сигнал, че в село Старо Оряхово е намерен в двора на дома си в безпомощно състояние 70-годишен мъж. На адреса веднага са изпратени екипи полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна, като са констатирани следи от насилие. Установено е, че извършител на деянието е мъж на 23-години - съсед на жертвата.   Работата по събирането на доказателства по случая продължава под ръководството на Окръжна прокуратура – Варна.", "date": "2019.02.11", "title": "Мъж бе убит във Варненско, задържан е 23-годишен"}
{"url": "http://epicenter.bg/article/Tsatsarov--Otrovili-sa-Gebrev-i-sina-mu-s-hlor-i-pestitsidi--razsledva-se-ruskiya-grazhdanin-Fedotov/174990/3/0", "text": "\"Всички европейски служби внимават с намесата на Русия в останалите страни. Великобритания вече има опит със случая \"Скрипал\".   Ние работим в тясно сътрудничество с българските власти. В момента не можем да ви дадем повече информация, защото се води разследване\".   Това заяви в Министерски съвет британската посланичка след среща с премиера Бойко Борисов, вътрешния министър Младен Маринов и главния прокурор Сотир Цацаров по повод опит за убийство чрез отравяне на Емилиян Гебрев.   \"През парил 2015 г. Гебрев се е почувствал след вечеря в тогавашния хотел \"Кемпински\". След няколко дни и неговия колега има същите оплаквания. По-късно и синът на Гебрев е приет в болница. От лечебните заведения са иззети заключенията. Те са показали, че има наличие от хлор и пестициди, които се продават срещу вредители на земеделците\", обясни Цацаров.   Главният прокурор заяви, че е потърсено сътрудничество от британската полиция, за да се установи, дали пострадалият бизнесмен не е бил натровен с вещество, близко до новичок. Прокуратурата, МВР и ДАНС разследва руския гражданин Федотов, който е бил няколко пъти в България и в момента, в който Гебрев е отровен. Последно руснакът е минал границата ни със Сърбия.    Случаят с оръжейния търговец Емилиян Гебрев влиза в Комисията за контрол на спецслужбите, дни след публикации в британски и руски сайт. Според информациите в тях, трети заподозрян за отравянето на Сергей и Юлия Скрипал от руското военно разузнаване - Сергей Федотов, е бил в България през 2015 г. - по същото време, когато е отровен Гебрев. Той, синът му и директор в оръжейна фирма оцеляват след тежкото отравяне. Комисията ще проверява истинността на данните.  ", "date": "2019.02.11", "title": "Цацаров: Намерили в салата на Гебрев хлор и пестициди, разследва се руския гражданин Федотов"}
{"url": "http://epicenter.bg/article/Vizhte-podrobnosti-sled-sreshtata-mezhdu-Borisov-i-Hopkins-zaradi-otravyaneto-na-Gebrev/174991/3/0", "text": "       каза пък посланик Ема Хопкинс. Тя обясни, че подробности от разследването не могат да бъдат разкрити, защото все още се работи по събиране на доказателства и изявления ще има, след като има достатъчно налични данни.   , заяви още Сотир Цацаров.      след вечеря със свои полски партньори в хотел \"Кемпински Зографски\", Гебрев се е почувствал зле и е бил откаран във ВМА. През следващите два дни в такова състояние изпада директорът на \"Емко\" и негов партньор. Той е лекуван в \"Токуда\" и \"Пирогов\".    СГП е образувала дело за опит за убийство. На 4 май във ВМА с подобни симптоми е приет и синът на Гебрев.     .    където в салатата е имало ниско количество хлор пирифос.   Проверен е и производителят на салатата, но е установено, че инсектицидът е бил в много малко количество и не може да предизвика никакви подобни симптоми.     .    г. постъпва писмо до мен от Гебрев на бланка на \"Емко\", обяви Цацаров и поясни, че в него се заявява, че през март във Великобритяния е извършено покушение срещу Скрипал. \"Имам основание да считам, че отровата, използвана срещу нас, е от семейството на Новичок\", е написал Гебрев в писмото и предлага да се възмобнови разследването и да се инофрмират британските и други служби.     . Направени са 13 разпита, а на 16 октомври г-н Гебрев дава данни, че е поръчал изследване във финландска лаборатория на кръв и урина и до нас до този момент не е представено подобна информация.  “, информира Цацаров.   , обясни главният прокурор.    разкри още Сотир Цацаров.   Главният прокурор напомни и информацията от британските власти за тримата, замесени в случая \"Скрипал\". Според тях Федотов се смята за помагач.   , обясни Цацаров.   . Той е имал билет за полет от българската за руската столица за  . Вместо това     но отново не е използвал билета си за връщане от София.  .    и се установява маршрута на руския гражданин, отсядане в хотели и т.н.  , завърши Сотир Цацаров.   , напомни Маринов.    ", "date": "2019.02.11", "title": "Цацаров: Има много внушения около инцидента с г-н Гебрев, според редакционната политика на медиите"}
{"url": "http://epicenter.bg/article/Godina-uslovno-i-1000-leva-globa-za-lekarka-ot-TELK--hvanata-s-podkup/175005/3/0", "text": "Една година условно и глоба от 1000 лева е присъденото наказание на лекарката от Търговище, която бе хваната с подкуп. Това гласи днешното решение на Окръжния съд в Търговище след разгледаното дело по бързо производство, предаде Дарик.   В края на януари, обвиняемата д-р Русева, член на ТЕЛК-Търговище, е поискала от 66-годишен пациент 200 лева, за да определи по-висок процент нетрудоспособност.   Първоначално съдът определи година и шест месеца лишаване от свобода, но срокът на присъдата бе намален с една трета, тъй като делото се провежда по облекчена присъда.   Подсъдимата е лишена от правото да заема държавна длъжност във връзка с освидетелстването работоспособността на лица, като член или председател на ТЕЛК, както и да упражнява такава дейност, за срок от три години.   Присъдата може да бъде обжалвана в срок от 15 дни пред Апелативен съд-Варна.", "date": "2019.02.11", "title": "Година условно и 1000 лева глоба за лекарка от ТЕЛК, хваната с подкуп"}
{"url": "http://epicenter.bg/article/Sadat-obyavi-za-nishtozhna-prodazhbata-na-beztsenitsa-na--quot-Tsarskite-konyushni-quot-/175008/3/0", "text": "Cъдът обяви за нищожна сделката за продажбата на т.нap. Цapcĸи ĸoнюшни, сключена от бившия oблacтeн yпpaвитeл нa Coфия Beceлин Πeнeв с \"Eвpoтpaнcбилд\" OOД. Това съобщи  , като цитира решение на Coфийcĸия гpaдcĸи cъд. Според магистратите сделката пpoтивopeчи нa дoбpитe нpaви зapaди изĸлючитeлнo зaнижeнитe цeни, нa ĸoитo тpи тepeнa oт oбщo 7.3 дĸa в идeaлния цeнтъp нa cтoлицaтa ca пpoдaдeни oт дъpжaвaтa нa чacтнaтa фиpмa.   Oбщaтa пpoдaжнa цeнa e 658 870 лeвa, в дeceтĸи пъти пoд дeйcтвитeлнaтa, пpиeмa CГC. Heщo пoвeчe – aĸo ce пpиeмe oбpaтнoтo, щe излeзe, чe пoдoбeн тepeн мoжe дa бъдe ĸyпeн нa цeнaтa нa гoлям aпapтaмeнт в цeнтъpa нa Coфия, a тoвa oчeвиднo нe e тaĸa.   Cĸaндaлът гpъмнa пpeз лятoтo нa 2016 г. пo cигнaл нa БCΠ. Toгaвa oпoзициятa oбвини, чe aпeтитният пapцeл e пpoдaдeн нa цeнaтa нa eдни мapaтoнĸи. Cтaнa яcнo, чe зa cъщитe имoти имa и виcящ cпop зa coбcтвeнocт.   B ĸpaйнa cмeтĸa c пoдпиca нa тoгaвaшния peгиoнaлeн миниcтъp Лилянa Πaвлoвa, ĸaтo пpeдcтaвитeл нa дъpжaвaтa, cдeлĸaтa бe aтaĸyвaнa ĸaтo нищoжнa в cъдa. Oтдeлнo пpoĸypaтypaтa зaпoчнa нaĸaзaтeлнo пpecлeдвaнe cpeщy Beceлин Πeнeв и oцeнитeля пo cдeлĸaтa. Haĸaзaтeлнoтo дeлo cлeд пpeĸpaтявaния зapaди нeяcни oбвинeния в ĸpaйнa cмeтĸa ce oзoвa в cпeцcъдa.", "date": "2019.02.11", "title": "Съдът обяви за нищожна продажбата на безценица на \"Царските конюшни\""}
{"url": "http://epicenter.bg/article/Kola-padna-ot-20-metra-visochina-v-Smolyan/175012/3/0", "text": "Лека кола с четирима души падна от 20 метра височина в Смолян.   Автомобилът поднася, излиза от пътя и пада от стръмнината в двора на строителна фирма, предаде БНР.   Колата е била управлявана от 27-годишен мъж от Перник. Той и тримата му спътници имат само леки наранявания.", "date": "2019.02.11", "title": "Кола падна от 20 метра височина в Смолян"}
{"url": "http://epicenter.bg/article/Nyama-danni-biznesmenat-Emiliyan-Gebrev-da-e-bil-otroven-kato-Skripal--yal-salata-s-pestitsidi/175017/3/0", "text": "  Това стана ясно от цялата изнесена фактология по случая от главния прокурор Сотир Цацаров, който заедно с посланичката на Великобритания Ема Хопкинс се срещна с премиера Бойко Борисов в Министерския съвета. В разговора участваха и вътрешният министър Младен Маринов, както и шефът на ДАНС Димитър Георгиев. Спешната среща се състоя заради появила се информация, че един от предполагаемите участници в покушението срещу бившия руски агент Сергей Скрипал е участвал и в отравянето на Гебрев през 2015 г., както написаха британски и руски сайтове.       Първоначалното разследване е установило, че след вечеря с полски партньори в ресторанта на \"Кемпински-Зографски\" Гебрев на 28 април 2015 Гебрев е бил откаран във ВМА. На сутринта и изпълнителният директор на неговото предприятие \"Емко\" е бил приет в Токуда, после в Пирогов, а три дни по-късно и синът на бизнесмена е бил закаран в Медицинска академия. Тримата са били със симптоми на отравяне, разказа Цацаров.   Този пестицид се води органофосфорен инсектицид за борба срещу неприятели по лозя, овощни, технически и житни култури, и е силно токсичен. Разследването е стигнало и до земеделския производител, а съдържанието на веществото е било в минимално количество. Съдебно-медицинската експертиза е показала остра интоксикация с форсфоро-органично съединение.   Разследването тогава е прекратено, след като не е била открита отровата. Било е подновено след писмото на самия Гебрев до Цацаров от 11 октомври миналата година. В него бизнесменът моли за подновяване на разследването, защото смята, че е бил отровен като Скрипал, с отрова от семейството на \"новичок\".   Цацаров допълни хронологията, като поясни, че то е било възобновено, докладвал е на премиера, създаден е бил съвместен екип с МВР и ДАНС, информирани са британските власти, както и партньорските служби. Извършени са 13 разпита на свидетели.    Самият Гебрев признава и нещо, което до този момент не е известно на нашите разследващи, а именно, че със съдействието на ВМА през юни 2016 е дал проба на кръв и урина за финландска частна лаборатория, като си е заплатил от джоба. Финландците правят заключението, че в урината се съдържа фосфоро-органично съединение, но не се съдържат химически бойни вещества, забранени от конвенцията, каквото е въпросният \"новичок\", разкри още главният прокурор.   Всички данни и документи от изследванията са представени на британските власти след получаване на европейската заповед за разследване през декември 2018 г., както и писмо от наша страна с готовност за сътрудничество. След като изнесе цялата фактология по разследването от 2015 г. до сега, включително и за съвместните действия на българските разследващи с британските служби, Цацаров заяви, че то продължава. През цялото време се действа заедно с британския екип от разследващи.     След като описа криминалната линия по случая с отравянето на Гебрев, сина му и служителя му, Цацаров се спря и на втората -  , за които британците смятат, че са намесени в престъплението срещу Скрипал.   При двама от руските граждани няма данни да са пребивавали у нас за последните 10 години. Третият обаче е идвал три пъти, съобщи Цацаров. Той се казва Сергей Вячеславов Федотов и времето на едното му пребиваване у нас съвпада с времето на отравянето на Гебрев. Федотов е в България от 24 до 28 април 2015 вечерта, когато напуска страната със самолет. В момента продължава разследването именно по тази нишка, за да се установи какво е правел по време на пребиваването си у нас.   \"Работим в тясно сътрудничество с българските власти  и служби, тече разследване\", каза и британската посланичка, която обясни, че заради тайната няма как да разкрие повече детайли. Ема Хопкинс обаче обобщи, че при премиера е провела ползотворна среща.", "date": "2019.02.11", "title": "Няма данни бизнесменът Емилиян Гебрев да е бил отровен като Скрипал, ял салата с пестициди"}
{"url": "http://epicenter.bg/article/Vremenno-zatvoriha-magistrala--quot-Hemus-quot-/175022/3/0", "text": "Обърнат камион спря движението по магистрала \"Хемус\" в посока София. Тирът е разпилял фураж по пътното платно.   По тази причина е временно ограничено движението в двете посоки при км 413 на АМ \"Хемус\" в района на Слънчево, докато се изтегли изтегли авариралият товарен камион от пътното платно, съобщиха от Агенция \"Пътна инфраструктура.   Инцидентът е станал по обед. Пострадали хора няма. Използва се обходен маршрут по път I-2-разклон за с. Слънчево-АМ \"Хемус\" за посока София и АМ \"Хемус\" - разклон за с. Слънчево - път I-2 - Варна посока Варна, уточниха от АПИ.   ", "date": "2019.02.11", "title": "Обърнат тир затвори магистрала \"Хемус\""}
{"url": "http://epicenter.bg/article/Spetsaktsiya-v-Plovdiv--Zakopchaha-nad-20-dushi-s-narkotitsi/175023/3/0", "text": "21 души са задържани при специализирана полицейска операция срещу разпространението на наркотици в областта. Това съобщиха от пресцентъра на МВР.  Операцията за противодействие на престъпленията, свързани с разпространение и употреба на наркотични вещества, е проведена на територията на областната дирекция на МВР. В хода ѝ са задържани 21 извършители, общо са конфискувани значителни количества амфетамин и марихуана, ново психотропно вещество, хероин, таблетки екстази и клоназепам.  Над 200 грама амфетамин, електронна везна, мобилен телефон и парична сума са иззети при съвместни процесуални и следствени действия от служители на отдел „Криминална полиция“ и сектор „Специализирани полицейски сили“ от микробуса и жилището на 46-годишен от Браниполе.  В пловдивския квартал „Столипиново“, в апартамента на 40-годишен криминално проявен и осъждан мъж и 63-годишния му баща, колегите им от Шесто РУ намерили около 26 грама суха зелена листна маса със съдържание на ново психотропно вещество, 40 таблетки Клоназепам и електронна везна със следи от марихуана.  Множество разфасовки марихуана с тегло над 36 грама, 28 таблетки екстази, пакетче метамфетамин и две електронни везни открили карловски полицаи в дома на 33-годишен жител на село Московец.  С прокурорски постановления спрямо четиримата извършители са взети 72-часови мерки за неотклонение.  В рамките на спецакцията, при обиск и претърсване в апартамента на 27-годишен жител на областния град, служители на Първо РУ открили 22 таблетки екстази и близо 7 грама марихуана. Цигари със съдържание на суха зелена листна маса и дози амфетамин иззели от четирима младежи на възраст между 19 и 24 години.  С различни количества марихуана, амфетамин, клоназепам и хероин на територията на Четвърто и Шесто РУ в областния град били засечени осем души на възраст между 21 и 38 години, а в Карлово и Хисаря – момчета на 19 и 24 години.  Междувременно 27-годишен мъж и 18-годишно момиче, занимавали се с разпространение на наркотици, били задържани с над 3 грама марихуана и 2,5 грама амфетамин от криминалисти в жк. „Тракия“ в областния град.  По случаите са образувани полицейски производства под наблюдението на окръжната и Районната прокуратура.  ", "date": "2019.02.11", "title": "Спецакция в Пловдив: Закопчаха над 20 души с наркотици"}
{"url": "http://epicenter.bg/article/-quot-Praven-svyat-quot-/175026/3/0", "text": "    Тогавашният кадровик Иван Колев публично изнася данни за задкулисно кадруване в съдебната система. По време на заседание на Висшия съдебен съвет (ВСС) Колев съобщава, че \"черничък човек с ланци\" от Плевен търгувал с гласовете на 13 от членовете на кадровия орган (колкото по това време са необходими за избор на административни ръководители в съда и прокуратурата), като срещу 200 000 евро гарантирал на кандидатите, които ги платят, избирането за съответния ръководен пост.     Заради множество проведени разговори и разменени СМС-и с Красьо Черния двама от членовете на тогавашния ВСС - Стойко Стоев (213 разговора и 11 СМС) и Иван Димов (33 разговора), подават оставки, а по-късно са уволнени от съдебната система. Дисциплинарни уволнения сполетяват и други магистрати, сред които и бившия апелативен прокурор Иван Петров, който освен телефонни беседи с Красьо Черния, бе известен с диалозите си по телефона и с показно убития в Амстердам Константин Димитров-Самоковеца.     Пенчев, който по-късно стана национален омбудсман, а понастоящем вече е конституционен съдия, пояснява, че не чрез \"черничък човек с ланци\" ставало кадруването в правосъдната система, а на \"маси с бели покривки\". Тази констатация изглежда се оказва валидна и много след като казусът с \"Красьо\" от Плевен е забравен – през 2014 г.       Доскорошният конституционен съдия, а преди това заместник-председател на Върховния касационен съд (ВКС), Румен Ненков дава интервю по проект, изпълняван от Съюза на съдиите в България (ССБ) и финансиран от Фондация \"Америка за България\".     Изпаднал в откровение, бившият член на Конституционния съд (КС) прави неочаквано признание, свързано с ключово назначение. Което при други обстоятелства отдавна щеше да е дало повод за публичен скандал и институционален трус, но дали от недоглеждане или с оглед на личността и поста, който заема, авторите на интервюто са се надявали, че разкритията на Румен Ненков може да останат незабелязани. (Стенограмата от разговора е публикувана на 25 януари т.г. и е прочетена по-малко от стотина пъти).     Ненков споделя, че след като през 2014 г. ВСС не е успял да избере председател на ВКС измежду върховните съдийки Павлина Панова и Таня Райковска (и двете сега са членове на КС), се е стигнало до предложение за неговото издигане като \"общоприет\" кандидат.    \"След като конкуренцията между Поли Панова и Таня Райковска не доведе до успешен избор, се създаде известно напрежение, защото дълго време ВКС остана без ръководител. Правиха се опити да се намери изход, като се търсеше кандидат, който да бъде общоприет. Тогава за първи път в живота ми се създаде ситуация да бъда номиниран за този най-висок пост в съдебната система\", казва бившият член на КС.     \"Вместо себе си предложих да бъдат обсъдени три имена… Едно от тези имена беше на Лозан Панов. С това моята намеса приключи. Как са се развили след това нещата, не знам\", посочва доскорошният конституционен съдия. Той не уточнява и с какви мотиви е предложил Панов, нито откога и откъде датира познанството между двамата съдии, които, с оглед на възрастовата разлика, никога не са работили в един и същи съд и времеви порядък.     Румен Ненков изпада в известни противоречия, тъй като от една страна посочва, че след намесата му по предлагане на Панов, не знае \"как са се развили след това нещата\", но от друга страна признава, че по-късно лично е разговарял по  телефона с кандидата за председател на ВКС, за да го убеждава да не се оттегля от процедурата. Това е станало след инцидента от 9 декември 2014 г., при който Лозан Панов бе блъснат от автомобил, докато прави сутрешен крос, пресичайки улицата на входа на \"Южния парк\".     Несъмнено, че ако тези признания на Румен Ненков бяха направени точно преди четири години, а и ако Панов не бе припознат като проводник на интересите в съдебната система на политико-икономически и лобистки кръгове и от определени подсъдими лица с финансови възможности и собствени медии, то ССБ би била, ако не първата, то една от многото неправителствени и професионални организации, които щяха да настояват за пълно разследване и незабавно отстраняване на председателя на ВКС от поста му.      Разследване на обстоятелствата около номинирането на Панов може да извади далеч по-скандални факти за свързаности и зависимости от тези, които телефонният тефтер на Красьо Черния бе разкрил. Което да покаже, че освен нарушаване на Етичния кодекс на българските магистрати, може да са налице и данни за търговия с влияние и дори за престъпление срещу правосъдието, при това не без знанието и участието на самия настоящ председател на ВКС.     Откровенията на съдия Ненков са повече от изобличаващи по адрес на председателя на ВКС и са основателна причина за старт на процедура по преждевременното прекратяване на мандата му, стига кадровиците да имат смелостта да инициират такава проверка. Ако очакват ССБ да ги сезира, този път това няма да се случи. От последващите части на интервюто с Румен Ненков става ясно и защо.       Но после се замислих. На празника на съдиите не спомена една дума на благодарност към тях. Нито една! А това беше тяхно тържество, а не политическо събрание. Второ, идеята \"не на страха\" е много обтекаема, много е политическа, звучи едва ли не като лозунг. По-добре кажи ясно от какво си недоволен, какви закони очакваш от законодателите, какво искаш от правителството\", посочва Ненков.     Той работи със съдиите, той не работи пряко нито с Бойко Борисов, нито със Сотир Цацаров (особено след разделението на ВСС на колегии). Призван е да дава личен пример, като в проявите си се съобразява само и единствено с правото. Със своя авторитет трябва да стимулира съдиите да изпълняват професията си добросъвестно като свободни и независими хора, а не като хора, подчинени на външни сили\".      Както казах, негова работа е да каже: \"Когато моите съдии защитават закона, и аз тях ги защитавам! И съм против тях, когато лягат ничком пред хората с власт и пари.\" Така ще бъде по-полезен и за обществото. Съдиите имат власт. Техните решения разместват значителни блага, засягат съществени интереси. И ако има необходимост, конкретно, по конкретното дело ще ги брани\", казва Румен Ненков.        Според него ССБ все повече наподобява партия, отколкото организация, която се е ангажирала с проблемите на магистратите. \"Защото една професионална организация с идеална цел не трябва да бъде политически играч, а да защитава принципи. Те трябваше да са против строго партийната селекция на кандидати без професионални, организационни и нравствени качества, но не и като институция сами да издигат кандидатури. При всяко положение обаче можеха да критикуват подхода на Висшия съдебен съвет, ако е бил безпринципен и е водил към лош резултат.     И сякаш за да потвърди думите му, вместо да поиска проверка на изнесените от Ненков данни за нарушения около избора на Лозан Панов, председателят на ССБ Калин Калпакчиев коментира в свое интервю за пловдивски сайт, че макар и малобройни, протестите в защита на председателя на ВКС трябвало да продължат.     Една от целите на проекта, стартирал през юли 2015 г. и продължил до януари 2019 г., е провеждането на \"задълбочени интервюта с оттеглили се съдии от Върховния съд, които ще осветлят дискусионни теми и ще предложат насоки в развитието на съдебната реформа\". Именно заради високата обществена значимост на казаното, \"Правен свят\" публикува откъси от интервюто с Румен Ненков. ", "date": "2019.02.11", "title": "\"Правен свят\": Изборът на Лозан Панов за председател на ВКС било плод на задкулисни договорки"}
{"url": "http://epicenter.bg/article/Lozan-Panov-poiska-nakazanie-za-shefa-na-apelativniya-spetssad/175043/3/0", "text": "Председателят на Върховния касационен съд Лозан Панов предложи на Съдийската колегия на Висшия съдебен съвет да накаже дисциплинарно шефа на Апелативния специализиран наказателен съд Георги Ушев. Това съобщиха от кабинета на Панов.   Предложението идва, след като комисия от върховния съд провери движението по делото за ареста на Десислава Иванчева и откри нарушения по него. В доклада на комисията се разказваше как Ушев е ходил при съдията по делото от долната инстанция, за да подсигури по-бързото движение на жалбата на прокуратурата срещу пускането на Иванчева от ареста.   Според Панов Ушев, който от известно време се спряга като кандидатура за следващ главен прокурор, е извършил две дисциплинарни нарушения. Накърнил е престижа на съдебната власт, като извън кръга на своите служебни правомощия е дал устно разпореждане на съдия от долната инстанция да извърши фактически и правни действия по посоченото дело, които не съответстват на нормативни разпоредби, нито на установена съдебна практика.   \"Това поведение като административен ръководител на по-горестоящ съд представлява намеса в работата на съдия от по-долустоящ съд, която не се основава на законови правомощия, включително такива, касаещи администрирането на делата и жалбите или протестите. Последното е особено значимо като се отчетат конкретните обстоятелства, а именно, че в случая не се установява бездействие от страна на докладчика по делото, нито забавено или несвоевременно извършване на дължимите процесуални действия (по изготвяне на протокола от съдебното заседание, подписването му и т. н.), нито по администрирането на постъпилия протест\", твърди председателят на ВКС.   Според него с действията си Ушев е допуснал безпрецедентно накърняване на основната роля на съда на независим и безпристрастен арбитър за осъществяване на правораздавателната дейност при спазване на принципите на справедливост и точно прилагане на законите спрямо всички страни в процеса.   Второто нарушение според Панов е, че Ушев е образувал делото по протеста на прокуратурата срещу домашния арест на Иванчева в разрез с правилата.   Благодарение на Ушев и на няколко от колегите му в момента Инспекторатът към Висшия съдебен съвет проверява Панов. Тази проверка може да доведе и до отстраняването на върховния съдия, който е основен критик на статуквото в системата.    ", "date": "2019.02.11", "title": "Лозан Панов поиска наказание за шефа на апелативния спецсъд Георги Ушев"}
{"url": "http://epicenter.bg/article/Boyko-Borisov-e-prizovan-na-razpit-po-deloto-sreshtu-Petar-Moskov/174973/2/0", "text": "Бойко Борисов е призован на разпит по делото срещу бившия здравен министър Петър Москов.    Освен премиера в съдебната зала са привикани почти всички министри от 2016 година. Москов е обвинен за това че през 2015 г. като министър на здравеопазването е приел дарение от Турция под формата на ваксини \"Пентаксим\" и  \"Еувакс Б\". Ваксините обаче не са разрешени за употреба у нас. Според прокуратурата в резултат на действията на Москов настъпили щети в размер на над 325 милиона лева, предаде Нова телевизия. ", "date": "2019.02.11", "title": "Бойко Борисов е призован на разпит по делото срещу Петър Москов"}
{"url": "http://epicenter.bg/article/Tsvetanov--Prezidentat-izbarza-s-pozitsiyata-za-Venetsuela/175015/2/0", "text": "Президентът избърза с неговата позиция. Това коментира по темата Венецуела лидерът на ПГ на ГЕРБ Цветан Цветанов пред журналисти във Велико Търново.   От Велико Търново ГЕРБ започва националната си инициатива „Европа в нашия дом“. На поредица от срещи ще бъде представено развитието на различните населени места в съответния регион и как европейската солидарност е допринесла за това.   Цветанов застана пред медиите след срещата.   \"Когато сме част от силната демократична общност ЕС и със стратегическото патрньоство на САЩ, смятам, че трябва да бъдем солидарни\", бе категоричен лидерът на ПГ на ГЕРБ.   Цветанов коментира и бъдещето заседание на парламентарната вътрешна комисия по случая \"Гебрев\". \"За сряда в 14.30 ще бъде насрочено заседание, на което ще бъдат излушани всички представители на специалните служби с техните ръководители, главният прокурор и всички, които отношение по темата \"Скрипал\". Заседанието ще бъде закрито\", уточни той.   Твърдението на Цветлин Йовчев, че отравянето на Гебрев е солова акция е несериозно, категоричен е Цветанов. Според него \"такива служби не правят солови акции\". Припомняме, по-рано премиерът Бойко Борисов разговаря с британският посланик Ема Хопкинс по казусите \"Скрипал\" и \"Гебрев\" и дали има връзка между тях.   Всичко, което днес разбираме, е доста обезпокоително, коментира Цветанов.   Запитан подкрепя ли усилията вицепремера Красимир Карачачанов по отношение на етническия въпрос и за интегриране на ромите, Цветанов заяви, че към настоящия момент има достатъчно правомощия в институциите, които просто трябва да се изпълнят. Местната власт има съществено отношение, заяви Цветанов.  Местната власт има съществено отношение, заяви Цветанов.  Над 700 милиона лева през 2019 година ще отидат в програмата Региони в растеж, за детски градини и образование, посочи Цветанов.  ", "date": "2019.02.11", "title": "Цветанов: Президентът избърза с позицията за Венецуела. Трябва да сме солидарни с ЕС и САЩ! (ВИДЕО)"}
{"url": "http://epicenter.bg/article/Chetirima-ministri-ot-kabineta--quot-Borisov-2-quot--davat-pokazaniya-po-deloto-sreshtu-Moskov/175016/2/0", "text": "Четирима министри от кабинета \"Борисов 2\" дават показания по делото срещу бившия здравем министър Петър Москов, съобщава Нова телевизия. Срещу него е повдигнато обвинение заради приетите като дарение през 2015 г. от Министерството на здравеопазването на Турция 100 хил. дози ваксина за деца „Пентаксим – 0.5 мл.” и 100 хил. дози ваксина „Хепатит Б“ – „Еувакс Б“, които не са разрешени за употреба на територията на България. Според прокуратурата от действията на Москов тогава са настъпили вреди за българското здравно министерство в размер на 325 233,87 лв., но и неимуществени вреди, изразяващи се в недоверие на гражданите в дейността му.  Пред съда финансовият министър Владислав Горанов заяви, че не може да прецени дали има вреда от ваксините.  \"Не мога да преценя, затова се води и това съдебно състезание. Има твърдение на прокуратурата за настъпила щета. Има граждански иск от страна на Министерство на здравеопазването с твърдение за настъпила щета. Оттам нататък само съдът може да прецени дали това е така или не\".  По време на заседанието стана ясно, че той не е подписал взетото от Министерски съвет неприсъствено решение за ваксините, но с подписът си е одобрил финансовата обосновка към него.  „Аз първото решение не съм го подписал, може би съм бил в чужбина или не ми е предявено за подпис, но съм подкрепил финансовата обосновка към него. След това има още две решения през 2015 година, които също са взети неприсъствено“, обясни пред журналисти Горанов.  Финансовата обосновка има за цел да покаже дали ще сделката ще има въздействие върху държавния бюджет и респективно върху бюджета на Министерството на здравеопазването. „Видно от нея се твърди, че няма да се налагат допълнителни разходи и тя е одобрена“, подчерта Горанов.  Вицепремиерът Томислав Дончев също се яви в Специализирания наказателен съд, където даде свидетелски показания. По време на съдебното заседание стана ясно, че това решение е взето на неприсъствено заседание на Министерски съвет. „На година се вземат стотици решения на Министерски съвет. Аз, въпреки отличната си памет, не мога да помня всяко едно от тях. Но въпросната точка, отпреди три години, си я спомням. Аз имам навика да се интересувам и да търся допълнителни факти и извън папките“, обясни пред журналисти Дончев.  „Имаше кризисна ситуация и колегите от Министерство на здравеопазването търсеха разрешаване на кризисната ситуация“, допълни още той.  Дончев бе категоричен, че щом е подписал решението, значи тогава не е намерил нищо смущаващо в него. Той обясни още, че обичайно неприсъствените решение на кабинета се вземат в условия на спешност, както и че не може да каже защо по това време в страната ни е не е имало такива ваксини.  Показания дават и Ивайло Московски и Божидар Лукарски.  ", "date": "2019.02.11", "title": "Четирима министри от кабинета \"Борисов 2\" дават показания по делото срещу Москов"}
{"url": "http://epicenter.bg/article/Rumen-Radev-udostoi-svetovnoizvestniya-tsigular-Svetlin-Rusev-s-Pochetniya-znak-na-darzhavniya-glava/175040/2/0", "text": "Президентът Румен Радев прие днес на „Дондуков“ 2 световноизвестния цигулар Светлин Русев. Това съобщиха от Прессекретариата на държавния глава. Музикантът е в България по повод предстоящия му съвместен концерт със Софийската филхармония.   По време на срещата Румен Радев връчи на госта си Почетния знак на държавния глава.   „Удостояването Ви с това отличие е израз на признание за Вашия талант и впечатляващи успехи, които достойно представят българската музикална школа и българската духовност и култура по целия свят“, посочи президентът.   Държавният глава пожела на маестро Светлин Русев да продължава да прославя България и посочи, че за световната публика е привилегия да чуе на живо негови изпълнения с невероятната цигулка Кампоселиче - Страдивари от 1710 г.", "date": "2019.02.11", "title": "Румен Радев удостои световноизвестния цигулар Светлин Русев с Почетния знак на държавния глава"}
{"url": "http://epicenter.bg/article/Desislava-Radeva--Dnes-imah-chestta--Svetlin-Rusev-sas-svoya-Stradivarius-/175045/2/0", "text": "Президентът Румен Радев прие днес на „Дондуков“ 2 световноизвестния цигулар Светлин Русев, за да му връчи Почетния знак на държавния глава. На срещата присъства и съпругата на президента Десислава Радева.    Доказателство за това е постът й в социалната мрежа, минути след срещата.   , пише Радева и допълва публикацията си с два фотоса, на които се виждат тя, президентът и самият Светлин Русев    Инструментът Кампоселиче - Страдивари от 1710 г. е единствен по рода си, тъй като е създаден от най-големия майстор на музикални инструменти на всички времена – Антонио Страдивариус. Самите условия, при които е правил инструментите са били изключително трудни – на свещи и кандило. Въпреки това инструментите са перфектни. За да свири на нея Светлин Русев, е преодолял завидна конкуренция. Но се налага всяка година да подновява кандидатурата си да за привилиегията да свири на инструмента    По време на срещата държавният глава пожела на маестро Светлин Русев да продължава да прославя България и посочи, че за световната публика е привилегия да чуе на живо негови изпълнения.", "date": "2019.02.11", "title": "Десислава Радева: Днес имах честта... Светлин Русев със своя Страдивариус!"}
{"url": "http://epicenter.bg/article/Gen--Boyadzhiev--Kukuvitsa-tryabva-da-e-izpila-akala-na-Putin--che-da-se-saglasi-za-otravyane-na-Skripal/175047/2/0", "text": "Има подозрения, че на наша територия също е използвано химическо оръжие – нервнопаралитичното вещество \"новичок\". През миналата година международното пространство се разтресе поради скандал за отравяне на бившия руски таен агент Сергей Скрипал именно с \"новичок\".  Русия тогава отрече обвиненията, но много страни помолиха дипломатите й да напуснат.  Според световни медии се оказва, че един от заподозрените извършители, агент на руското военно разузнаване, е бил в България по същото време, в което бизнесменът Емилиян Гебрев изпаднал в кома. Симптомите му били сходни с ефекта от \"новичок\".  Към момента Гебрев е разследван за делото за фалита на КТБ. Възможно ли е в България да е използвано химическо оръжие?  \"Целият случай със Скрипал лъха във всички области на непрофесионализъм. Толкова ли е паднало нивото на извършване и разкриване на едно действие? Така разузнаването проваля реномето на собствената си държава. Абсурдно е да се обвинява Путин за случая \"Скрипал“. Трябва кукувица да му е изпила акъла, за да даде съгласие за тази мисия, едва седмица преди изборите, които той със сигурност ще спечели\", отбеляза бившият разузнавач ген. Тодор Бояджиев.  В студиото на \"България сутрин\" той посочи, че всички разузнавания допускат понякога да не следват точни указания - последният случай в саудитското посолство с Хашоги е пример за това.  \"Предстоят ни избори, предстои битка – всичко е позволено, за съжаление. Това че запазихме неутралитет в началото на случая \"Скрипал\", е един от сполучливите ни външнополитически ходове\", изтъкна още ген. Бояджиев пред Bulgaria ON AIR.", "date": "2019.02.11", "title": "Ген. Бояджиев: Кукувица трябва да е изпила акъла на Путин, че да се съгласи за отравяне на Скрипал"}
{"url": "http://epicenter.bg/article/Vitsepremierat-Mariyana-Nikolova-e-na-poseshtenie-v-Ungariya/175048/2/0", "text": "Официалното посещение на заместник министър-председателя по икономическата и демографската политика Марияна Николова в Унгария започна с поредица от работни срещи, като първата беше с държавния секретар по въпросите за семейството и младежта Каталин Новак.   Двете обсъдиха унгарския модел за подпомагане на раждаемостта и успешните практики в тази посока. Вицепремиерът информира държавния секретар Новак, че ще инициира създаването на експертен съвет по демографска политика, който ще разглежда и интеграцията на ромската общност. Николова и Новак обсъдиха опита на Унгария в тази сфера, както и нормативната уредба в страната, третираща демографската политика, семейството и младежта. Каталин Новак заяви, че България дава ясен знак поставяйки икономическата и демографската политика на преден план, тъй като двата сектора са пряко свързани и са важни за жизнеспособността на една държава. При разговорите си с министъра на човешките ресурси Миклош Кашлер, вицепремиерът Николова постави въпроса за запазване и развитие на специалността „Българистика“ в унгарските висши училища. Министър Кашлер изтъкна, че още при встъпването си в длъжност през 2018 г. си е поставил за задача издигането на „Славянистиката“ на по-високо ниво.  Заместник министър-председателят се срещна и с държавния секретар по социалните въпроси и социалната интеграция Атила Фюльоп. Основни теми на разговорите им бяха политиките за защита на децата и интеграцията на хората с увреждания на пазара на труда. Двамата обсъдиха и политиките за интеграция на уязвимите групи в образователната система. Официалната визита на българския вицепремиер продължи с посещение в унгарския парламент, където разговаря с държавния секретар по въпросите на религията и националните малцинства Миклош Шолтес. Николова изрази благодарност за положителното отношение към българското малцинство в Унгария.  ", "date": "2019.02.11", "title": "Вицепремиерът Марияна Николова е на посещение в Унгария"}
{"url": "http://epicenter.bg/article/Kaloyan-Pargov--Sergey-Antonov-pokaza-kak-tryabva-da-pazim-imeto-na-Balgariya-neopetneno/175049/2/0", "text": "Сергей Антонов показа как трябва да пазим името на България неопетнено. Това коментира председателят на БСП - София и на групата на социалистите в СОС Калоян Паргов след днешното заседание на Комисията по образование, култура, наука и културно многообразие, по време на което беше гласуван Доклад относно поставяне на паметна плоча на Сергей Антонов пред Терминал 1 на Аерогара \"София\".  \"За сегашните и бъдещи поколения е важно тази морена да напомня за проявения стоицизъм от Сергей Антонов, коментира Калоян Паргов. - Трябва да помним какво се случи през онези 4 години през 80-те на миналия век, когато българинът беше обвинен, а по-късно оправдан за покушението срещу папа Йоан Павел II. Не трябва да забравяме значението на \"процеса на века\", който имаше световни измерения в разгара на Студената война. И най-вече трябва да помним заслугата на Сергей Антонов, който не допусна опетняване на името на България, въпреки огромния натиск, оказван му в затвора, за да признае вина. Той безспорно заслужава да има паметна плоча, както и улица да носи неговото име. Затова заедно с общинския съветник Мита Георгиева внесохме този доклад, който се надявам да бъде приет единодушно в четвърък на сесията на СОС. Той ще увенчае с успех над тригодишните усилия на членовете на Инициативния комитет\".  Идеята за поставянето на паметна плоча на обвинения, а след това оправдан за покушението срещу папа Йоан Павел II служител на БГА \"Балкан\" е на Инициативен комитет \"Памет за Сергей Антонов\". В него членуват български общественици, културни дейци, професори, военни и дипломати, сред които са външните министри Виктор Вълков и Любен Гоцев, Горан Симеонов, председател на Асоциацията на разузнавачите, покойният професор Божидар Димитров, Вежди Рашидов, двукратният олимпийски шампион по борба Боян Радев, ген. Стоян Топалов, почетен председател на Съюза на офицерите и сержантите от запаса и резерва и други. Подкрепа за поставянето на паметник на Сергей Антонов има и от италианският му защитник Джузепе Консоло. Средствата за изработването и поставянето на паметната плоча ще бъдат изцяло за сметка на Инициативния комитет \"Памет за Сергей Антонов\".  Както е известно, служителят в представителството на БГА \"Балкан\" в Рим е арестуван на 25-и ноември 1982 г. и е обвинен, че по поръчение на българската държава и чрез турския гражданин Мехмед Али Агджа на 13-и май 1982 г. е организирал атентата срещу папа Йоан Павел II. В продължилия близо 4 години \"процес на века\" роденият на 11-и юли 1948-а в София Сергей Антонов е централна фигура. Осъден несправедливо в скалъпен съдебен процес той лежи в италианския затвор \"Ребибия\" 1223 дни. Там българинът е подложен на огромен натиск да признае престъпление, което не е извършил. На 28-и март 1986 г. италианският съд оправдава Сергей Антонов \"поради липса на достатъчно доказателства\". Представителите на Инициативен комитет \"Памет за Сергей Антонов\" са категорични, че той проявява истинско геройство, тъй като евентуално негово признание за съпричастност на страната ни и нейните органи за сигурност в атентата срещу папа Йоан Павел II щеше дълги години да тежи като прокоба над България.  ", "date": "2019.02.11", "title": "Калоян Паргов: Сергей Антонов показа как трябва да пазим името на България неопетнено"}
{"url": "http://epicenter.bg/article/Prezidentat-e-odobril-naznachavaneto-na-Rumyana-Bachvarova-za-poslanik-na-Balgariya-v-Izrael/175052/2/0", "text": "Президентът е одобрил назначаването на началника на кабинета на премиера Румяна Бъчварова за посланик на България в Израел, съобщава    Името на Румяна Бъчварова бе спрягано за посланик в Израел  още през есента на миналата година. В тв интервю на 09.09. 2018 година началникът на кабинета на Борисов не отрече да й е предлаган такъв пост.  \r\n „Като началник на кабинета имам такава възможност”, обясни Бъчварова в предаването „Тази неделя” по БТВ. \r\n   \r\n Попитана ще приеме ли предложението, тя заяви, избягвайки директния отговор:  „Хубаво е да има много посоки”. \r\n   \r\n По информация на  кандидатурата на Бъчварова за този пост е била лансирана лично от премиера, а президентът е решил да не му отказва. \r\n   \r\n До сега посланик в Израел бе Димитър Михайлов. Той е хебраист и арабист, с което превъзхожда Бъчварова. \r\n   \r\n Ради Найденов, който доскоро бе посланик в Берлин, ще поеме мисията ни в Берн. Ангел Чолаков от Франция пък ще отиде в Турция. Все още не ясно кой ще бъде пратен в Париж. \r\n", "date": "2019.02.11", "title": "Президентът е одобрил назначаването на Румяна Бъчварова за посланик на България в Израел"}
{"url": "http://epicenter.bg/article/-Avtomagistrali--EAD-ima-deystvashti-ramkovi-sporazumeniya-s-dve-ot-pette-firmi--posocheni-ot-BSP/175053/2/0", "text": "„Автомагистрали“ ЕАД има действащи рамкови споразумения само с две от петте фирми, посочени от БСП - „ПСТ Груп“ ЕАД и „ГБС“.   Това става ясно от писмен отговор на министъра на регионалното развитие и благоустройството Петя Аврамова, публикуван на сайта на Народното събрание    Договорът с трета фирма от списъка на БСП - „Пътстрой -92“ АД, е бил за доставка на строителни материали за последното тримесечие на 2018 г. и е прекратен през декември поради изтичане на срока му. С „Хидрострой“ и „Трейс Груп“ „Автомагистрали“ ЕАД не е имало рамкови споразумения през изминалите три години.   „Автомагистрали“ ЕАД няма сключени нито договори с подизпълнители, нито нарочни рамкови споразумения за строителството на новите 134,14 км от магистрала „Хемус“, чието изграждане му бяха възложени на 20 декември м.г. с договор от Агенция „Пътна инраструктура“ по ин хаус процедура, предвидена в Закона за обществените поръчки. Очаква се строителството на новия участък от „Хемус“ да започне през пролетта на 2019 г.   МРРБ изпрати на БСП подробна справка и за всички рамкови споразумения на „Автомагистрали“ ЕАД през последните три години.   Тя съдържа в табличен вид предмета на договорите, с кого са сключени, срока на действие и основанието за прекратяване. Те са за доставка на строителни материали, наемане на техника, доставка на ограничителни пътни системи, автомобилни и индустриални масла, сервизно обслужване и други.   За допълнително обезпечаване на оперативната си дейност от юли 2018 г. „Автомагистрали“ ЕАД има петгодишни контракти с шест фирми за наем на техника, но нито една от тях не е сред споменатите от БСП.   Това са фирмите ЗП „Андрей Иванов Андреев“, „Миро Транс 86“ ЕООД, „Боби 66“ ООД, „Бобо 5 и синове“ ООД, ЕТ „Палина – Зафир Иванов“, ЕТ „Бовема – Тодор Павлов“.   Отделно през последното тримесечие на 2018-а „Автомагистрали“ ЕАД е сключила споразумения за наем на техника, за доставка на строителни материали и за изпълнение на отделни видове дейности с още 8 фирми – „ПСТ груп“ ЕАД, „Инфрастроежи“ ООД, „Грома холд“ ЕООД, „ГБС- инфраструктурно строителство“ АД, „Геострой“ АД, „Инжстройинженеринг“ ЕООД, „Галчев инженеринг“ ЕООД и „Пътища и мостове“ ЕООД.   На депутатите, които се интересуват по-детайлно от договорите, се дава възможност да се запознаят в удобно за тях време на място в дружеството. Това се прави с цел конфиденциалност и запазване на коректните търговски отношения на „Автомагистрали“ ЕАД с партньорите им.", "date": "2019.02.11", "title": "„Автомагистрали“ ЕАД има действащи рамкови споразумения с две от петте фирми, посочени от БСП"}
