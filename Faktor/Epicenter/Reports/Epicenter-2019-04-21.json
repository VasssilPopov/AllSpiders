{"url": "http://epicenter.bg/article/Zhozef-Dol-gleda-lazarki-v-pomoriyskoto-selo-Kozichino/180811/2/0", "text": "Лидерът на ЕНП Жозеф Дол е бил на тайна визита в България. Това става ясно от фейсбук страницата на бившия екоминистър, сега депутат от ГЕРБ и председател на комисията по околна среда в парламента, а също и кандидат за евродепутат от ГЕРБ Ивелина Василева.   \"С председателя на Европейската народна партия Жозеф Дол и с българския комисар Мария Габриел имахме удоволствието да наблюдаваме ритуалите на лазарките в поморийското село Козичино\", написа тя в социалната мрежа.   И обясни, че това е единственото място в страната, където всички играят „Лазари“ само в неделя – Цветница. \"Автентичните носии, танци и обичаи са на почит в този край на България. Традициите се предават от майка на дъщеря поколения наред.  До магията на традициите днес се докоснахме с домакина - кмета на Община Поморие Иван Алексиев, кмета на Бургас Димитър Николов, колегите ми от Народното събрание Димитър Бойчев, Ася Пеева и Галя Василева\", добави още Василева.  ", "date": "2019.04.21", "title": "Жозеф Дол на тайна визита у нас! Гледа лазарки в поморийското село Козичино"}
{"url": "http://epicenter.bg/article/Tsvetnitsa-e--Nosim-v-domovete-si-osveteni-varbovi-klonki-za-zdrave-i-bereket/180417/2/0", "text": "Празникът е последният преди Възкресение, пада се в неделята след Лазаровден и е един от най-красивите пролетни празници.Затова на този ден всички отиват на празничната църковна литургия с върбови клонки, китки от здравец и други пролетни цветя.    В староеврейските книги пише, че народът дълго време ще бъде управляван от враговете си. Накрая обаче ще дойде последният израилтянски цар, който ще влезе в града, възседнал магаре. Христос влязъл именно на магаре, а хората го приветствали като владетел с палмови клонки и пеели: \"Осанна! Благословен Идещият в име Господне, Царят Израилев!\".   Символично те са заменени у нас с върбови заради приликата на листата. Растението не случайно е станало традиционно за повода. То първо се пробужда от зимния сън и създава пъпки. Според християнските обичаи клонките трябва да се занесат в църквата и да се осветят. Когато богослужението приключи, всеки взима от осветените растения и ги отнася вкъщи за здраве.  Във фолклорната традиция Цветница се свързва с   с което завършва цикълът на моминските пролетни игри. Ритуалът е много важен за девойките, защото показва социалния им статут и готовността им да се задомят. Преди обед всички момичета, участвали в лазаруването, се отправят заедно към реката. Всяка от тях носи китка цветя, върбово венче или малко хлебче, наричано \"кукла\", \"колак\" или \"кравай\", увит в кърпа. През цялото време пеят по пътя, а като стигнат на реката, играят хоро.   Момите се подреждат една до друга край брега или на моста над реката и едновременно пускат китката, венеца или хлебчето. Онази девойка, чийто венец или хляб бъде понесен най-бързо от водата и излезе най-напред, е \"кумица\" или \"кръстница\" на лазарките. От този момент нататък тя се превръща в обект на специално уважение и почит от страна на останалите момичета. В миналото са вярвали, че докато не се кумичи момата, ще я открадне змей и няма да се омъжи. Затова на връщане от реката лазарките са успокоени, много весели и по-шумни. Отиват в къщата на кумицата, където има трапеза за тях. Момата кумица ги гощава с баница и червени великденски яйца. С тази обща гощавка завършва и празничният лазарски комплекс.    Затова се извършват и поминални обреди. Жените отиват на гробищата рано сутринта, като носят върбови клонки, кадилница, вода и царевични стъбла. Прекадяват и преливат гробовете на близките си хора, след което забучват върбовите клонки до надгробните плочи. С царевичните стъбла запалват огън.  Народът нарича празника още Цветна неделя, Вая, Кукленден.   - Камелия, Кремена, Цена, Цено, Цветан, Върбан, Върбинка, Виолета, Здравко, Здравка, Лилия, Латинка, Теменуга, Теменужка, Цвета, Цветанка, Цветелина, Ясен, Явор и още много. Според статистиката 1/5 от българите носят имена на растения като по-голямата част от тях са жени.   Тя има специално място в християнската символика. На два пъти Христос нахранил хилядно множество с умножаване на хляб и риба. В Писанието веднъж са споменати \"пет хляба и две риби\" и втори път \"седем хляба и няколко риби\". След Възкресението си Христос се явил на учениците си и напълнил мрежите им със 153 големи риби. Освен това много от самите апостоли били рибари. За ранните християни рибата била дори таен знак.  Празничната християнска трапеза има определен литургичен смисъл, затова мястото на рибата е в по-специални дни. Тя се среща най-често и в иконите. На празничната маса трябва да има още хляб, приготвен без мазнина, салата от пресни зеленчуци, картофи, ориз, фасул, яхния от стар боб, пълнени постни чушки. На почит на този ден са зелените растения заради настъпващата пролет. Копривата, лападът и спанакът са чудесен сезонен избор.   Поверието е, че началото й е с тържественото влизане на Иисус Христос в Йерусалим. Накрая завършва с неговото възкресение. Всеки ден от тази седмица се нарича велик - Велики понеделник, Велики вторник и така нататък. Тя е последната от Великденския пост. Всеки ден се почита със специални служби от църквата. Според православния календар тази седмица завършва с Великден.", "date": "2019.04.21", "title": "Цветница е! Носим в домовете си осветени върбови клонки за здраве и берекет"}
{"url": "http://epicenter.bg/article/Patriarh-Neofit-shte-oglavi-Patriarsheska-sveta-Zlatoustova-Liturgiya-v-PKSHP--Sv--Aleksandar-Nevski-quot-/180760/2/0", "text": "На големия християнски празник Вход Господен в Йерусалим/ Цветница, Връбница/ Негово светейшество Българският патриарх и Софийски митрополит Неофит ще оглави, Патриаршеска Златоустова св. Литургия в ПКСХП „Св. Александър Невски“, съобщи репортер на Агенция \"Фокус\".   Той ще бъде в съслужение с Техни преосвещенства Мелнишки епископ Герасим - главен секретар на Светия Синод на Българската православна църква, Белоградчишки епископ Поликарп - викарий на Софийския митрополит, други висши клирици, храмовото духовенство. Същият ден от 18:00 ч. - В митрополитската катедрала „Св. Неделя” се отслужва „Последование на Жениха“. С тази богослужба Светата Православна църква влиза в Страстната седмица, седмицата на Страданията Христови.   ", "date": "2019.04.21", "title": "Патриарх Неофит ще оглави Патриаршеска света Златоустова Литургия в храма „Св. Александър Невски\""}
{"url": "http://epicenter.bg/article/Borisov-v-saboleznovatelna-telegrama-do-ministar-predsedatelya-na-Shri-Lanka--Potresen-sam-/180782/2/0", "text": "Премиерът Бойко Борисов изпрати съболезнователна телеграма до министър-председателя на Шри Ланка Ранил Викремесингхе.  “Потресен съм от новината за ужасяващите атентати в църкви и хотели в Шри Ланка, довели до загубата на живота на толкова много хора и стотици ранени. Осъждам най-категорично тези жестоки актове на тероризъм, които не биха могли да бъдат оправдани с никакви каузи”, пише премиерът Борисов.  “От името на българското правителство и от свое име изказвам най-дълбоки съболезнования на Вас и близките на жертвите, както и най-искреното ни съчувствие към болката на приятелския народ на Шри Ланка. Пожелавам бързо възстановяване на всички пострадали”, посочва още Борисов.  ", "date": "2019.04.21", "title": "Борисов в съболезнователна телеграма до министър-председателя на Шри Ланка: Потресен съм!"}
{"url": "http://epicenter.bg/article/Vanshno--V-edin-ot-atakuvanite-hoteli-v-Shri-Lanka-ima-6-ima-balgari--V-bezopasnost-sa-/180783/2/0", "text": "По информация на посолството ни в Индия към 12:00 ч. няма данни за пострадали български граждани при терористичните атаки в три църкви и три хотела в Шри Ланка. Взривни устройства бяха задействани в църквите Kochikade Church, Katuwapitiya Church и Church in Batticaloa, както и в хотелите Shangri La hotel, Cinnamon Grand Hotel и Kingsbury Hotel.  В един от пострадалите хотели - Shangri La Hotel се намират шестима български граждани, които са в безопасност. Те имат връзка с посолството в Делхи, с оглед оказване на съдействие при необходимост, съобщават от външното ни министерство.  Посолството на Република България в Делхи е в постоянен контакт по линия на местното консулско сътрудничество с посолството на страните от ЕС в Делхи, където се подава актуална информация от Коломбо, в тази частност и от Делегацията на Европейския Съюз (ДЕС).  Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.  При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.  Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg. ", "date": "2019.04.21", "title": "Външно: В един от атакуваните хотели в Шри Ланка има 6-има българи. В безопасност са!"}
{"url": "http://epicenter.bg/article/Bezsmartniyat-polk-styaga-reditsi-za-9-ti-may--Ochakvat-se-shestviya-v-nad-50-grada/180784/2/0", "text": "През 2019 година Безсмъртният полк отново ще проведе своя марш по улиците на България. Това съобщиха от фондация \"Безсмъртният полк\". В полка участват наследниците на Героите – българи и руснаци, дейци от Съпротивата в България, СССР, Европа и света, които дадоха своя принос в десетилетната борба за разгрома на фашизма и националсоциализма през 20-ти век.  Фондация \"Безсмъртният полк\" и нейният председател Павел Иванов призовават всички българи, които пазят спомена за своите роднини - жертви и участници в борбата срещу фашизма и национал-социализма, да се присъединят към шествията на Безсмъртния полк в България, се казва още в съобщението.  За участие в събитието са изпратени покани до Президентството на Република България, до Министерския съвет на Република България, до Народното събрание на Република България, до посолствата на страните победителки във Втората световна война, до ръководитствата на традиционните религиозни общности.  До този момент координатори на Безсмъртния полк са заявили шествия в над 50 града - Благоевград, Ботевград, Бургас, Бяла, Варна, Велико Търново, Видин, Враца, Габрово, Димитровград, Добрич, Дупница, Кърджали, Кюстендил, Несебър, Павликени, Пазарджик, Перник, Петрич, Плевен, Пловдив, Поморие, Разград, Русе, Самоков, Сандански, Свиленград, Силистра, Сливен, София, Стара Загора, Търговище, Хасково, Хисаря, Шумен, Ямбол, Банско, Велинград, Карнобат, Ковачевци, Лом, Монтана, Севлиево, Тетевен, Казанлък, Чирпан, Шивачево, Бяла Слатина, Елин Пелин и др.  Очакваме включването и на още български градове (желаещите да бъдат координатори може да се свържат с нас на посочените телефони и e-mail).  В организирането на Безсмъртния полк тази година отново се включват Фондация \"Безсмъртният полк\", Координационен съвет на руските съотечественици в България, Федерация \"Съюз на съотечествениците\", Български антифашистки съюз, Съюз на ветераните от войните на България, Национално движение \"Русофили\", Федерация за приятелство с народите на Русия и ОНД, Фондация \"Устойчиво развитие за България\", Сдружение \"Александър Невски\", Съюз на българските журналисти, Форум \"България-Русия\", Национално сдружение \"Заедно с Русия\", Движение \"Че Гевара\" - България и др.  Благодарности и към всички други организации и граждани, които и тази година ни подкрепиха в нелеката задача за осъществяване на нашия „Безсмъртен полк“.  В оставащите дни до марша на Безсмъртния полк се надяваме, че под неговите знамена ще се съберат още повече родственици на дейците от борбата и Съпротивата срещу фашизма и националсоциализма, които да понесат – гордо и достойно – фотографиите на Героите!  ", "date": "2019.04.21", "title": "Безсмъртният полк стяга редици за 9-ти май! Очакват се шествия в над 50 града"}
{"url": "http://epicenter.bg/article/Tsvetanov--Shte-posadim-28-fidanki-po-vreme-po-initsiativa--Da-pusnem-koreni-v-Balgariya-quot-/180787/2/0", "text": "28-те фиданки, които ще посадим по време на 11-та инициатива „Да пуснем корени в България”, символизират всяка една от страните-членове на ЕС. Това каза зам.-председателят на ПП ГЕРБ Цветан Цветанов по време на събитието, което за поредна година се организира от Младежи ГЕРБ - Благоевград, предаде репортер на Радио „Фокус“ - Пирин.   По думите му дръвчета са символ на това, че България е силна, когато е в Европейския съюз. Цветанов отбеляза, че инициативата е прекрасна, а инициатор за повеждането ѝ е Калин Каменов, който сега е кмет на един от най-големите областни центове - Враца и Младежи ГЕРБ-Благоевград, на която организация някога той е бил областен координатор. „Калин преди 10 години се запозна с неговата прекрасна Мария, а преди 6 години точно тук на Рупите ѝ направи предложение за брак. Аз искам да му благодаря, за това че действително той пусна корени в България и сега се развива във Враца. Спомням си, когато започнахме кампанията в града, че никой не вярваше, че той ще успее, но сега с всичко направено там се вижда и се оценява от хората. Благодаря и на неговата съпруга Мария, която не спира да го подкрепя през всичките тези години“, заяви Цветанов. Той подчерта, че семейството е най-хубавото нещо в живота. „С това искам да поощря и Андрей Новаков, който преди 2 години на Младежката академия в Сандански направи предложение за брак и сега има прекрасната Ема“, допълни Цветанов.   Той пожела на всички присъстващи весели празници, защото според него в тези дни всеки един от нас е с най-близките си хора и наистина това е времето, в което трябва да се заредим позитивно.   ", "date": "2019.04.21", "title": "Цветанов: Ще посадим 28 фиданки по време по инициатива „Да пуснем корени в България\"!"}
{"url": "http://epicenter.bg/article/Daniela-Daritkova--Koordiniranata-ataka-sreshtu-GERB-dade-svoite-rezultati-/180788/2/0", "text": "Ефектът на скандалите и разкритията от последните седмици води до разколебаване на електората на ГЕРБ. Изследване на „Галъп интернешънъл“ показва, че БСП води с 32,1% пред ГЕРБ с 31% след „Апартаментгейт“.  Според председателя на парламентарната група на ГЕРБ и председател на здравната комисия в парламента Даниела Дариткова, въпреки че БСП има стратегия за атака срещу ГЕРБ, нагласите на обществото ще се променят в хода на дебатите за евровота:  „Координираната стратегия за атака срещу политическа партия ГЕРБ даде своите резултати. Ние, разбира се, сме отчели и негативите и позитивите. Винаги можем да се смирим и да понесем отговорността и го правим последователно, отново за разлика на нашите опоненти. Аз смятам, че тези нагласи, които се отчитат сега ще променим в хода на дебата за европейските избори, като представим политики наистина, които могат да бъдат защитавани от нашите евродепутати“, коментира пред БНР Дариткова.  От колегите от БСП, които са главна опозиционна сила, не сме чули конкретика, въпреки че тези избори за тях са залог за промяна на статуквото според тях в България, посочи още тя и допълни в интервю за предаването „Неделя 150“ на програма „Хоризонт“.  „Това, на което сме заложили, е именно личности, които са вече познати в Европа, които са се доказали с инициативите, които са реализирали с досегашното си присъствие в Европейския парламент“, подчерта Дариткова.  „БСП заложиха на нови личности, които тръгват от позицията на битката тук във вътрешнополитически план с ГЕРБ. Но все пак нека да си представим как ще изглежда България в Европейския парламент, когато първото действие, което ще се предприеме срещу водача на листата на БСП, е искане за отнемане на имунитета му. Защото - ще припомня, че г-жа Елена Йончева е обвинена за пране на пари в особено големи размери“, каза още Дариткова.", "date": "2019.04.21", "title": "Даниела Дариткова: Координираната атака срещу ГЕРБ даде своите резултати!"}
{"url": "http://epicenter.bg/article/Prokuraturata-poiska-arest-na-petima-ot-Gorna-Oryahovitsa--uchastvali-v-alo-izmami/180798/3/0", "text": "Специализираната прокуратура внесе искане в Специализирания наказателен съд за задържане под стража на петима от участниците в организираната престъпна група за телефонни измами (задържани в Горна Оряховица и в София).  На други шестима от групата, задържани в Румъния с Европейска заповед за арест, мерките за неотклонение ще се гледат след връщането им в България. Прокурорите представиха на съда свидетелски показания, които описват дейността на групата.  Съдът заседава в момента, за да реши дали да задържи или освободи Анелия Първанова, Валентина Първанова - Димитрова, Валентин Първанов, Георги Василев и Николай Николов. Повече от 30 души бяха задържани при мащабна акция срещу \"ало измамите\" в Горна Оряховица преди дни.  Освен в железничарския град, арести имаше и в Румъния. Групата е заподозряна в извършването на телефонни измами. Акцията по задържане се проведе в ромския квартал \"Калтинец\" и района на жп гарата в Горна Оряховица.  Претърсени бяха около 15 луксозни къщи, на входовете и изходите на кв. \"Калтинец\", както и в района на гарата, бяха разположени контролно-пропусквателни пунктове на жандармерията. При акцията бяха иззети и 6 автомобила. Измамите пък се изчисляват на над 2 милиона лева.   ", "date": "2019.04.21", "title": "Прокуратурата поиска арест на петима от Горна Оряховица, участвали в ало-измами"}
{"url": "http://epicenter.bg/article/Zavarshi-rehabilitatsiyata-na-14-km-ot-patya-Dobrich---Kardam/180769/4/0", "text": "На 22 април (понеделник) ще бъде открит рехабилитираният 14-километров участък от пътя Добрич - Кардам, съобщиха от Агенция \"Пътна инфраструктура\".  Проектът се финансира от Оперативна програма \"Региони в растеж\". На церемонията ще присъства директорът на дирекция \"Изпълнение на проекти по ОПРР 2014-2020 и по програмите за териториално сътрудничество на ЕСУ в Агенция \"Пътна инфраструктура\" Николина Чапанова, кметове от региона, областна администрация Добрич и др.  Основно ремонтираната отсечката е между разклона за с. Стефаново и кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна.  Строително-монтажните работи на участъка Добрич - Кардам, включен в лот 5 от ОПРР, са изпълнени от \"Инжстройинженеринг\" ЕООД. Стойността на договора е 13 813 919,64 лв. с ДДС. Строителният надзор е осъществен от \"Трафик холдинг\" ЕООД. Техният договор е за 382 200 лв. с ДДС. Авторският надзор е на \"Трансконсулт-22\" ООД. Договорът им е за 5 621,94 лв. с ДДС.", "date": "2019.04.21", "title": "Завърши рехабилитацията на 14 км от пътя Добрич - Кардам"}
{"url": "http://epicenter.bg/article/Kaloyan-Metodiev--politolog--GERB-ima-tezhak-problem-s-kampaniyata-na-teren-sled--Apartamentgeyt-quot-/180759/11/0", "text": "  -   - Добър ден.     - О, напълно. Мисля, че сме в ожесточена политическа кампания от няколко месеца, а вече кулминацията дойде след „Апартаментгейт“, така че нещата ще ескалират в следващите седмици, защото това е закономерното следствие от управлението, което имаме – това е управление с тежки клептократични характеристики, това е крептокрация без посока за развитие на обществото. Вчера бях на един римски път от 4 век, където още стоят камъните, докато на ул. „Граф Игнатиев“ в София втора година не могат да се наредят едни плочки. Това е пример за моментната снимка на държавата и на нейното развитие. Няма как подобни резултати от управлението да не рефлектират и върху скандалите, които ни обграждат.   - Да, новината от изминалата седмица, според мен, е че ГЕРБ вече не могат да правят публична кампания. Навсякъде ги освиркват, мразят ги, кълнат ги. Мисля, че морално са свършени.   - Да, така е, но това е, което наблюдавам по видеоизлъчвания, по срещите с гражданите, които се опитват да правят по страната, показват именно това – те имат много тежък проблем с кампанията на терен, тази лице в лице след разкритията на „Апартаментгейт“. Това се превръща в основно предизвикателство пред тях. Те вече ще трябва да затворят кампанията си единствено през медии или в тясно партийни затворени срещи. Това ще определя и характера на действията им по време на изборите. Те ще разчитат на технологията, а не на разтваряне на някакво ветрило.     - Струва ми се балансирана дори след сеизмичното заседание, при което двете противостоящи си фракции в партията редиха настоящата листа. Очевидно ябълката на раздора в нея е Сергей Станишев. Той тежи, води до разделение. И ако се оттегли от листата, според мен, би дал импулс за кампанията на партията, би запазил и собственото си достойнство. В общи линии единственият проблем там е неговото пето място, което също води до напрежение и вътре в партията, и в идеята на социалистите да разтворят ветрилото, защото малко или много той е човек, който е свързан с управлението на ГЕРБ като скачен съд с тези дълги години на загуби от ГЕРБ. И неслучайно именно от управляващата партия – най-голямата такава, той получи подкрепа за своята реализация на европейските избори.   - Не. Мисля, че там нещата до голяма степен са статични, спокойни. Заложи се на сигурното, няма драматичност, няма ярки имена, няма политически характери, които да изнасят определено политическо говорене или битка. Липсва им цветният характер. Но пък от друга страна, няма скандални размествания, лица, моменти в тяхната листа. - Трудно ми е да кажа подобно нещо, защото биографиите на хората, които влизат в политиката, или които искат да влязат в нея, често са напудрени, помпозни, но когато трябва да се свърши работа на терен, понякога хора, които не са толкова напористи, не са толкова нахални понякога в публичното си поведение, вършат повече работа, отколкото други, които вдигат лозунги. Аз съм забелязал по време на кампания, че тези, които най-много се бият в гърдите, накрая вършат най-малко работа, така че трудно е да се каже в бъдеще кой как ще се представи. Още повече, че политиката е отборна работа и е важно и в Националния парламент каква работа се върши, какво е управлението, кой е човекът – най-важното – начело на дадената формация в момента. В България има една хубава поговорка за главата – от там тръгват процесите и на развала и на положително отношение. В този смисъл, това е един ансамбъл. Не може да разглеждаме евродепутатите сами по себе си, те трябва да излъчат политиката на партията, на нейния лидер на национално ниво. Така че, каквато е вътре политиката, такава ще бъде и навън. Те затова са изпратени там, те са представители на български партии, да защитават български интерес.   - Тези упражнения вече са малко странни. Определено предизвикват насмешка.   - Те събират букет от нули. В общи линии опитват се да произведат някаква положителна новина, но всичките партии, които изредихте, са се коалирали през годините с кой ли не и който се е коалирал с тях е претърпял политическа катастрофа, просто знаково. Може да се направи справка при изборите през годините, че винаги когато нещо влиза в тази конфигурация точно с тези четири-пет формации, се стига до там. Според мен инженерната мисъл за цялото нещо е да се вземе десен вот, така наречен, който вече е много условен, не са направили тази сметка. И да се атакува София, защото ГЕРБ тръгна като политическа формация от София и се страхуват да не я загубят. А където са в пряка конкуренция с „Да, България“ се прави опит за някаква консолидация. Но пак казвам, това е инженерна конструкция, която не почива на моментните реалности и няма да доведе до нищо добро нито за ГЕРБ, нито за целите им на тези избори.   - Паритет в общи линии, но съм доста скептичен по отношение на социологическите данни поради страха в България. Знаете, че у нас има много контролиран, купен вот, има много криптовот. Стига се до изкривявания по време на изборния процес. Така че съм скептичен. Според мен винаги на избори има изненади. И в момента поради тази автокрация, която пълзи в страната, виждате, че вчера излезе пак, че сме на 111 място по свобода на медиите, безпрецедентно последно място в Европа, хората се страхуват да са откровени и пред анкетьорите, особено пък като видят, че има социологическо изследване по телефона – експресно или каквото и да е друго им става ясно, че данните са изкривени. Няма как да няма последствия след „Апартаментгейт“, след тези асансьори, минерални води до къщите – тази гранд корупция, която се разкрива вече всеки божи ден, това облагодетелстване на висши представители на политически партии, на прокуратура и т.н. Така че данните са изкривени, според мен. Ключовото в момента е избирателната активност. На тези избори ни трябват 3 милиона гласоподаватели, за да не дадем на купения вот, на цигански махали, на олигарсите да определят бъдещето ни. Т.е. вотът на всеки от нас става малка бомба и когато я хвърлим, убиваме този изкривен вот, за да го потопим. Така че освобождаваме хората, изпаднали в зависимост от паралелната държава. В този смисъл социологическите агенции показват някаква тенденция. Показват промяна, но реалността ще се подреди на 26 май.     - За съжаление, страхът ми е, че активността ще е ниска поради отвращението на хората от политиката, поради ред други причини, има и чисто технически – тогава са почивни дни, затрудняване на изборния процес, недоверие в него заради тези фалшификации, заради които и между другото започна парламентарната криза в държавата. Така че според мен основното, което трябва да направим, е да започнем кампания за 3 милиона гласа, които трябва да бъдат изкарани да гласуват. Независимо за кого ще гласуват тези хора, те са собственици на своя глас. Да излязат и да гласуват, за да потопим изкривения вот и да може да се мине този Рубикон, който ще са тези евроизбори за бъдещето на държавата.     - Вижте, не искам пак да употребявам силни думи, но министър-председател на държава-членка на ЕС, да говори такива глупости, наистина е смешно и унизително! Как ходи този човек да ни представлява на Европейски съвет или как се явява да говори с други международни лидери? Това е връх в нонсенса, бих го нарекъл, на политическото говорене. Наистина не знам как да го коментирам, защото цялата власт е в тях – и изпълнителната власт, и прокуратурата работи с тях, служби за сигурност. Местната власт пък да не говорим. Никой не е имал толкова местна власт от времето на комунизма. Така че да кажеш подобно нещо е цинизъм.     - Очаква ни напрегната предизборна кампания, интересна такава. Очаква ни сблъсък и на преференции, и на различни групи. Нещата се преливат. Според мен са възможни изненади. Въпросът е наистина ключов – гражданите да са активни в държавата, защото сме на последно място в ЕС. И от такова място не се излиза с гражданска пасивност, а с активност. С интерес към политиката. Колкото по-пасивни сме, толкова повече ще затъва държавата. Нека така да го формулирам.", "date": "2019.04.21", "title": "Калоян Методиев: ГЕРБ има тежък проблем с кампанията на терен след „Апартаментгейт\"! Освиркват ги!"}
{"url": "http://epicenter.bg/article/Otide-si-ikonata-na-balgarskoto-kino/180809/6/0", "text": "\r\n Голямата българска актриса Виолета Гиндева полетя към своите ангели навръх имения си ден. Тя си отиде на 72-годишна възраст след кратко боледуване, съобщиха от Народния театър \"Иван Вазов\". \r\n \r\n До последно тя беше на сцената, след като през 2015-та се \r\n \r\n в поставката „Лунатици“, където в ролята се редува с Анна Петрова. Съвсем наскоро, едва преди няколко месеца пък влезе в състава и на „Чаровно лято с неизбежните му там неприятности“ по Максим Горки, отново на най-голямата ни сцена и зае овакантеното от Добринка Станкова място. Интересен факт е че двете актриси си партнират с уникална химия в един от най-известните филми на Гиндева - „Черните ангели“. Дори е имала предложение да поеме роля в трета пиеса преди да почина. Всъщност Гиндева е единствената от групата уволнени артисти в началото на Прехода, която се завърна в Народния \r\n Може би \r\n \r\n демонстрира актьорския си талант още като съвсем малко момиче. \r\n   \r\n Родена на 14 юни 1946 година в Сливен, първите си представления изнася в двора на баба ѝ в кв. Клуцохор, като саморъчно изработва декорите и куклите. \r\n   \r\n Логично се насочва към ВИТИЗ и завършва актьорско майсторство за драматичен театър в класа на професор Желчо Мандаджиев и проф. Гриша Островски през 1968 г. Веднага след като се дипломира талантът й изгрява на сцената на Драматичен театър „Сава Огнянов“ в Русе, но само за година, за да се завърне отново в София и то в Народния театър, където е голямата звезда на трупата до началото на 90-те години. С настъпването на промените обаче мястото й изстива и през 1993 г. се разделя с институцията, само за да се завърне преди две години отново, там от където е тръгнала кариерата й. \r\n   \r\n Талантът на красивата Виолета Гиндева обаче се разгръща не само в праха на театралната сцена, но и пред камера. Тя ще бъде запомнена с някои от най-ярките женски образи в киното. \r\n \r\n на режисьора Въло Радев през 1970 г. Първообраз на героинята ѝ е Виолета Якова, участник в комунистическото движение по време на Втората световна война и се включва в терористичната дейност на бойна група на БРП, участва в подривни акции и политически убийства, включително на генерал Луков. \r\n   \r\n Отново със Стефан Данаилов, но в допълнение с големите Апостол Карамитев и Коста Цонев снима в „Сватбите на Йоан Асен“, които излиза през 1975 г. \r\n   \r\n Точно тогава Виолета Гиндева получава един специален урок по театър от Апостол Карамитев. Той й казва: „Ако искаш да станеш добра актриса, трябва да се научиш да се режисираш“. Тогава младата актриса изпада в паника. Такова нещо във ВИТИЗ никога не е толерирано. Но с времето тя разбира какво е искал да каже Карамитев: да имаш позиция вътре в себе си, да имаш гледна точка и да кажеш нещо важно на публиката. Помни от баща си, че „във всяка ситуация има и зрънце добро“. Ще бъде запомнена още с ролите си в „Чичо Кръстник“, „Иконостасът“, „Князът“. Непоколебимият й характер обаче не веднъж слага прът в колелата на кариерата й. Тя \r\n \r\n с което си спечелва не само разклащане на приятелските отношения със Стефан Данаилов, но попада и под обсега на властта. На режисьорите е забранено да я канят за роли, въпреки че всеки я иска във филма си. В продължение на пет години кариерата на млада актриса спира. \r\n   \r\n Въпреки това тя казва „В живота си съм изиграла роли за две прераждания“. Последната й роля в киното беше в лентата „Време за жени“ от 2006-а по сценарий и режисура на Илия Костов, в която си партнира с Аня Пенчева, Параскева Джукелова, Катерина Евро и Биляна Петринска. \r\n Паралелно със службата към Мелпомена, Виолета Гиндева се занимава и с политика, като член на БСП. От 2003 до 2007 г. дори е \r\n \r\n В последните десет години, вече като доцент, се занимава и с преподавателска дейност, като води самостоятелен клас по актьорско майсторство в Пловдивския университет „Паисий Хилендарски“ както и в колежа „Любен Гройс“. \r\n   \r\n За работата си в киното и театъра е отличена с редица награди, сред които „Заслужил артист“ (1977), „Народен артист“ (1984) и орден „Кирил и Методий“. \r\n   \r\n Дъщеря й Яна-Мария, която е от първия й брак с актьора от пловдивския театър Кольо Дончев, тръгва по стъпките на родителите си и завършва кинорежисура във Франция, а днес живее в САЩ. Дарява Гиндева с две внучки – Мия и Ана, като втората се ражда на рождения ден на баба си. Актрисата има и син Данаил от втория си брак с Емил Джамджиев, който пък е завършил художествена фотография и се занимава с реклама. Той също я дар в внучка – Ема. \r\n   \r\n \r\n", "date": "2019.04.21", "title": "Отиде си иконата на българското кино: Изиграла съм роли за две прераждания!"}
{"url": "http://epicenter.bg/article/Treti-medal-za-Boryana-Kaleyn-ot-Svetovnata-kupa-v-Tashkent/180791/8/0", "text": "Българската гимнастичка Боряна Калейн спечели трети сребърен медал от Световната купа в Ташкент, предаде Gong.bg. След второто място в многобоя и на топка, младата грация направи същото класиране и във финала лента на турнира в Узбекистан.  След като преди ден в битката за абсолютната титла Калейн допусна грешки на същата композиция, във финалите грацията ни се представи много добре. Боряна постави чисто съчетанието си, а съдиите ѝ дадоха 18.850 точки.  Пред нея се класира Атанастия Гузенкова от Русия, която получи 19.100. Бронзът спечели Екатерина Веденеева от Словения с 18.150.  Невяна Владинова, която спечели сребро на бухалки, завърши пета във финала на лента след 17.700 точки. Позиция пред нея е Александра Солдатова (18.000).  Неви направи същото класиране и на обръч и на топка. Калейн завърши осма на обръч, а на бухалки се нареди седма.", "date": "2019.04.21", "title": "Трети медал за Боряна Калейн от Световната купа в Ташкент"}
{"url": "http://epicenter.bg/article/Dnes-e-svetal-i-chist-den--den-za-mirotvorstvo-/180766/10/0", "text": "Енергията на този период действа на подсъзнанието на човека,засилва се емоционалността, трудно се контролират емоциите. Всяко проявление през това време на агресия, гордост и негативизъм могат да се проявят в близко бъдеще срещу вас. Не трябва да се вземат бързи решения. Бъдете във всичко благоразумни. Настройвайте се към положително мислене. Уязвими са половите органи и дебелото черво. Избягвайте тежката храна. При бременност да се избягват и най-малките натоварвания. . Не предприемайте нищо важно, не си определяйте важни срещи, преговори. Светъл и чист ден, ден за миротворство. Става  равновесие и хармония между физическото и астралното тяло. Добре е във всичко да се търси златната среда. Ден за стремеж и полет нагоре към висините, но може да стане причина и за душевни страдания, измъчване на съвестта и чувство за вътрешна пустота, ако човек позволи да властват страстите му и се спусне в бездната на нисшите влечения. Този ден е на Девата, която Георги Победоносец е освободил. Душата се чисти и чака като бял гълъб, кога ще бъде пусната от клетката. Нужно е човек да се освободи от всякакви излишни страсти. Ако той живее в съответствие с енергията на 16 лунен ден, то ще се радва на живота. При условие, че успее да отхвърли от себе си всички нисши инстинкти - злоба, завист, празното любопитство, отмъстителността, ако не е твърде припрян и активен (защото денят изисква пасивност) - той ще придобие мъдрост и спокойствие, ще започне дългия път на изкачване по духовната стълбица и ще има постоянна връзка със своите ангели-хранители. Твърде бързите движения и активност пораждат катастрофи в живота. Постарайте се да сте кротки и мирни, не започвайте да изяснявате отношения с никого и се опитайте да разберете другите хора. В този ден не трябва да се крещи, не трябва да се държите безцеремонно и предизвикателно. Необходимо е да се запази спокойствие. Не бива да се нарушава хармонията, каквото и да се случва. Дори да ви обиди някой, нужно е да се запази равновесието в отношенията.  Ако се съобразите с всички съвети, тогава денят ще бъде за вас много благоприятен. Време за контакти с природата, разходки, пътуване. Ако се замърсят дрехите, дори едно петънце да има, това е признак за духовна нечистота. Болестите на този лунен ден имат психическа природа. Лечението се извършва само с психотерапия и самовнушение. Да не се ядат гъби и храна от животински произход, както и продукти, които имат фалически вид, например краставици, моркови, банани и др. Благоприятно е да се медитира върху символите на лунния ден, да почетете пеперудата, гълъба. Не е подходящо за покупки, подстригване и за сексуални отношения и даже съпрузите трябва да се съобразят с това. Това е ден за отдих във всякакъв смисъл. – Денят призовава към сериозен размисъл и спокойствие. Помислите трябва да са чисти и насочени към благи дела. Различавайте доброто от злото. Бъдете милостиви. Помагайте на нуждаещите се. Проявявайте търпимост към чуждите недостатъци. Дайте на всеки правото на избор да прецени сам от какво се нуждае. Подходящо време за четене на молитви.  ", "date": "2019.04.21", "title": "Днес е светъл и чист ден, ден за миротворство"}
{"url": "http://epicenter.bg/article/20-zaginali-i-280-postradali-pri-eksplozii-v-tsarkvi-v-Shri-Lanka/180761/7/0", "text": "Най-малко 138 души бяха убити и над 400 ранени при експлозии на в три църкви и три луксозни хотела в Шри Ланка, в която християните отбелязват Великден, предаде Ройтерс, позовавайки се на данни от полицията и болници. Новината предаде БНР. Само в църквата „Свети Себастиян“ в Негомбо, северно от столицата Коломбо, са били убити над 50 души. Други 25-има загинали при атаката в църква в Батикалоа в Източната провинция, съобщиха местни медии.  Трите атакувани хотела в столицата са „Шангри-ла Коломбо“, Кингсбъри и „Синамон гранд Коломбо“. Не е ясно дали има жертви в тях.  Сред загиналите има 9-има чужденци.  Шестте експлозии са станали почти едновременно. Властите предполагат, че поне две от тях са предизвикани от атентатори самоубийци, каза представител на силите за сигурност.  Църквата „Свети Себастиян“ в Негомбо публикува във Фейсбук снимки на разрушението, на които се вижда кръв по пейките и по пода, и поиска помощ от обществеността.  Засега никой не е поел отговорност за взривовете, която до 2009 г. воюваше в продължение на десетилетия с тамилски сепаратисти и тогава бомбените атаки в столицата бяха често явление, посочва Ройтерс.  Християните в Шри Ланка са 7,6% он 22-милионното население, сочат данните от преброяване през 2012 г. ", "date": "2019.04.21", "title": "Над 130 загинали при експлозии в църкви и хотели в Шри Ланка (ОБНОВЕНА)"}
{"url": "http://epicenter.bg/article/Prezidentski-izbori-v-Ukrayna/180763/7/0", "text": "Изборните бюра в Украйна отвориха тази сутрин за втория тур на президентската надпревара, като фаворит на който се очертава актьорът и новак в политиката Володимир Зеленски, предаде Франс прес, цитирана от Новини.бг.   Според допитванията 41-годишният комик има всички шансове да замени 53-годишния настоящ държавен глава Петро Порошенко, станал непопулярен, тъй като не успя да сложи край на войната в източната част на страната и заради скандалите за корупция, компрометирали политическата класа. Бюрата отвориха врати в 8 часа (и българско време) и ще бъдат затворени в 20 ч.  Първите екзитпол проучвания се очакват веднага след края на вота, а първите частични резултати ще бъдат огласени през нощта.  Украйна се мъчи да свикне с недопустимата доскоро мисъл, че актьорът и новак в политиката Володимир Зеленски може да спечели президентската надпревара. Това ще означава скок в неизвестното за страната, която води война и същевременно полага усилия да стане член на Европейския съюз, предаде Франс прес в навечерието на днешния втори изборен тур.  Малцина приеха сериозно 41-годишния шоумен, обявил на 31 декември, че се кандидатира за държавен глава. С течение на времето победата му се очерта като възможна и повечето коментатори в Киев я смятат вече за свършен факт - стига да не видим някой изненадващ обрат, с каквито е богата украинската история.  Спечелил с голяма преднина първия тур, Зеленски изглежда ще събере над 70 на сто от гласовете, както сочат анкети преди балотажа, който ще го изправи днес срещу 53-годишния президент Петро Порошенко, избран преди пет години след бягството на проруския предходен лидер в разгара на прозападния бунт, познат като Майдан.  Петро Порошенко \"май все пак ще изгуби\", констатира в петък Михайло Дубинянски, колумнист на сайта \"Украинска правда\". \"Шансовете на действащия президент за победа на втория тур са от сферата на теорията и фантазията. Всички изглежда са приели това\", добави той. Според него държавният лидер не е успял \"да усети кога един ръководител става персона, непоносима в очите на страната\".  Залозите са големи за Украйна, бивша съветска република, озовала се в необичайно положение, след като стана независима през 1991 г. След като Порошенко пое властта, Русия анексира полуостров Крим, а в източните украински региони избухна война, взела за пет години близо 13 000 жертви. Кризата изостри напрежението между Русия и Запада, които въведоха взаимни санкции.  Независимо от обещанието му да поддържа прозападния курс на Украйна, воден от 2014 г. насам, бъдещата политика на Зеленски остава неясна, при все че той се опита между двата тура да спечели повече доверие, като се заобиколи с по-опитни съветници и помести изявления в печата.  Но според Анатолий Октисюк от аналитичния център \"Дим демократии\" вероятната победа на актьора се дължи най-вече на недоверие към \"старите политици\", предизвикано от \"неспирните корупционни скандали, някои реформи, спада в жизненото равнище, бедността . . .\".  Симпатизантите на Порошенко изтъкват като негови заслуги, че е сближил Украйна със Запада, укрепил е армията и е избегнал риска от фалит на страната - една от най-бедните в Европа. Няма обаче нито един високопоставен служител, осъден за корупция, а конфликтът с проруските сепаратисти на Изток явно е в безизходица.  Порошенко се представя като единствен защитник на Украйна от Владимир Путин. По време на дебати със Зеленски вчера той разкритикува \"пълната некомпетентност\" на своя съперник - \"един актьор без опит не може да воюва с руския агресор\", заяви сегашният президент. Киев и Западът обвиняват Москва, че предоставя военна помощ на сепаратистите.  Участието на актьора в тази предизборна битка се очакваше с нетърпение след кампанията му, водена почти единствено в социалните мрежи. Натрупал 20 години сценичен опит, той не се обезсърчи и засили шокиращите си словесни атаки, като изтъкна, че се изправя като \"обикновен човек\" срещу \"най-богатия президент\" в историята на Украйна.  \"Убеден съм, че ще успеем да разрушим системата\", заключи след едночасова дискусия Володимир Зеленски, съпроводен с викове и ръкопляскания от хилядите активисти на двата лагера, събрани на стадиона. ", "date": "2019.04.21", "title": "Президентски избори в Украйна"}
{"url": "http://epicenter.bg/article/Papa-Frantsisk-prizova-vyarvashtite-da-se-saprotivlyavat-na-blyasaka-na-bogatstvoto/180764/7/0", "text": "На традиционно Великденско бдение в базиликата \"Св. Петър\" снощи папа Франциск призова вярващите да се съпротивляват на цинизма и преследването на блясъка на богатството, като избягват да търсят смисъла на живота в преходните неща, предаде Асошиейтед прес.  \"Не погребвайте надеждата!\", призова папата, отбелязвайки, че когато нещата вървят на зле \"се отчайваме и започваме да вярваме, че смъртта е по-силна от живота\". \"Ставаме цинични, негативни и падаме духом\", добави Франциск.  За християните Великден е ден на радост и надежда, защото отбелязва тяхното вярване, че Исус е победил смъртта чрез възкресението, след като е бил разпънат, отбелязва АП.  \"Грехът прелъстява, обещава нещата бързо и лесно, благоденствие и успех, но оставя само самота и смърт\", каза папата. \"Грехът е търсене на живот сред мъртвите, търсене на смисъла на живота в преходните неща\". \"Защо да не предпочетем Исус, истинската светлина, пред блясъка на богатството, кариерата, гордостта и удоволствията?\", призова Франциск.  В началото на бдението папата внесе бавно запалена свещ в базиликата, където светлините бяха угасени, преди да бъдат запалени внезапно. Пред стъпалата на олтара бяха събрани кардинали, а зад тях на скамейките се намираха дипломати и съпругите им, редови католици, туристи и поклонници. Освен тях в базиликата бяха и осем възрастни от Италия, Албания, Еквадор, Индонезия и Перу, които папата покръсти по време на литургията.  Кулминацията на Страстната седмица ще бъде традиционното послание и благословия \"Урби ет Орби\" (Към града и към света), които Франциск ще отправи днес, навръх католическия Великден, на площад \"Свети Петър\" във Ватикана.", "date": "2019.04.21", "title": "Папа Франциск призова вярващите да се съпротивляват на блясъка на богатството"}
{"url": "http://epicenter.bg/article/Makron-shte-predlozhi-na-ES-mehanizam-za-opazvane-na-kulturnoto-nasledstvo/180767/7/0", "text": "Френският президент Еманюел Макрон ще предложи на ЕС механизъм за сътрудничество за опазване на заплашеното европейско културно наследство, който ще бъде обсъден на среща в Париж на 3 май, предаде Франс прес.  Президентът е писал на своите колеги от европейските страни, предлагайки им създаването на механизъм за сътрудничество за опазване на заплашеното културно наследство чрез оказване на помощ, включително експертна, съобщи снощи Амели дьо Моншален, държавен секретар на Франция към министъра по въпросите на Европа и външните работи.  \"Когато има голям пожар в Европа, механизъм за солидарност може да позволи даване на заем на самолети за гасене на пожари на други страни от ЕС. За опазване на културното наследство можем да си представим мрежа от експерти, чиито услуги да се предоставят според нуждите\", добави Дьо Моншален.  Министърът на културата Франк Ристер покани министрите на културата и европейските въпроси да се съберат в Париж на 3 май. \"Ако можем да се възползваме от подкрепата и опита на наши съседи за възстановяването на \"Нотр Дам\", ще се възползваме от случая\", увери той снощи, подчертавайки изпитания от цяла Франция емоционален шок и проявите на щедрост.   \"Трябва заедно да подобрим политиката си в областта на културното наследство в нашите страни, а по-късно и на европейско ниво\", подчерта той.", "date": "2019.04.21", "title": "Макрон ще предложи на ЕС механизъм за опазване на културното наследство"}
{"url": "http://epicenter.bg/article/Kralitsa-Elizabet-Vtora-navarshva-93-godini/180770/7/0", "text": "Британската кралица Елизабет Втора навършва 93 години, съобщава БНТ.   Днес е фактическият й рожден ден, който се отбелязва в тесен семеен кръг и с топовни салюти в Лондон. Тази година церемонията е изместена и канонадата е предвидена за утре.   По стара традиция кралицата празнува рождения си ден два пъти, освен през април, се избира и дата през юни. Причината - променливото време. Целта на официалното празненство през юни е да може да бъде проведен пищният военен парад при по-благоприятни условия. ", "date": "2019.04.21", "title": "Кралица Елизабет Втора навършва 93 години"}
{"url": "http://epicenter.bg/article/Severna-Makedoniya-izbira-prezident/180771/7/0", "text": "Днес в Северна Македония ще се състоят шестите поред президентски избори. Вторият кръг ще се проведе на 5 май. Избраният държавен глава ще бъде и първият на Република Северна Македония.  Сегашният президент Георге Иванов няма право да се кандидатира, защото е втори мандат държавен глава. Неговият мандат изтича на 12 май. Правото на глас в шестите президентски избори имат 1 808 131 избиратели.  За поста държавен главен глава ще се състезават трима души – Блерим Река, Гордана Силяновска-Давкова и Стево Пендаровски.  Но кои са те? И какви са техните идеи за управление на Република Северна Македония?  Стево Пендаровски – познава и СДСМ, и ВМРО-ДПМНЕ  Кандидатът с най-голям шанс според анкетите да стане първи президент на Република северна Македония е Стево Пендаровски. Неговата кандидатура беше издигната от управляващия социалдемократически съюз на Македония (СДСМ) и коалиционния му партньор Дечмократичен съюз за интеграция (ДСИ) на Али Ахмети.  През 2014 г. университетският преподавател Стево Пендаровски, с опит като съветник и председател на избирателната комисия, се изправи срещу Георге Иванов в президентската надпревара в Северна Македония и загуби.  Името му обаче изплува като човека, на когото управляващият Социалдемократически съюз на Македония (СДСМ) гласува доверие да опита отново. На изборите на 21 април 55-годишният Пендаровски ще представлява не само избирателите на СДСМ, партията на премиера Зоран Заев, а и тези на ДУИ, най-голямата етническа албанска партия в страната и коалиционен партньор на Заев.  Пендаровски не е „първолак“ в политиката. Той е бил главен съветник за националната сигурност на покойния президент Борис Трайковски, а след това заема същата длъжност за наследника на Трайковски, Бранко Цървенковски между 2005 и 2009 г. по този начин Пендаровски се свързва и с двете водещи партии – ВМРО-ДПМНЕ (с работата за Трайковски) и СДСМ (чрез работата за Цървенковски).  От 2008 до 2014 г. работи в Университета „Американ колидж“ в Скопие, където преподава международна сигурност, глобализация, световна политика и САЩ  На президентските избори през 2014 г. СДСМ издигна кандидатурата му за опонент на Георге Иванов. Пендаровски загуби с близо 14% на втория тур. Придържайки се към позицията на СДСМ, Пендаровски не признава изборните резултати от 2014 г.  Според различни коментари издигането на кандидатурата на Пендаровски в надпреварата за президентския пост е свързано с шанса му да привлече гласовете и на много македонци, и на достатъчно албанци едновременно. Въпросът обаче не опира само до етническа принадлежност – македонските албанци са сред най-големите привърженици на НАТО на Балканите, а Пендаровски е националният координатор за присъединяването на Северна Македония към Алианса. Сега и той, и коалицията в Скопие повтарят думите си отпреди пет години – те смятат изборите за президент, спечелени от Иванов (кандидат на ВМРО-ДПМНЕ), за измамни.  Преди това е главен съветник за националната сигурност на покойния президент Борис Трайковски, а след комисията заема същата длъжност за наследника на Трайковски, Бранко Цървенковски, и заема поста между 2005 и 2009 г. Така той се свързва с двете водещи партии – ВМРО-ДПМНЕ (с работата за Трайковски) и СДСМ (чрез работата за Црвенковски).  Стево Пендаровски представи в началото на април осем проекта, които ще започнат да се реализират през първите осем месеца на мандата му, ако спечели изборите в неделя. По собствените му думи тези проекти отразяват неговите ключови ангажименти и стълбове на програмата.  Като първи проект той предвижда организирането на форум за безпартиен политически диалог.  „След години на конфликти и разделение на Македония е необходим междупартиен диалог по най-важните въпроси за гражданите. Президентът трябва да бъде глас на разума, баланс между политическите партии“, каза Пендаровски, добавяйки, че именно това е целта на този форум, който ще включва академичната и професионална общественост, бизнес общността, синдикатите и организациите на гражданското общество.  Директни срещи с гражданите, с предварително определен годишен календар на срещите, президентски център за непрекъснато политическо образование, който ще бъде различен от сегашното училище за млади лидери на Георги Иванов, стипендиантска програма, годишна конференция за научно-техническия прогрес, жените в политиката и президент на всички граждани са проектите, върху които ще се фокусира Пендаровски.  Кандитатът на СДСМ/ДСИ подготвя назначаването на специален съветник по въпросите на равенството между половете и ще насърчи участието на жените в политиката. Той подчерта ще подкрепи ангажимента за задължително участие на най-малко 50% жени в избирателните листи на парламентарни и местни избори.  Кабинетът на президента, отбелязва Пендаровски, ще отразява мултикултурния характер на обществото.  „Аз ще бъда президент, ще бъда на всички граждани и първо ще го докажа в моя кабинет. Кабинетът на президента ще има представители от всички етнически общности, подбрани според тяхната компетентност и професионализъм“, каза Пендаровски.  След като доста време беше национален координатор за присъединяването на Македония към НАТО, наскоро Пендаровски заяви, че през 2020 г. Скопие вече ще е столица на държава-членка на Северноатлантическия алианс.  Кандидати на опозицията  Охридчанката, която гледа в президентския пост на северна Македония  Гордана Смиляновска-Давкова е кандидатът, издигнат от опозиционната ВМРО-ДПМНЕ. Тя е родом от Охрид. Юрист по образование, тя защитава докторска степен по право Любляна през 1993 г.  От 1990 до 1992 е член на конституционната комисия в македонския парламент. От 1992 до 1994 е министър без ресор в първото правителство на социалдемократа Бранко Цървенковски. След това се отдава на преподавателска дейност като асистент в Скопския университет. От 2000 г. е доцент, а от 2004 г. – професор по конституционно право и политически системи. Член е на Венецианската комисия от 2008 до 2016 г.  Любопитни са нейните скорошни изяви, които в политически план я правят малко приемлива за широки кръгове от македонските избиратели. През 2017-2018 г. като общественик Смиляновска-Давкова се обявява срещу закона за разширяване употребата на албанския език. Това едва ли е зарадвало албанците, а те не са от късопаметните. Освен това кандидат-президентът е срещу Преспанското споразумение, което сложи край на близо 30-годишния спор между Атина и Скопие за името на Македония. Трудно е да се приеме, че потенциален държавен глава на една държава не приема договора от Преспа, който постави Македония най-сетне на пътя за влизане в евроатлантическата общност.  На 16 февруари 2019 г. е избрана от ВМРО-ДПМНЕ за неин кандидат за президент на Северна Македония.  На предизборен митинг във Велес Смиляновска-Давкова заяви, че след като победи на 21 април, ще се отвори път за предсрочни парламентарни избори. „Нашата победа означава поражение на немакедонската, ненационалната и антимакедонската политика, ако изобщо това може да се нарече политика“, подчерта тя. Тя дори направи и смелата прогноза как ще изглеждат оформилите се като образ в съзнанието ѝ нов парламент и ново правителство:“Няма да изискват от нас да забравяме думите на химна, ще пее [парламентът и правителството] с нас ,флагът ще се вее с нас, ние ще произнасяме святото име, с което сме израсли, а Северна нека си я пишат и изговарят те, но това не е наше име.“  Албанецът, който иска по-видимо място за албанците  Университетският професор и бивш посланик Блерим Река е независим кандидат – тази странна формулиравка при надпревара за президентския пост – подкрепян от Алиансът на Албанците и Движението БЕСА.  Още в началото на март той беше уверен, че ще спечели. Или поне така звучеше:“Защо мисля, че ще победим? Защото използваме концепция за връщане на републиканството и републиката. Ние сме за евроатлантическа и мултиетническа република. Македония е държава, но не е република. Ще бъде република, ако на местата на властта на личността ще има върховенство на закона, но не сега, когато съдебната власт е политизирана, администрацията е политизирана, докато парламентът дава имунитет и амнистия на отговорни за престъпления“.  Според него тези неща не могат да бъдат приети от ЕС, за разлика от НАТО, където за целите на сигурността Македония ще стане много бърза част от Алианса.“Ще бъдем много скоро част от НАТО, но за ЕС ще са ни необходими много дълбоки реформи“.  Седмица преди вота на митинг в Тетово Блерим Река каза, че за да има държава, трябва да има върховенство на закона. „нямаме друга опция освен ЕС и НАТО, а корупцията и безработицата трябва да спрат. Трябва да се знае също така, че ние не сме статистически народ, а сме албанци.“    ", "date": "2019.04.21", "title": "Северна Македония избира президент"}
{"url": "http://epicenter.bg/article/Siriya-otdava-na-Rusiya-pristanishteto-v-Tartus-za-49-godini/180772/7/0", "text": "\"Сирия ще предаде в аренда за 49 години морското пристанище в Тартус\", съобщи руският вицепремиер Юрий Борисов след среща със сирийския президент Башар Асад.  Решението да бъде предадено пристанището за експлоатация на Русия е взето на заседание на междуправителствана комисия през декември миналата година, а договорът ще бъде подписан тази седмица, съобщава \"Интерфакс\".  Още през 2017 година стана известно, че в района ще бъде изградена пълноценна военно-морска база на руския флот.", "date": "2019.04.21", "title": "Сирия отдава на Русия пристанището в Тартус за 49 години"}
{"url": "http://epicenter.bg/article/Za-dva-dni-zatvaryat-vsichki-uchilishta-v-Shri-Lanka--8-ma-eksploziya-raztarsi-stolitsata-/180785/7/0", "text": "Всички училища в Шри Ланка ще бъдат затровени за два дни поради съображения за сигурност. Това съобщиха местните власти, цитирани от СиЕнЕн и Новини.бг.  Президентът на страната осъди нападенията. Той също е призовал хората да съдействат на властите. Междувременно беше съобщено за нова - 8 експлозия, близо до столицата Коломбо. Много хора се стекоха да даряват кръв за пострадалите при атаките.  Как точно са причинени експлозиите засега не е ясно. За момента никой не е поел отговорност за актовете, но началникът на националната полиция Пуджутх Джаясундара е алармирал преди десетина дни службите си, че ислямистко движение на име \"Нешънъл Таухид джамаат\" (National Thowheed Jama'ath, NTJ) планира \"самоубийствени атентати срещу важни църкви и Висшата индийска комисия\".  НТД стана известна миналата година с оскверняването на будитстки статуи - будизмът е преобладаващата религия в Шри Ланка. В страната с население от 21 милиона души живеят около 1,2 милиона католици. Будистите представляват около 70 процента от населението, 12 процента са хиндуисти, мюсюлманите са 10 процента, а 7 на сто са християни.  Последната информация е за 138 загинали и 560 ранени.   Наложеният от правителството на Шри Ланка полицейски час влиза в сила незабавно и ще продължи „до следващо разпореждане“. Това обяви полицията в страната, цитирана от AФП и БГНЕС. Първоначално беше съобщено, че на островната държава се въвежда полицейски час, който ще действа от 18:00 часа местно време в неделя до 06:00 часа местно време в понеделник.  Мярката се предприема заради серията бомбени атаки в островната държава, взели най-малко 160 жертви. Сред жертвите има и 35 чужденци – американски, британски, холандски и португалски граждани. Според РИА Новости ранените са близо 360 души. Си Ен Ен съобщава за 560 пострадали. Все още никой не е поел отговорност за нападенията.  Междувременно властите в страната спряха и достъпа до социалните мрежи. Решението беше взето, за да се спре масовата паника и разпространението на фалшиви новини за атаките. Правителството беше категорично – достъпът до социалните мрежи и апликациите за текстови съобщение е само временно ограничен, и призова гражданите да запазят спокойствие и да спазват указанията на органите на реда. ", "date": "2019.04.21", "title": "За два дни затварят всички училища в Шри Ланка. 8-ма експлозия разтърси столицата!"}
{"url": "http://epicenter.bg/article/Poroshenko--Glasuvayte-s-uma-si--tova-ne-e-smeshno-/180786/7/0", "text": "Действащият държавен глава на Украйна Петро Порошенко гласува на втория тур на президентските избори, съобщава РИА Новости.   Той беше придружен от съпругата и децата си. След като даде своя глас Порошенко заяви пред събралите се журналисти, че трябва да се направи всичко, за да се гарантира, че напредъкът на Киев в интеграцията в ЕС и НАТО не е спрян.  “Искам да кажа, че се гордея с това, че изборите бяха организирани тази година … Твърдо вярвам, че по време на този вот трябва да направим всичко възможно, за да гарантираме, че нашият напредък в европейската и най-важното в евроатлантическата интеграция не просто не е спрян, но не е и забавен … Много е важно по време на гласуването да се ръководите от ума, защото това не е смешно … Името на избрания не е важно, важни са стратегията и начинът, по който нацията и страната ще продължат напред”, категоричен беше Порошенко.  Президентът поздрави вярващите за Цветница и припомни, че именно на този ден преди година Украйна е започнала преговори с Вселенската патриаршия за приемането на Томос за автокефалията на Украинската православна църква.    ", "date": "2019.04.21", "title": "Порошенко: Гласувайте с ума си, това не е смешно!"}
{"url": "http://epicenter.bg/article/Tsvetanov-chestiti-Tsvetnitsa-/180762/2/0", "text": "Зам.-председателят на ГЕРБ Цветан Цветанов отправи поздрави за Цветница от фейсбук. Ето какво написа той в социалната мрежа:    ", "date": "2019.04.21", "title": "Цветанов честити Цветница!"}
{"url": "http://epicenter.bg/article/Sergey-Stanishev--/180765/2/0", "text": "Ние сме един отбор! Така президентът на ПЕС Сергей Станишев коментира листата на БСП в ефира на БТВ. Той бе гост на предаването \"Тази неделя\". БСП има шанс да спечели изборите, бе категоричен той.   Всеки един има своята биография. Ние сме един отбор и ще работим като такъв, това е духът на хората от листата на БСП, каза още Станишев. Това бе отговорът му на карикатурата на Комарницки, която водещата му показа. На нея се вижда как Елена Йончева кара мотор, зад нея е Иво Христов, а Станишев е трети и може да падне. \"Хванал съм се здраво\", пошегува се президентът на ПЕС. \"Аз съм постигнал достатъчно в живота си. За мен каузата сега е да спечелим тези избори. Това е важно за България, за Европа. Всеки глас повече за социалистите тук при нас ще налее в общата кауза на европейската социалдемокрация да променим в Европа нещата, които не харесваме днес, а те са много\", каза още Станишев.  \"Елена Йончева е човек, който извоюва своя политически авторитет самостоятелно. Ние сме един екип, всеки има свой авторитет и биография. Има своите неща, които може да допринесе за общата кауза и ще работим в екип\", категоричен беше Станишев.   „БСП има всички шансове да спечели. Всички кандидати от листата сме един силен отбор и ще работим за победа на предстоящите избори“, бяха точните думи на Станишев в сутрешния блок на БТВ. Той бе категоричен, че в листата има силни хора от гражданската квота, има силни партийни фигури, както и двама млади и успешни социалисти, които са минали на предни позиции. „Всеки един от тях допринася за успеха на БСП“, допълни той. По неговите думи силната идентичност на БСП е социалното, лявото, справедливостта, като идея.   „Аз ще се стремя да достигна до максимален брой хора с плана на БСП и на европейските социалисти- как да променим и България, и Европа. Всички усещаме, че тази прекрасна идея - народите да живеят в мир, взаимно благоденствие, да търсят баланс на интереси и заедно да вървят напред, е под тежка заплаха“, каза още Станишев и обясни, че причините са две. „Първата е статуквото - в Европа се олицетворява от ЕНП, в България – от ГЕРБ, което не удовлетворява повечето хора. Другото е псевдоалтернативата в лицето на крайните националисти, които казват, че трябва да се затворим в нашите си къщички, да изградим по между си огради, да си нямаме доверие и националното е най-важно“, каза още той. Като пример посочи плана „Макрон“. „Това е Европа на нациите, когато силните сгъват по-малките. Това направиха с нас и редица страни, без да се търси баланс“, уточни кандидатът за евродепутат. Според него идеята на Европа е да се намират баланси между интересите на страните - никой да не бъде изцяло печеливш, никой да не бъде изцяло губещ. „Промяната, която е необходима, е социална. За хората това е най-важно – дали имат работа, дали доходите, които получават им позволяват достоен живот, дали могат да се погрижат за своите родители и деца. Това създава перспектива. Европейските и българските социалисти имаме общи идеи, каузи и цели в това“, заяви Станишев. Той е категоричен, че трябва да се даде нова перспектива на младото поколение с младежкия план. „От години работим по Младежката и детската гаранция и увеличаване на минималните доходи на хората“, допълни той.   \"БСП показа, че е най-демократичната партия!\", каза за начина, по който Националният съвет на партията подреди евролистата й. Станишев обясни думите си преди пленума за списъка на соцлидера Корнелия Нинова, че е подарък на ГЕРБ. \"Казах това, защото знаех, че отсъствието ми от листата ще се превърне в основна тема на ГЕРБ, че ще се говори, че БСП се отказва от своята европейска идентичност, ще бъде тема на кампанията им. Сега това вече не може да бъде тема на кампанията им\", подчерта Станишев.   \"Политиката е начин да подобриш живота на хората, да им дадеш повече шанс. Всичко останало е кариеризъм\", бе категоричен Станишев. Той отговори така на въпроса на водещата Жени Марчева добър рицар ли е. Така го нарече в същото предаване миналата седмица Елена Йончева, водач на листата на БСП за евроизборите. \"Елена изгради политическата си кариера сама\", подчерта той.   Политиците не бива да се замерват с думи, хората не са глупави, това ги обижда. Така президентът на ПЕС Сергей Станишев коментира думите на премиера Бойко Борисов към БСП - \"чеверме социалисти\".   \"БСП не е еднолична партия. Прекалено дълго време, повече от месец, БСП занимава обществото със себе си, никой не го интересува това. Хората се интересуват може ли БСП да подобри живота им, това е каузата на тази кампания, това е важното. А не кой е на първо, второ или трето място\", подчерта той.   Запитан като лидер на БСП тласкал ли е партията към задкулисието, Станишев бе категоричен: \"Не! \"Като лидер на опозицията 2009 - 2013 година не съм имал нито една среща с господин Борисов, само една имах по негова молба по темата \"Белене\". Аз съм водил ясна, категорична битка срещу ГЕРБ, аз съм първият в държавата, който се противопостави на ГЕРБ!\"   \"Винаги съм странял от икономически групировки, политиката трябва да създава равни условия за всички\", продължи той.   Очевидно, че предложението за Пеевски, беше грешка и аз съм си платил цената, отговори на въпрос той.   Който гледа в миналото, прави грешки, защото се спъва, добави бившият премиер.   Всеки един политик трябва да бъде по-смирен към българските граждани. Всеки един от гражданите има равни права, независимо от образованието си, изтъкна той по повод на думите на Борисов, че социалистите разчитат на къса памет и хора с ниско образование.   \"Политиката трябва да бъде битка на идеи. Когато се замерват политиците с обидата, това е обидно за гражданите. Хората не са глупави и такива подмятания не отиват на никого, нито на министър-председателя\", коментира Станишев острите думи на премиера Борисов.    „От 10 години управляващи са все партия ГЕРБ. За сегашното състояние на страната, носят отговорност те“, обърна внимание Сергей Станишев.    \"Най-голямата заплаха пред България днес в европейски план е Европа на скорости, която ще изтласка България трайно в периферията, това не бива да допускаме\", каза Станишев. И продължи: \"Трябва ни Европа на солидарността, на взаимното уважение и Европа, в която България има своите представители, които са уверени, компетентни и отстояват националния интерес по всички въпроси!\"   \"Кампанията е кутията на Пандора\", каза още Станишев в отговор на въпрос за социологическите изследвания, даващи минимална преднина на БСП.   Европейските и българските социалисти имаме общи идеи и цели, подчерта президентът на ПЕС.          ", "date": "2019.04.21", "title": "Сергей Станишев за листата на БСП: Ние сме един отбор!"}
{"url": "http://epicenter.bg/article/Vtori-den-saytat-na-Narodnoto-sabranie-ne-raboti/180768/2/0", "text": "От вчера официалният сайт на Народното събрание не работи.  Интернет-страницата на Народното събрание не се отваря, като на сайта пише: \"Няма достъп до този сайт\".  Няма никаква официална информация за причините довели до срива на официалната страница на българския парламент. Това не е първият случай когато сайтът на парламента се срива.  Междувременно, от пресцентъра на НС съобщиха, че поради техническо-монтажни дейности, свързани с изграждането на новата пленарна зала в сградата на Народното събрание на пл. „Кн. Александър І“ 1, е изключено електрозахранването на 20 и 21 април 2019 г. В тази връзка са изключени всички информационни и комуникационни системи на парламента. Захранването ще бъде възстановено до края на деня на 21 април 2019 г., когато ще бъдат включени и информационните и комуникационни системи на Народното събрание.  ", "date": "2019.04.21", "title": "Втори ден сайтът на Народното събрание не работи"}
{"url": "http://epicenter.bg/article/Patriarh-Neofit--Neka-blagodatta-i-mira-na-Iisus-Hristos-dnes-da-sa-s-vsichki-nas-/180773/2/0", "text": "Нека благодатта и мира на Иисус Христос днес да са с всички нас. Това каза Българският патриарх Неофит по време на празничната Света литургия в катедралния грам „Св. Александър Невски“, предаде репортер на Агенция „Фокус“. „В неделята, която предшества седмицата на най-тежката скръб и страдание, преживени от Иисус Христос, преживявана и днес от неговите ученици, Светата църква тържествено отбелязва влизането на Спасителя в Йерусалим и началото на последните, най-решаващи дни от неговия земен живот. Дългите и мъчителни дни, които завършват на Голгота и в мрака на хладния гроб, но които ще бъдат увенчани със славна победа над смъртта чрез възкресението“, заяви Неофит. Той посочи, че православните народи назовават този ден с най-живописни имена – Цветница, Връбница и др. „Посрещаме Го като този, който идва, за да донесе избавлението и помирението с небесата. В този ден радостта от срещата с Христос е неизбежно примесена със скръб и горест от това, което предстои – предателството, присъдата. Тази радостна тъга съпреживяваме и ние днес. Днес ние също приветстваме влизащия Господ, простираме пред Него одеждите на нашата вяра“, каза още българският патриарх.   Той припомни евангелския разказ за влизането на Христос в Йерусалим. „Казва се, че Царството божие ще се даде на народ, който принася боговете. Този народ сме ние – живеещите с надеждата за помирение с небесата и спасение. Ние сме призвани не само днес, но и през всички дни на нашия живот да държим сърцата си отворени за Него, да живеем с вярата в Него и да претворяваме тази вяра в дела и състрадание и любов, за да носим достойно Неговото име и да се удостоим с обещаните ни от Него спасение и вечен живот. Благодатта и мира на Господа Иисуса Христа нека днес да са с всички нас. Честит и благословен празник“, заяви патриарх Неофит.", "date": "2019.04.21", "title": "Патриарх Неофит: Нека благодатта и мира на Иисус Христос днес да са с всички нас!"}
{"url": "http://epicenter.bg/article/SU--quot-Sv--Kliment-Ohridski-quot--provezhda-kandidatstudentski-izpiti-po-fizika--himiya-i--quot-Grafichen-dizayn-quot-/180774/2/0", "text": "С изпити по физика, по химия и със събеседване за специалността \"Графичен дизайн\" днес завършва първата кандидатстудентска сесия в Софийския университет \"Св. Климент Охридски\" за учебната 2019/2020 година. Това съобщи пресцентърът на висшето училище.  Изпитът по физика е от 9.00 часа и продължава четири часа. Той се състои от тест и от една задача върху учебния материал по физика за средните училища. Задачата има за цел да провери умението на кандидатите да прилагат знанията си за решаването на конкретен физически проблем. Тестът е съставен от 20 въпроса, обхващащи всички дялове на физиката. Целта е проверка на познаването на физичните величини и закони.  На изпита по физика се допуска използването на калкулатори. Не се разрешава ползването на електронни бележници, на портативни компютри и на калкулаторите към мобилните апарати.  Конкурсният изпит за специалността \"Графичен дизайн\" също е от 9.00 часа и е под формата на изпит-събеседване, на който кандидат-студентите представят портфолио с авторски творби. Портфолиото може да бъде в един от следните варианти: творби в оригинал; творби под формата на фотографии на хартиен носител; творби в електронен вариант - на личен лаптоп.  Кандидатстудентският изпит по химия е от 14.00 часа и продължава четири и половина астрономически часа. Изпитът се състои от два компонента. Първият от тях се оценява с числова оценка по шестобалната система. Тази числова оценка се използва за балообразуваща за всички, които кандидатстват с изпит по химия в Софийския университет. Компонентът е от две части. Първата част включва 20 тестови въпроса с изборен отговор /един от пет/ върху материала по неорганична и органична химия. Във втората част има четири логически задачи - две по неорганична и две по органична химия.  Вторият компонент от изпита по химия е задължителен само за кандидатите за специалността \"Медицина\" в Софийския университет. Той представлява развиване на тема от учебния материал от седми, осми, девети и десети клас. До участие в балообразуването и класирането за специалността \"Медицина\" се допускат само кандидат-студентите, получили резултат \"Да\" на този компонент. ", "date": "2019.04.21", "title": "СУ \"Св. Климент Охридски\" провежда кандидатстудентски изпити по физика, химия и \"Графичен дизайн\""}
{"url": "http://epicenter.bg/article/Vanshno-ministerstvo--Nyama-informatsiya-za-postradali-balgari-pri-napadeniyata-v-Shri-Lanka/180775/2/0", "text": "Към момента няма информация за пострадали българи при нападенията в Шри Ланка. Това съобщиха за Агенция „Фокус“ от пресцентъра на Министерството на външните работи. По информация на посолството ни в Индия към 11.00 часа няма данни за пострадали български граждани при терористичните атаки в три църкви и три хотела в Шри Ланка.    При необходимост от съдействие българските граждани могат да се свържат с посолството в Индия на дежурен телефон : +919910999498.  Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04 или имейл:  .   „Фокус“ припомня: По последни данни загиналите при серията експлозии в Шри Ланка навръх Католическия Великден са най-малко 160 души. По данни на полицията са избухнали общо шест експлозии – три в църкви и три в хотели, всички на територията и околностите на столицата Коломбо. Най-малко 35 от загиналите са чужденци. ", "date": "2019.04.21", "title": "Външно министерство: Няма информация за пострадали българи при нападенията в Шри Ланка"}
{"url": "http://epicenter.bg/article/Elena-Yoncheva-v-Troyanskiya-manastir-za-Tsvetnitsa-/180776/2/0", "text": "Водачът на листата за евроизборите на „БСП за България“ Елена Йончева посети Троянския манастир на големия християнски празник Цветница, съобщиха от пресцентъра на БСП. Там тя се срещна с много хора, които й пожелаха успех на предстоящия вот.   След като изслуша литургията и запали свещ, Йончева разгледа манастира, заедно със сестра Теодора. Кандидатът за евродепутат беше много впечатлена от стаята на Васил Левски, която е запазена в автентичен вид. Сестра Теодора показа на Йончева прохода, откъдето Дяконът на свободата е можел да се спаси от светата обител, ако бъде нападнат по време на робството. След това Йончева разгледа и обновената част на манастира. По традиция тя взе и върбови клонки.   ", "date": "2019.04.21", "title": "Елена Йончева в Троянския манастир за Цветница! (СНИМКИ)"}
{"url": "http://epicenter.bg/article/Boyan-Magdalinchev--Retorikata-na-Lozan-Panov-e-nasochena-sreshtu-glavniya-prokuror-Tsatsarov/180777/2/0", "text": "Действията и реториката на председателя на ВКС Лозан Панов са насочени конкретно срещу главния прокурор Сотир Цацаров, каза пред БНР Боян Магдалинчев, представляващ Висшия съдебен съвет (ВСС).  В предаването „Неделя 150“ на програма „Хоризонт“ той коментира така казаното от Панов, че „върховенството на закона и разделението на властите у нас са силно компрометирани, а ключови държавни институции са завладени от частни интереси“.  Самият председател на ВКС е зависим от други среди, каза Магдалинчев и допълни:  „Аз искрено се надявам г-н Панов това да го каже пред Висшия съдебен съвет, независимо дали в съдийската му колегия, или пред пленума. Защото той за втори път излиза с такива силни думи, а какви са зависимостите нека да ги каже пред нас, защото в съвета и в публикации пред медиите се говори, че той има други зависимости“:  По думите му, твърдения за такива зависимости излизат в различни печатни издания.  „Нека да го каже пред нас с имена и конкретни факти и обстоятелства“, каза той.  „Тук по-скоро битката е друга. Изтича мандатът на главния прокурор. Дали г-н Панов иска някой друг да заеме тези позиции и кой конкретно“, каза Магдалинчев  Ако г-н Панов има свой фаворит „нека да го каже, защото поведението му е странно, то е насочено срещу главния прокурор, определено“, посочи още той.  Запитан дали според него всичко е наред в съдебната система и в правилата, по които се води борбата срещу престъпността и корупцията по високите етажи, Магдалинчев каза:  „В последните две години е много сериозно активирано, от страна на прокуратурата по отношение на голямата престъпност, поне това, което се образува като производство и Карнобат, и Арабаджиеви…Искрено се надявам да вървят нещата в тази посока. Има сериозно засягане на икономически интереси“.  Той не прави връзка (в конкретния случай – бел. ред..) между засягането на икономическите интереси и реториката на Лозан Панов, но „засегнати са и лобита, които стоят зад г-н Панов“.  Магдалинчев коментира изказването на президента, че „Апартаментгейт“ е вододел дали ще останем общество, тънещо в корупция и безпътица, или ще поемем по пътя на правовата държава“.  „Апартаментгейт“ като че ли е малко по-странична тема. В условията на пазарната икономика и на пазарните механизми, въпросът за придобиването на собствеността, в това число жилище, е въпрос на конкретно договаряне между продавач и купувач“.  „Проблемът е в две посоки първо, ако има някаква зависимост на лицето, заемащо публична длъжност от това договаряне и вторият момент – произходът на средствата“ , каза Магдалинчев.  Според него в случая с апартамента на Лозан Панов това е „сделка, която съпругата му е направила още преди сключването на брак, но нормално е, доколкото в момента той е председател на ВКС, той да отговори по някакъв начин за какво става въпрос и каква е позицията му“.  Би следвало поне този път той да проговори и нещо да каже, посочи още Магдалинчев.  „Г-н Панов, председателят на ВКС и главният прокурор са магистрати, за разлика от членовете ва Висшия съдебен съвет, които в момента не са магистрати. По отношение на всички магистрати в Закона за съдебната власт има разработени правила за дисциплинарна отговорност. По отношение на Тримата големи в Закона за съдебната власт няма разписани правила. Щом са магистрати, както са всички останали, би следвало да се разработят правила и за тях“, каза той, коментирайки идеята на правосъдния министър Данаил Кирилов за промяна на правилата на тримата големи в съдебната власт.", "date": "2019.04.21", "title": "Боян Магдалинчев: Реториката на Лозан Панов е насочена срещу главния прокурор Цацаров"}
{"url": "http://epicenter.bg/article/Ivaylo-Kalfin--Balgariya-ima-kapatsitet-da-prieme-novata-Agentsiya-po-truda-na-ES/180778/2/0", "text": "България има капацитет да бъде домакин на новосъздадената Европейска агенция по труда, заяви пред БНР бившият министър на труда и социалната политика Ивайло Калфин.  По думите му наложително е страната ни да се подготви много добре за кандидатурата, категоричен е Калфин.  „Това означава, че ние трябва да предоставим съответните условия, така както правят и другите страни. Добре е, а и е принцип в ЕС, агенциите да бъдат домакинствани от различни страни членки“, каза той в предаването „Неделя 150“ на програма „Хоризонт“.  „Искам да ви кажа, че няма да бъде лесно това нещо. За всяка една държава е важно да има европейски орган на своя територия“, добави Калфин.", "date": "2019.04.21", "title": "Ивайло Калфин: България има капацитет да приеме новата Агенция по труда на ЕС"}
{"url": "http://epicenter.bg/article/Ivo-Hristov--V-Balgariya-naistina-ima-avtokratsiya/180779/2/0", "text": "В България наистина има автокрация, заяви пред БНР кандидатът за евродепутат от листата на БСП Иво Христов. По думите му премиерът Бойко Борисов решава еднолично какво трябва да се случи с държавния бюджет.  Христов отговори на вчерашните думи на премиера, когато обясни, че е иронизирал Христов с термина „пълзяща диктатура“:  „Опасявам се, че оплетен в понятията, които му подхвърлят неговите съветници, в опита си да иронизира, премиерът се озова като пиле в калчища и хич не е ясно какво точно иска да каже“.  Христов разкритикува премиера Бойко Борисов и за думите, че от БСП разчитат на „късата памет и ниското образование“ на избирателите си:  „Това от висотата на своя образователен и интелектуален стандарт ли го обявява? Това е твърде високомерно изказване. Аз намирам, че и академик би трябвало да говори по-смирено, когато става въпрос за целокупния български народ. Той самият разчита на късата памет, тъй като, когато променяш мнението си няколко пъти в рамките на един ден, тук наистина трябва да разчиташ на много късопаметни избиратели, за да не бъдеш санкциониран“, каза още той в интервю за предаването „Неделя 150“ на програма „Хоризонт“.  Иво Христов обяви, че остава лоялен към президента Румен Радев и решението да се кандидатира за депутат в Европейския парламент и да напусне поста съветник на държавния глава е лично.  Нямаме надежда за особено диалогична и цивилизована (предизборна – бел. ред.) кампания, каза още той и допълни:  „Все още живеем някакво подобие на демокрация. Качеството на свободата на словото определя и качеството на демокрацията и нашата се оказва африканска“, каза Христов в коментар към класацията на „Репортери без граници“, поставяща България на 111 място по отношение на свободата на словото.  „Опозиционният тон не е тон на конфронтация априори, това е естествено призвание на всяка опозиция - да контролира властта. Когато БСП констатира провала на властта, едва ли бърка. Знаете, че властта беше застигната от серия от скандали“, каза той.  Внушава се, че това е някаква порочна връзка между президент и политическа сила, коментира Христов въпроса за връзката между президентството и БСП и допълни:  „Това е опит на властта да опише ценностното противопоставяне с президента като партийно мотивирано“.   „ЕНП трябва да намали своето влияние. Европа има нужда от завой наляво“, заяви още кандидатът за евродепутат от листата на „БСП за България“ Иво Христов пред БНР. Той определи включването му в листата на БСП, като необходимост от промяна, споделена от много хора – президента, БСП и хилядите хора, които го заявяват чрез протести или напускане на страната.   „Моята причина да приема тази покана е, че тази битка в момента е решаваща. От нея зависи дали ще се създаде нова политическа ситуация в България и възможност за обрат“, каза още той и допълни, че статуквото е корупционно и не удовлетворява хората. „Президентът даде интервю, в което потвърди доверието си и аз никога не съм се отмятал от лоялността си към него. Оставам председател на Стратегическия съвет към президента – ангажиментът ми към успеха на президента Радев остава безрезервен и пълноценен. Считам, че това е въпрос на оцеляване на българската демокрация, защото сме в авторитарен режим“, коментира Христов. „Визия за Европа“ е доста компактен документ, който предстои да бъде представен пред хората и това ще бъде задачата на кампанията“, каза още кандидатът за евродепутат. Като водещи приоритети той посочи, че се предвижда стимулиране на публичните инвестиции, по-ефективна и по-малка европейска администрация.   Той коментира и че в България администрацията се разраства драстично в последните години. „Армия от чиновници, назначени по партийна линия, често с партийни препоръки. На много места в страната, за да постъпиш в общински предприятия, трябва да имаш протекцията на местен партиен лидер от властимащите. На това трябва да се сложи край“, категоричен е Христов. Като други приоритети от „Визия за Европа“ той посочи: европейски данък върху финансовите транзакции, както и законодателство срещу избягването на данъци и срещу офшорните зони.   „Ако „Апартаментгейт“ хвърли светлина върху имотното състояние на част от българските политици, то не е тайна, че много европейски и български политици притежават сметки в офшорни зони“, обясни той.  Христов подчерта, че опозиционният тон не е тон на конфронтация, а това е естественото призвание на всяка опозиция – да контролира властта.   „Властта беше застигната от серия от скандали, които се застъпват. Констатацията на провала не е на БСП. Тя е обективна. Един народ, намалял с 2 млн. в рамките на 30 години, в който преобладаващото мнозинство от младежи планира живота си в чужбина, в който пътищата пораждат транспортни катастрофи, а кокаин изплува по плажовете, едва ли има успешно управление“, коментира той. Според него няма да има диалогична и особено цивилизована кампания. „Политическият дебат е истеричен и очаквам ожесточена кампания“, допълни кандидатът за евродепутат. По повод класацията за медийна свобода, той подчерта, че запазваме 111-то място, между Етиопия и Мали. „Качеството на свободата на словото определя и качеството на демокрацията. Нашата се оказва африканска, но дори и това сякаш ни е много, защото в последните дни в Африка имаше забележими промени“, коментира той. Според него българите са апатични и се отказват от участие, за да не бъдат излъгани, но това е най-сигурният начин други да решат вместо тях и отново да бъдат излъгани. ", "date": "2019.04.21", "title": "Иво Христов: В България наистина има автокрация"}
{"url": "http://epicenter.bg/article/Rumen-Radev-pozdravyava-hristiyanskata-obshtnost-v-Balgariya-po-povod-dneshnite-svetli-praznitsi/180780/2/0", "text": "Президентът Румен Радев поздравява християнската общност в България по повод днешните светли празници.   Това съобщиха от прессекретариата на държавния глава. Българската православната общност чества влизането на Иисус Христос в Йерусалим. Своя имен ден отбелязват и стотиците хиляди българи, чиито имена са свързани с Цветница.  Днешният ден е празничен и за представителите на католическата, арменската и протестантската общност, които отбелязват Възкресение Христово. Великден е най-светлият празник за християнския свят, който свързваме с възкръсналата надежда за човечеството и с въздигането на вярата.  Държавният глава отправя към християнската общност в България своите поздравления и пожелания за здраве и благополучни дни за техните семейства и близки. Президентът Румен Радев изразява увереност, че всички сме свързани от общото желание за мирен и достоен живот, изпълнен с хармония, вяра в доброто и сила за истината.  ", "date": "2019.04.21", "title": "Радев с поздрав за празника: Свързва ни желанието за мирен и достоен живот и вярата в доброто!"}
{"url": "http://epicenter.bg/article/Prof--Daniel-Valchev--Vseki-sluchay-ot--Apartamentgeyt--tryabva-da-se-proveryava-pootdelno-za-zavisimost/180781/2/0", "text": "Всеки случай от „Апартаментгейт“ трябва да се проверява поотделно за зависимости, каза пред БНР деканът на Юридическия факултет в Софийския университет Даниел Вълчев. Най-вече трябва да се види дали има някакъв вид зависимост между лицето, което е на политическа позиция, и това, с което е било в гражданско-правни отношения, добави той в предаването „Неделя 150“ на програма „Хоризонт“.  По думите му трябва да се спре практиката за изповядване на имотни сделки под реалната им цена, която се използва и от обикновените хора, но и от хората по високите етажи на властта.  „През всичките тези години в България се насложи едно разбиране, че участието във властта, в управлението не е вид повинност, не е вид отговорност – да свършиш нещо за обществото, а наред с всичко друго е начин за обогатяване. И хората имат това чувство и то основателно“, каза Вълчев.  „Първото нещо, което не е наред, е фактът, че и двете страни по една сделка имат интерес да изповядват, когато говорим за покупко-продажба или друг вид прехвърляне, сделката на цена, която се отличава от действителната. Първото нещо, което трябва да се направи да се помисли как това нещо да се отстрани. Това не е нормална практика в другите европейски държави. Идеята, че и двете страни излъгват фиска, не трябва да ни се виждат като нещо нормално“, посочи Вълчев.  Според него в България има твърде малко осъдителни присъди за корупция и то за не толкова значими случаи, докато усещанията на хората са, че корупцията е почти навсякъде около нас. Всичко това дава много висока чувствителност към този случай, посочи още Вълчев.  „Българя е една от страните, в които има най-висок процент осъдителни присъди, те са над 90, ние много малко оправдателни присъди имаме. Това говори единствено за това, че органите, които осъществяват наказателна политика в България имат наказателен уклон – това само по себе си не е нито добро, нито лошо“, каза още той.  По думите му се отваря една много голяма ножица между очаквания и резултати. Въпреки този много висок процент осъдителни присъди обществото има усещане за безнаказаност.  Според Вълчев връзката между това, което става със „състоянието на престъпността, оттам състоянието на дейността на полицията, оттам на дейността на прокуратурата, и от там вече какво става в съда“, на няколко места се къса.  Първото място, на което се къса, е в полицията, коментира професорът и разказа още за изследването си “Юридически барометър“.  „Това е една гражданска инициатива за изследването на състоянието и развитието на правния ред в България, която ние стартирахме преди 9 години с няколко мои колеги“.  ", "date": "2019.04.21", "title": "Проф. Даниел Вълчев: Всеки случай от „Апартаментгейт“ трябва да се проверява поотделно за зависимост"}
{"url": "http://epicenter.bg/article/Nad-156-ubiti-pri-atentati-sreshtu-tsarkvi-i-hoteli-v-Shri-Lanka/180790/7/0", "text": "Над 207 души са загинали, а повече от 450 са ранени след поредица от атентати в църкви и хотели в Шри Ланка навръх празненствата за Великден в страната, предадоха световните агенции. Взривовете вече са осем. Властите в страната наложиха комендантски час. Спрян е достъпът в страната до социалните мрежи и интернет услуги за съобщения като \"Месинджър\" и \"Вайбър\". Световни лидери осъдиха терористичните нападения на връх Великден в страната. Експлозии са поразили три църкви и три хотела - „Шангри-ла Коломбо“, Кингсбъри и „Синамон гранд Коломбо“ - като не е ясно дали няма още ударени места. Най-много са жертвите в църквите, като се смята, че само един от загиналите е убит в хотел. Всички те се намират в столицата Коломбо, с изключение на една църква в град Негомбо.  Освен местните са загинали и 35 чужденци.   Осем души са задържани във връзка с атентатите, окървавили Шри Ланка на Великден. Информацията беше съобщена от премиера Ранил Викремесинге, цитиран от АФП и БГНЕС. Той обяви, че „към момента може да потвърди само, че задържаните са граждани на Шри Ланка“. Викремесинге беше категоричен, че разследващите ще проверяват и възможни връзки на атентаторите с евентуални групировки „отвъд океана“.  \"Аз виждам сериозна атака, целяща да дестабилизира страната и икономиката. Решително осъждам нападенията, насочени срещу религиозни Институции и хотели\", каза премиерът.  Броят на жертвите при осемте смъртоносни взрива в Шри Ланка на Великден достигна най-малко 207 души. Над 450 са ранените, съобщи говорителят на полицията Руван Гунасекера, цитиран от АФП. В болниците в Коломбо и още два града на острова настана истински хаос, в опитите да бъде организирано приемането и лекуването на стотици ранени.  Aтентатори самоубийци са извършили най-малко две от смъртоносните атаки в Шри Ланка. Осмият взрив от серията атаки е бил извършен от камикадзе и е взел три жертви – полицейски служители.  Източник от силите на реда, пожелал анонимност, заяви, че атентаторът-самоубиец се е взривил, когато полицаите са влезли в къща в северно предградие на столицата Коломбо, за да извършат обиск. При ударната вълна се е срутил изцяло втория етаж на сградата и отломките са затрупали полицаите.  Официален представител на „Синамън гранд“, един от трите взривени луксозни хотела в центъра на столицата Коломбо, заяви, че нападението е било извършено от камикадзе, който е детонирал експлозивите си в ресторанта на хотела.  Естеството на останалите взривове се уточнява. Все още никой не е поел и отговорност за атаките – най-смъртоносният акт на насилие в страната след края на кървавата гражданска война, приключила преди повече от десетилетие.  Наложеният от правителството на Шри Ланка полицейски час влиза в сила незабавно и ще продължи „до следващо разпореждане“. Това обяви полицията в страната. Първоначално беше съобщено, че на островната държава се въвежда полицейски час, който ще действа от 18:00 часа местно време в неделя до 06:00 часа местно време в понеделник.  Мярката се предприема заради серията бомбени атаки в островната държава. Сред жертвите има и 35 чужденци – американски, британски, холандски и португалски граждани. Според РИА Новости ранените са близо 360 души. Си Ен Ен съобщава за 560 пострадали.  Междувременно властите в страната спряха и достъпа до социалните мрежи. Решението беше взето, за да се спре масовата паника и разпространението на фалшиви новини за атаките. Правителството беше категорично – достъпът до социалните мрежи и апликациите за текстови съобщение е само временно ограничен, и призова гражданите да запазят спокойствие и да спазват указанията на органите на реда.  „Свикано е спешно заседание на кабинета. Текат спасителни операции“, посочи министърът на икономическите реформи Харша де Силва в профила си в социалните мрежи. Той призова хората да запазят спокойствие и да останат по домовете си докато ситуацията бъде овладяна. Великден е важен празник в християнския свят. Едва 6-процента от предимно будисткото население в Шри Ланка изповядва католицизма, но тази религия се разглежда като обединяваща, тъй като е изповядвана от две етнически групи.  Главният полицейски началник на Шри Ланка е издал предупреждение за повишена тревога на територията на цялата страна още преди 10 дни за очаквани бомбени атаки, планирани от атентатори самоубийци в емблематични църкви в страната. Пуджут Джаясундара е изпратил предупреждението до високопоставени лица в правителството още на 11 април.  В един от хотелите в Шри Ланка, в които бяха задействани взривни устройства, е имало българи, съобщават от МВнР. Те не са пострадали, сочи информацията на посолството ни в Индия към 17:00 ч. Дипломатическата служба има връзка с тях и ако е необходимо, ще им бъде оказано съдействие.  Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.  При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.  Президентът Румен Радев определи атаките като особено отвратителен и варварски акт. В съболезнователния адрес на държавния глава се казва, че  „Няма кауза, която да оправдава смъртта на хора, мирно честващи един светъл празник ...“  В телеграмата на премиера Бойко Борисов заявява, че категорично осъжда жестоките актове на тероризъм, които не биха могли да бъдат оправдани с никакви каузи”.  Експлозиите са били координирани и са избухнали по едно и също време на няколко места на островната държава. Все още никой не е поел отговорност за атаките, които властите вече определиха като тероризъм. Изяснява се какво точно е предизвикало взривовете – нарочно поставени бомби или са били атентатори самоубийци.  Президентът на страната Майтрипала Сирисена в извънредно обръщение към нацията, заяви, че е шокиран от случилото се и призова към спокойствие.  Имало е българи в един от взривените хотели в Шри Ланка (ВИДЕО+СНИМКИ)  Мартин Васев е един от българите, които са на мястото на атентатите.  „От една страна бе обявен полицейски час и вечерен час някъде от около 16 часа и продължава и до сега, така че а улиците няма хора, всички магазини са затворени. На летището има засилени мерки за сигурност. Хората в Шри Ланка за преживели доста неща. Гражданската война приключи преди не повече от 7-8 години, така че те със сигурност за виждали много страшни неща, за които ние не можем дори да си представим. Определено се усеща някаква уплаха, че може би годините на насилие отново се завръщат”, каза той за NOVA.      Населението на страната е 22 милиона души, от които 7,6% са християни, будистите са около 70%, мюсюлманите - 10% и индусите - 12, сочат данните от преброяване през 2012 г.  Засега никой не е поел отговорност за взривовете. Няма данни за убити или ранени българи към момента.  Към 13:00 часа българско време още две бомби избухнаха в столицата. Няма данни колко са ранените и убитите при ударите. Турция осъди атаките и ги сравни с тези в Нова Зеландия срещу джамии. България изпрати своите съболезнования на Шри Ланка. „Ужасни са новините от Шри Ланка – кървави атаки срещу хотели и църкви на Великден“, написа в социалните мрежи холандският премиер Марк Рюте след първите съобщения за атаките. „Моите мисли са с всички жертви и техните семейства“, допълва той. Премиерът на Австралия Скот Морисон в изявление посочи, че „мислите му са със загиналите и пострадалите при тези ужасяващи терористични атаки“. Само месец след тежката терористична атака в собствената си страна премиерът на Нова Зеландия Джасинда Ардърн описа бомбените взривове в Шри Ланка като „опустошителни“.   Германският канцлер Ангела Меркел заклейми „религиозната омраза и нетолерантност“ след атаките в Коломбо.  \"Силно осъждаме тези актове на омраза. Изказваме нашата солидарност с народа на Шри Ланка и нашите мисли са с тези, загубили близките си на Великден”, написа в „Тwitter“ френският президент Еманюел Макрон. Американският президент Доналд Тръмп също поднесе своите съболезнования за „ужасните терористични атаки в Шри Ланка“.   Българският премиер Бойко Борисов също поднесе съболезнованията си за трагедията.    ", "date": "2019.04.21", "title": "Ад! Над 207 станаха жертвите на осемте атентата срещу църкви и хотели в Шри Ланка (ОБНОВЕНА)"}
{"url": "http://epicenter.bg/article/Sred-zaginalite-v-Shri-Lanka-chuzhdentsi-ima-grazhdani-na-SASht--Velikobritaniya--Holandiya--Portugaliya/180793/7/0", "text": "Сред жертвите на атентатите в Шри Ланка има 35 чужденци, информираха РИА Новости и Франс прес, като цитираха полицейски представител. Според източник от местна болница сред загиналите са граждани на Великобритания, Холандия и САЩ, както и един португалец, посочва АФП.  Шриланкийската телевизия \"Нюз фърст\" съобщи за общо 185 жертви от първите шест експлозии и почти 500 пострадали. По данни на местния новинарски сайт \"Ада Дерана\" при седмата експлозия са загинали двама, има и няколко ранени, посочва РИА Новости.  По-късно АФП предаде, че при осмата експлозия, дело на камикадзе, са убити трима полицаи.    ", "date": "2019.04.21", "title": "Сред загиналите в Шри Ланка чужденци има граждани на САЩ, Великобритания, Холандия, Португалия"}
{"url": "http://epicenter.bg/article/Partiyata-na-Erdogan-pak-iska-otmyana-na-rezultatite-ot-izborite-v-Istanbul/180794/7/0", "text": "Управляващата в Турция „Партия на справедливостта и развитието“ (ПСР) представи нова петиция, включваща списък на „недопустимите“ избиратели, с цел да постигне отмяна на резултатите от изборите на 31 март и да осигури провеждането на ново гласуване за кметския пост в Истанбул, съобщава вестник Hurriyet, цитиран от \"Фокус\". Заместник-председателят на ПСР Али Ихсан Явуз поясни, че в избирателните списъци са открити имената на 14 712 гласоподаватели, които са били уволнени от държавни постове с президентски указ. Явуз заяви, че ПСР е внесла пред Върховния избирателен съвет (ВИС) петиция със списъка на избирателите като приложение към жалбата, подадена на 16 април. Хиляди държавни служители освободени от длъжност с правителствени постановления за предполагаемите им връзки с терористични групировки по време на срока на действие на извънредното положение, въведено в страната след неуспешния опит за преврат от 15 юли 2016 г. ВИС отказа да даде мандати на уволнени държавни служители, които бяха избрани за кметове след гласуването на 31 март, с аргумента, че нямат право да заемат обществена длъжност.  Милиони турски избиратели гласуваха на национално ниво на 31 март в местните избори, за да изберат кметовете, членовете на общинските съвети и други служители за следващите пет години. Екрем Имамоглу от главната опозиционна Републиканска народна партия (РНП) официално встъпи в длъжност като кмет на Истанбул 17 дни след гласуването. Дотогава траеше преброяване на гласовете. Официалните резултати обаче все още са уязвими пред правосъдието. Очаква се „правната сага“ да приключи през следващата седмица.", "date": "2019.04.21", "title": "Партията на Ердоган пак иска отмяна на резултатите от изборите в Истанбул"}
{"url": "http://epicenter.bg/article/Papa-Frantsisk--S-priskarbie-nauchih-novinata-za-tezhkite-atentati-v-Shri-Lanka/180795/7/0", "text": "Папа Франциск сподели днес \"скръбта\" си по повод кръвопролитните атентати в Шри Ланка, помрачили Великденската неделя, и изрази съчувствие към \"всички жертви на това толкова жестоко насилие\", предаде Франс прес.  \"С прискърбие научих новината за тежките атентати, донесли точно днес, на Великден, траур и болка в църкви и други места, където се събират хората в Шри Ланка\", заяви Франциск в обръщение към множеството след традиционното си послание и благословение \"Урби ет орби\" (\"Към града и към света\"), предаде БТА.  Светият отец отправи думи на \"изпълнена с обич близост\" към християнската общност в Шри Ланка, \"понесла удар, докато е била вглъбена в молитва, и към всички жертви на това толкова жестоко насилие. Поверявам в ръцете на Господа трагично загиналите и възнасям молитви за ранените и всички пострадали от това драматично събитие\", добави понтификът.  Папата призова да бъдат намерени мирни решения, така че \"оръжията вече да не окървавяват Либия\" и \"да се облекчи завръщането\" на бежанците в Сирия. Той прикани също за \"помирение\" в Южен Судан, посочва АФП.  Папа Франциск отслужи великденска литургия във Ватикана рано тази сутрин, отбелязвайки най-радостния момент от годината за вярващите християни, макар че празникът тази година бе помрачен от днешните кървави атентати срещу християни в Шри Ланка, предаде Асошиейтед прес.  Часове след среднощното църковно бдение, Франциск излезе на украсения с много цветя ватикански площад пред базиликата \"Свети Петър\" за празничната литургия по повод възкресението на Христос след неговото разпятие. Папата обаче, за разлика от друг път, се отказа от проповед. От Ватикана не дадоха обяснение за това. ", "date": "2019.04.21", "title": "Папа Франциск: С прискърбие научих новината за тежките атентати в Шри Ланка"}
{"url": "http://epicenter.bg/article/Sedem-arestuvani-za-atentatite-v-Shri-Lanka--broyat-na-zhertvite-raste/180796/7/0", "text": "Властите на Шри Ланка са задържали седем заподозрени за участие в атентатите, които разтърсиха страната днес и причиниха смъртта на най-малко 207 души, съобщиха световните агенции. Засега не се съобщават подробности за задържаните. Най-малко две от атаките са извършени от атентатори самоубийци, съобщават световните агенции.  Броят на жертвите по последни данни, след последните експлозии, е 207 загинали. Поне 30 от тях са чужденци. Ранените са над 650.  Осем взрива избухнаха в църкви, хотели, близо до столичния зоопарк и в района Дематагода. В болници с наранявания са приети 450 души. Генералният директор на Интерпол Юрген Щок заяви днес, че международната полицейска организация е готова да съдейства на Шри Ланка в разследването, допълва ТАСС.  Според предварителната версия на разследващите взривовете може да са били извършени от радикални ислямисти. Местни медии съобщават, позовавайки се на източници, че те са дело на камикадзета, отбелязва БТА, цитирана от Новини.бг.   Вече стана ясно, че властите в страната още преди седмица са получили сигнал от чуждо разузнаване, че се готвят атентати именно на Великден. Засега никой не е поел отговорност, но въпросният сигнал е засягал групировката NTJ (National Thowheeth Jama'ath). Това е ислямистка групировка, който официално действа от около година и стана известна, след като оскверни будистки храмове в страната.  Засега няма данни за пострадали българи, но се е наложило шестима наши сънародници да бъдат евакуирани, тъй като се намирали в единия от атакуваните хотели.      ", "date": "2019.04.21", "title": "Седем арестувани за атентатите в Шри Ланка, броят на жертвите расте - минаха 200!"}
{"url": "http://epicenter.bg/article/Globiha-Zelenski---pokazal-popalnenata-si-byuletina/180805/7/0", "text": "Водещият кандидат на президентските избори в Украйна Володимир Зеленски бе глобен днес, защото показа публично попълнената си бюлетина, съобщи ръководителят на кампанията му, цитиран от Ройтерс.  Тази сутрин, разговаряйки с медиите в избирателната си секция, кандидатът за президент показа вече попълнената си бюлетина, преди да я пусне в урната. Той гласува за себе си.  В Украйна показването на попълнена бюлетина се счита за административно нарушение. Разпоредбата има за цел да се запази анонимността на изборния процес.  \"Всеки трябва да спазва закона\", каза ръководителят на кампанията Дмитрий Разумков. Изявлението му бе придружено от снимка на полицай, който попълва документ заедно със Зеленски.  Глобата може да е в размер от 510 до 850 гривни (от 19 до 31 долара), допълва ТАСС.  Зеленски се бори за президенсткия пост с действащия държавен глава Петро Порошенко.   Очаква се името на новия президент на Украйна да стане ясно след 20 ч. Актьорът, изпълнил главната роля - на президента, в популярния сериал \"Слуга на народа\" води в социологическите проучвания.  ", "date": "2019.04.21", "title": "Глобиха Зеленски - показал попълнената си бюлетина"}
{"url": "http://epicenter.bg/article/Napadnaha-lidera-na-kemalistite---glavnata-opozitsionna-sila--v-Turtsiya/180806/7/0", "text": "Лидерът на водещата опозиционна сила в Турция Кемал Кълъчдароглу е бил нападнат днес от група мъже, но телохранителите му са го отвели в безопасност, съобщи Ройтерс, позовавайки се на партията и на видеозапис.  Председателят на Народнорепубликанската партия (НРП) е присъствал на погребение на турски войник, убит в сблъсъци с признатата за терористична организация Кюрдската работническа партия (ПКК).  На видеозапис се вижда как Кълъчдароглу най-малко два пъти е ударен в главата, докато бодигардовете му се опитват да държат настрана гневната тълпа.  Лидерът на НРП е успял да напусне сцената и да влезе в къща наблизо, съобщиха турската телевизия НТВ и агенция Демирйорен. Пред къщата по-късно се е събрала тълпа, скандираща \"ПКК вън\".  Кемал Кълъчдароглу е в добро състояние и е отведен на безопасно място, каза пред телевизия Хабертюрк Левент Гьок, депутат на НРП.  Бронирана машина е откарала турския опозиционен лидер Кемал Кълъчдароглу от мястото, където той бе нападнат от разгневената тълпа по време на погребението на убит турски войник при сблъсъци с Кюрдската работническа партия (ПКК), съобщи частната турска телевизия НТВ.  Лидерът на Народнорепубликанската партия присъства на погребението в Анкара, когато група мъже започнаха да го удрят и ритат. Действията им са явен израз на протест срещу опозицията, която е обвинявана, че е действала в таен съюз на местните избори с прокюрдската Демократична партия на народите (ДПН), подозирана за връзки с ПКК, отбелязва \"Дейли сабах\".  ДПН не издигна свои кандидати на изборите в големите западни градове, за да увеличи шансовете на кандидатите на опозиционната коалиция срещу тези, издигнати от партията на президента Реджеп Ердоган. Представители на управляващата Партия на справедливостта и развитието (ПСР) осъдиха нападението и пожелаха на опозиционния лидер да се съвземе бързо.  Телохранителите на Кълъчдароглу го отведоха до близка къща, отблъсквайки тълпата, но по-късно и там се насъбра група, която скандираше \"ПКК вън\". Впоследствие лидерът на НРП е бил изведен от къщата и откаран на сигурно място с бронирана машина. Кемал Кълъчдароглу е в добро състояние и е отведен на безопасно място, каза пред телевизия Хабертюрк Левент Гьок, депутат на НРП. Валийството на Анкара съобщи, че във връзка със случая са предприети законови действия.  Кандидат-кметовете на НРП в Анкара и Истанбул победиха тези на партията на президента Реджеп Ердоган, според досегашните резултати и серия повторни преброявания на гласове от изборите на 31 март. Управляващата Партия на справедливостта и развитието (ПСР) внесе две жалби за анулиране и повтаряне на вота в Истанбул с аргумент за наличие на \"пълна нелегитимност\", напомня Ройтерс, цитирана от БТА и Новини.бг.   ", "date": "2019.04.21", "title": "Нападнаха лидера на кемалистите - главната опозиционна сила, в Турция"}
{"url": "http://epicenter.bg/article/Ekzitpol--Vladimir-Zelenski-e-noviyat-prezident-na-Ukrayna-sas-73-2--ot-glasovete/180808/7/0", "text": "Според дананите на националния екзитпол проведен от Киевския международен институт по социология и Фонд \"Демократични инициативи\", цитирани от gordon.ua във втория тур на президентските избори в Украйна побеждава Владимир Зеленски със 73.2% от гласовете, а действащият президент Петро Порошенко получава 25.3%.   Както и да се променят резултатите в процеса на преброяването отсега е ясно, че 41-годишният актьор е новият президент на Украйна.   Само за няколко месеца Зеленски се превърна в носител на надежда за избирателите. Неговите бастиони са в източна и южна Украйна, където много граждани говорят руски и се чувстват пренебрегнати от настъплението на украинската култура и език през последните години. Зеленски произхожда от този регион, говори руски и хората го възприемат като \"един от нас\". Той обаче спечели гласове и в някои централни и западни части на Украйна. Неговите големи козове са популярността му като комик и фактът че е новак в политиката. След години на политически турбуленции и корупционни афери копнежът на много украинци за нови лица в политиката е толкова силен, че те изглежда са склонни да експериментират с един политически новак като държавен глава. Зеленски печели много и от една от своите роли в киното. В теревизионната серия \"Слуга на народа\" той играе учител по история, който става президент. Неговите популистки тиради срещу \"корумпираните и алчни\" украински политици в сериала допадат на много украинци.      ", "date": "2019.04.21", "title": "Комикът Владимир Зеленски е новият президент на Украйна със 73.2% от гласовете"}
{"url": "http://epicenter.bg/article/Kandidatkata-na-VMRO-DPMNE-za-prezident-na-Severna-Makedoniya-vodi-ubeditelno/180812/7/0", "text": "Кандидатът за президент на Северна Македония Гордана Силяновска-Давкова, която е подкрепяна от ВМРО-ДПМНЕ, води убедително при преброените досега гласове на изборите за държавен глава на югозападната ни съседка, съобщава \"Фокус\", позовавайки се на опозиционното скопско електронно издание „Република“.   Според резултатите от обработените до момента бюлетини, разликата между Силяновска и кандидата на СДСМ (Социалдемократическия съюз на Македония) Стево Пендаровски е повече от двойна.   Кандидатът на опозицията води в общини Куманово, Гьорче Петров, Аеродром и Битоля.    Местното издание vecer.mk съобщава, че при обработени 54,7% от гласовете, за Гордана Силяновска-Давкова са гласували 195.204 души, а за опонента й Стево Пендаровски - 192.213. На трето място в президентската надпревара е Блерим Река с 42.759.  ", "date": "2019.04.21", "title": "Кандидатката на ВМРО-ДПМНЕ за президент на Северна Македония води убедително"}
{"url": "http://epicenter.bg/article/Parvan-Simeonov--BSP-izglezhda-v-po-izgodna-situatsiya-ot-GERB/180789/2/0", "text": "БСП изглежда в по-добра ситуация от ГЕРБ в момента, каза по БНР директорът на \"Галъп\" Първан Симеонов, коментирайки последните данни на социологическата агенция.   По-скоро е очаквана (тенденцията БСП да изпревари ГЕРБ), каза пред БНР Първан Симеонов от „Галъп интернешънъл“ в коментар към последното изследване на социологическата агенция.  „Това разколебаване (на електората на ГЕРБ) е направило така, че позициите на двете основни формации се изравняват и действително, моментно погледнато, БСП изглежда в по-изгодна ситуация. На този фон ДПС остава константна величина. В патриотичното пространство е любопитно, че изпъква ВМРО, а в останалите формации, които са близо до бариерата около 5,88 процента попадат още „Демократична България“ и „Воля“, каза той в предаването „Неделя 150“ на програма „Хоризонт“.  По думите му не могат да бъдат пренебрегнати дяловете на „Атака“ на АБВ, на НФСБ, на „Възраждане“, на „Движение България на гражданите“.  „Но от днешна гледна точка там като че ли ще трябва да се разчита на много сериозна работа в кампанията, ако искат да доближат бариерата“, каза още Симеонов.  Според него формулата за представителство в Европарламента от днешна гледна точка е нещо като 3+3.  „Три сигурни формации (ГЕРБ, БСП и ДПС – б.р.) плюс ВМРО, която расте в нашите изследвания и не само в тях, „Демократична България“ на около 4,5% и „Воля“ на около 3,5%“, каза той.  „Бързам да кажа, че това не е прогноза за изборен резултат, кампанията предстои, това е моментна снимка“, посочи още Симеонов.  ", "date": "2019.04.21", "title": "Първан Симеонов: БСП изглежда в по-изгодна ситуация от ГЕРБ"}
{"url": "http://epicenter.bg/article/Elena-Yoncheva--Tazi-mafiya-e-podchinila-vsichki-institutsii-i-smachkva-horata/180792/2/0", "text": "„Пред България има два пътя. Единият е да се оставим на грабителската мафия, а другият е да променим това, като гласуваме на предстоящите европейски избори.“ Това заяви пред медиите в Ловеч на Цветница водачът на листата на „БСП за България“ Елена Йончева.   По думите й тази мафия е подчинила всички институции и смачква хората. Тя добави, че предстоящите избори са важни не само за Европа, но и за България.   „Нямам съмнение, че ние ще победим, въпросът е после да започне истинската промяна за страната ни. Нужна е революция в доходите ни и точно левицата може да помогне, защото е разработила законопроекти за общи стандарти за минимална работна заплата в Европа“, добави водачът на листата на левицата. На центъра в Ловеч тя се срещна с много граждани, които й пожелаха успех и казаха, че е нужна тотална промяната на управлението в България. По късно тя посети събора на града, на който майстори от различни занаяти предлагаха своята продукция. Йончева избра керамични играчки, направени от деца с увреждания.  ", "date": "2019.04.21", "title": "Елена Йончева: Имаме два пътя - или да се оставим на мафията, или да променим това, като гласуваме!"}
{"url": "http://epicenter.bg/article/Rumen-Radev-izrazi-saboleznovaniya-na-prezidenta-na-Shri-Lanka/180797/2/0", "text": "Държавният глава Румен Радев изрази съболезнования на президента Майтрипала Сирисена по повод загиналите и ранени много граждани при днешните атентати в Демократична социалистическа република Шри Ланка, съобщиха от прессекретариата на държавния глава.  \"Няма кауза, която да оправдава смъртта на хора, мирно честващи един светъл празник на възраждането и добродетелта\", е позицията на президента Радев. Държавният глава определя нападенията срещу религиозни храмове и невинни граждани, при които бяха убити и ранени стотици души, като особено отвратителен и варварски акт.  Румен Радев изразява от името на българския народ и от свое име най-дълбоки съболезнования на семействата на загиналите граждани на Шри Ланка и отправя пожелание за бързо и успешно възстановяване на пострадалите при нападенията. ", "date": "2019.04.21", "title": "Румен Радев изрази съболезнования на президента на Шри Ланка"}
{"url": "http://epicenter.bg/article/Saytat-na-Narodnoto-sabranie-veche-raboti-/180799/2/0", "text": "Сайтът на парламента вече работи, след като почти два дена \"мълчеше\". Официалната интернет страница на Народното събрание се срина вчера.   Сайтът на българския парламент не работи от вчера заради спрян ток при ремонтни дейности, съобщиха днес по обяд от пресцентъра на Народното събрание.  В съобщението се посочва, че \"поради техническо-монтажни дейности, свързани с изграждането на новата пленарна зала в сградата на Народното събрание на пл. \"Кн. Александър І\" 1, е изключено електрозахранването на 20 и 21 април (събота и неделя).  В късния следобед днес обаче до страницата вече имаше достъп. Последната новина там бе от 19 април.  ", "date": "2019.04.21", "title": "Сайтът на Народното събрание вече работи!"}
{"url": "http://epicenter.bg/article/Napusna-ni-golyamata-balgarska-aktrisa-Violeta-Gindeva/180800/2/0", "text": "Напусна ни голямата българска актриса Виолета Гиндева. Тя си отиде на 72-годишна възраст след кратко боледуване, съобщиха от Народния театър \"Иван Вазов\".  \"С огромна мъка ви съобщаваме, че днес след кратко боледуване ни напусна прекрасната актриса от трупата на Народния театър Виолета Гиндева...Нямаме думи, за да изразим обичта и преклонението си към нея, и тъгата от загубата...Светъл път! Обичаме те завинаги и благодарим!\", се посочва в съобщението на театъра.  Ще запомним Виолета Гиндева като най-обичаните лица на българското кино и театър, преподавател, но преди всичко като човек с непоклатим дух, устоял на повратностите на времето.  Виолета Гиндева е родена на 14 юни 1946 г. в Сливен. Дъщеря е на професора по философия Панайот Гиндев. Завършва актьорско майсторство за драматичен театър в класа на професор Желчо Мандаджиев във ВИТИЗ през 1968 г.   Играе в Драматичен театър \"Сава Огнянов\" Русе (1968 – 1969), Народен театър \"Иван Вазов\" (1969 – 1971), Театър \"София\" (1971 – 1974), Народен театър \"Иван Вазов\" (1974 – 1993), Нов драматичен театър \"Сълза и смях\" (от 1994).   Партнира на Стефан Данаилов и Йосиф Сърчаджиев в \"Черните ангели\" на режисьора Въло Радев през 1970 г. Първообраз на героинята ѝ е Виолета Якова.   През 1975 г. се снима в \"Сватбите на Йоан Асен\" заедно със Стефан Данаилов, Апостол Карамитев и Коста Цонев. В \"Чичо Кръстник\" на режисьора Стефан Димитров партнира отново на Коста Цонев, а също и на Стефан Мавродиев и Катя Паскалева (1988 г.).   От 2008 г. насам вече ръководи своя първи самостоятелен клас по актьорско майсторство в Пловдивския университет \"Паисий Хилендарски\" с асистент Михаил Ботевски.   Актрисата Виолета Гиндева бе носител на наградата Заслужил артист (1977), Народен артист (1984), Орден \"Кирил и Методий\" и други отличия. Екипът на Епицентър.бг изказва съболезнования на близките на Виолета Гиндева ", "date": "2019.04.21", "title": "Напусна ни голямата българска актриса Виолета Гиндева"}
{"url": "http://epicenter.bg/article/Emil-Hristov--Ne-mozhem-da-tragnem-da-garmim-tsyalata-KONPI--predi-neshto-da-bade-dokazano/180801/2/0", "text": "  \"Ето, ние в ГЕРБ протягахме ръка – и към президента, и към други. Няма ли да дойде момент да се смирим\", изтъкна Христов.   \"Ще поставя въпроса и за морала, и за прошката. И се връщаме към двата морала – моралът на ГЕРБ и моралът на другите. Какво прави ГЕРБ, когато някой просто по някакъв начин е съгрешил – без скандали, той си тръгва. Т.е. има наказание. Има и прошка, защото всеки греши. Но какво се случва от другата страна. Не само, че няма наказание, а дори се отрича. Другата страна не е само една – те са няколко.   В БСП, когато някой сгреши, всички застават зад него и например го правят водач на листа.   Когато някой в съдебната власт сгреши, пак нищо не се случва\", заяви Христов и първоначално не пожела да назовава имена, но все пак изтъкна, че визира Лозан Панов по въпроса за съдебната власт.   \"Това е страшното, дотук сме стигнали. Този, който допуска до властта, е народът. А властта е чистилище – защото там се пречистваш, всичко лъсва. Но там е и светилище, защото служиш на хората. Но ние в България май окепазяваме и миналото, и историята\", заяви  Христов. Връщайки се на темата за Лозан Панов и Елена Йончева той коментира: \"Хайде представете си, ако г-н Данаил Кирилов беше на негово място. Сигурно държавата щеше да гори. А ако имаше такъв проблем с Мария Габриел, какво щеше да се случва. И тук изва въпросът защо за едни може, а за други не може. И когато при президента говорим за корупция, трябва да гледаме широко. Самата тема на КСНС бе поставена така, че гледаме корупцията само при ГЕРБ. А не трябва ли да гледаме по-широко\".   \"Не трябва само да гледаме върху някакви жилища, които вече са преустроени. Защото това е атака не само срещу самия човек, а срещу самата институция\", заяви Емил Христов, като очевидно визираше председателя на КПКОНПИ Пламен Георгиев, който също бе замесен в \"апартаментгейт\".   \"Не можем да приемем априори, че той е виновен\", заяви Христов и уточни, че говори за Георгиев и цялата антикорупционна комисия, като уточни, че по време на КСНС е било показано, чуе тя е свършила много работа.     \"Никога не сме бягали от този дебат. Ако някой бяга, не сме ние. Условието е да говорим за Европа, за бъдещето на Европа. И да не се измъкваме, че г-н Станишев е врял и кипял, а за този, който е водач\", отговори Христов на въпроса дали ГЕРБ би избягал от директен дебат с БСП.   \"Не вярвам на това, което се публикува в момента. Не го вярват и тези от другата страна. Борбата ни е не само да задържим, а и да увеличим резултата си.  ", "date": "2019.04.21", "title": "Емил Христов: Не можем да тръгнем да гърмим цялата КОНПИ, преди нещо да бъде доказано"}
{"url": "http://epicenter.bg/article/Vladimir-Donchev--Dokato-ne-padnat-vsichki-plochki-ot-dominoto--igrata-ne-spira/180802/2/0", "text": "Всичките тези скандали с апартаменти и тераси ще приключат само когато да влезеш в политиката стане непривлекателна перспектива. Въпрос на личен морал е да устоиш на изкушенията в политиката.   Това каза в предаването \"120 минути\" по БТВ юристът и бивш депутат от НДСВ Владимир Дончев.  Тук има ефект на доминото. Докато не паднат всички плочки, играта не спира. Това разгаря взаимни топения, вътрешни скандали, което води ситуацията, в която сме в момента, заяви той.  Този скандал има доста полезна страна, защото има очистващ, превантивен ефект и ще накара следващите кандидати за политици да имат едно наум и да знаят, че така не може, не бива. Но скандалът може и да има и друг ефект – да отврати избирателите и да ги накара да не отидат до урните на предстоящите избори, посочи Дончев.  Когато хората правят сделка, винаги търсят начин да спестят някой лев. Трябва обаче да направим разлика между обикновения човек, който продава гарсониерата си и укрива 100-200 лева, което също е укоримо, и големеца, който крие огромни суми от фиска. Върху политиците тежи отговорността да променят правилата и те да се спазват, подчерта бившият депутат.  Склонността за трупане на апартаменти и тераси е една патология, свързана с хората с власт. Докато не се приемат ясни правила, българският гражданин ще бъде отвратен и ще бяга от урните, каза още Владимир Дончев.", "date": "2019.04.21", "title": "Владимир Дончев за \"Апартаментгейт\": Скандалът може да отврати избирателите!"}
{"url": "http://epicenter.bg/article/Danail-Kirilov--Otzovavaneto-na-trimata-golemi-e-printsipno-reshenie--ne-se-pravi-zaradi-Lozan-Panov/180803/2/0", "text": "\"Темата за възможността за отзоваване на тримата беше въведена още преди две години. Критиците искаха уточняване за режима на отговорността им. И именно това искам да използвам, а не отзоваване или прекратяване на мандата.  Благодарение на тези инициативи темата влезе в механизма за сътрудничество. Т.е. европейските ни партньори поискаха по-сериозен анализ и поне на три комисии сме обсъждали този въпрос.\"   Това заяви минисътърът на правосъдието Данаил Кирилов \"Беновска пита\" по Канал 3 относно възможността за отзоваване на главния прокурор и председателите на ВКС и ВАС – цел, която той си постави при всъпване в длъжност.  \"Не би следвало да се оставя съмнение е, че каквито и промени да се предложат, те могат да засегнат независимостта на институцията – прокуратура, ВАС, ВКС\".  Изтъкна и конкретен случаи, при който биха били отзовавани те – например, ако е нарушен закона, като има извършено престъпление.  \"Търсим принципни решения. Този режим не се създава за Лозан Панов. Той има политическо говорене, което според мен е несъвместимо\", каза Кирилов.  Припомни и случая от края на миналата година, когато бе променян закон заради тълкувателно решение на ВКС.  \"Имаме противопоставяне на тълкувателната дейност със законодателната дейност. По тази причина беше и острият сблъсък, когато аз станах най-ниския и най-отвратителен анимационен герой. Но дори и в такива случаи съдът не трябва да търси противопоставяне\", каза министърът.  \"Колкото и да смятаме, че там е тъмно и сиво, в съда всичко се вижда. Там голямата реформа ще настъпи, когато имаме пределна светлина. Когато се виждат съдебните решения, когато всички говорим за справедливостта. Това ще означава, че народът участва в правопроизводството. Че той вижда и разбира решенията. Виждате от тези дни тече дебатът за едно старо дело, което неколкократно е било преразпределяно, имам предвид делото за Чората.  Та помислете в тази закъсняла справедливост, къде е справедливостта – ясна ли е или е спорна.\"  \"Проблемът е как главният прокурор ще го разследва друг прокурор. Или как главният съдия ще го съди друг прокурор. Затова е прието, че те трябва да равни. Имаме изследване на европейските съдебни системи. Те не стигат до тази параноичност като при нас. Отново сме пионери в това\", заяви Кирилов.  \"Следващата крачка е да започнем общественото обсъждане. По закон трябва да е два месеца и ще направим така, че дебатите да са интензивни. Според мен ще се справим до края на юли месец\", обяви министърът относно проекта за закон, според който да могат да бъдат отзовавани тримата големи.  Търси ли се начин за друга професионална квалификация председателя на КПКОНПИ Пламен Георгиев.  \"Няма логика в това. В една лодка са и председателя, и зам.-председателя. Няма смисъл да има подозрение в тази връзка. Това предложение дойде в дебат в комисията. И то за да не затваряме вратите за всички други специалности в тази дейност\".  Как ще се съжителства с Лозан Панов във ВСС  \"Бил съм на две заседание с тях на ВСС. Усетих голямо напрежение, но не е имало искри двубои и т.н.\"  \"Въпросът за мен е дали имаме еднаква цел с Лозан Панов за реформа в съдебната система. Моята цел е това, за неговата не знам\", заключи Данаил Кирилов. ", "date": "2019.04.21", "title": "Данаил Кирилов: Отзоваването на тримата големи е принципно решение, не се прави заради Лозан Панов"}
{"url": "http://epicenter.bg/article/Biser-Petkov--Prietite-promeni-garantirat--che-nito-edin-pensioner-nyama-da-bade-oshteten/180804/2/0", "text": "\"Промените, които бяха гласувани в Кодекса за социално осигуряване, наистина гарантират, че нито един пенсионер няма да бъде ощетен. Защото се дава право пенсията на всеки бъдещ пенсионер да се изчисли по действалата до края на 2018 г. методика, чрез представяне на необходимите документи. Тя ще бъде изчислена и според новата методика и ще бъде служебно избран по-добрият\". Това заяви министърът на труда и социалната политика Бисер Петков в предаването \"Беновска пита\" по Канал 3 по повод промените в Кодекса за социалното осигуряване и конкретно изчисляването на пенсиите.  По думите му до промените се е стигнало, тъй като анализите са показали, че от последно приетата промяна, все още има голям брой пенсионери, които са ощетени.  \"Затова се даде тази възможност. С нея се дава възможност, за тези които новата методика е по-благоприятна, да им се изчислява пенсията по нея. За тези, които имат съмнения, да използват старата методика\", каза Петков.  Преминавайки към темата за защитата на децата, министърът коментира новите законови промени.  \"Децата са най-ценното, с което разполагаме и заради това Националната стратегия за детето предизвика много спорове и дискусии. Тя се изготвя съгласно Закона за закрила на детето, за да има успех, трябва да е широко подкрепена. Затова предложихме да бъде удължен срока за обществени консултации.  Не съм съгласен с тезата, че се водим от стратегията в Норвегия. Мисля, че се заиграваме със страховете на хора.  Самото изготвяне на стратегията беше част от един конституционен процес. В нея участваха много неправителствени организации. Но явно все още има такива, които не са съгласни, заради което удължихме срока\", обяви Петков и уточни, че е поканена да се включи и Православната църква, за да се разсеят страховете.  По думите му целта е семейството да бъде подкрепено пред новите предизвикателства, пред които то е поставено обществото, например новите технологии.  Изтъкна, че например ромите, за да бъдат накарани да водят децата си на училище, вече е предприета законодателна мярка и по-точно приетата миналата седмица промяна, според която при неизвинени отсъствия на детето, ще бъдат спирани социални помощи.  \"Мисля, че с направеното до момента, с механизма за включването на децата в училище, бяха постигнати резултати. Сега целта е не само да бъдат вкарани, а да бъдат задържани.  Затова се предвиждат и санкциониращи мерки. Например досега, ако детето имаше над 5 неизвинени отсъствия, социалната помощ се спираше с възможност да се възобнови следващия месец. Сега вече ще се спира за една година. Т.е. по-голяма е мярката\", каза социалният министър.  \"Когато семейството е безотговорно, трябва да бъде заместено\", каза Петков на въпрос дали учителите са тези, които ще купуват обувки и учебници на децата. Той обясни, че в момента се работи на поднормативните актове, които да регулират този въпрос и уточни, че законът ще влезе в сила от следващата учебна година. ", "date": "2019.04.21", "title": "Бисер Петков: Приетите промени гарантират, че нито един пенсионер няма да бъде ощетен"}
{"url": "http://epicenter.bg/article/Karakachanov--Imal-sam-nedeklarirana-terasa--Predizborno-stsenariyche-/180810/2/0", "text": "Предизборно сценарийче! Така вицепремиерът и лидер на ВМРО Красимир Каракачанов коментира опитите да бъде забъркан в \"Апартаментгейт\". Според публикации в медиите около кръга \"Капитал\" той имал недекларирана тераса.   Красимир Каракачанов е в чужбина. Той каза, че от хиляда километра разстояние няма да влиза в предизборни сценарийчета. И обясни, че е декларирал имота си по нотариален акт. А като се върне в сряда, ще покаже всички документи.   \"Какво да декларирам извън нотариалния акт? Няма нищо незаконно пристроявано, достроявано, правено, и т.н. Това, което съм купил от предишния собственик, е декларирано\", възмути се лидерът на ВМРО.   Красимир Каракачанов обясни атаката срещу него с разгарящата се предизборна кампания и представената вчера листа на войводите. \"Явно някой се притеснява от тази работа. Някой го е страх, че тяхното отборче няма да успее за сметка на ВМРО и затова е и тази атака от вчера и от днес\", казва той. \"Целта на занятието е да им вляза в сценария. Нямам обаче такова намерение\", отсече лидерът на ВМРО и информира, че се прибира в сряда и ще покаже документите за апартамента си.   \"В нотариалния акт е описано всичко. В него са записани и разрешенията, които предишният собственик на това жилище е взел, за да направи подобрения. Ще покажа и фактурата. Тези допълнения са заплатени допълнително, платено е с ДДС. Когато човекът е правил подобренията, е взел нотариално заверено съгласие от съседите, архитектурен проект в общината. След като се изпълнява остъкляване на тези тераси, минава проверка, има си правото на ползване и т.н. Някой се опитва да ме вкара в сценарий да се оправдавам за нещо, което или не е проверил като хората, или не желае да провери, или не иска да даде цялата информация. Това е част от едно предизобрно сценарийче и аз няма да вляза в него\", заключи Красимир Каракачанов, цитиран от \"ПИК\".      ", "date": "2019.04.21", "title": "Каракачанов: Имал съм недекларирана тераса?! Предизборно сценарийче!"}
