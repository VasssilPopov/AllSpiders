{"url": "http://epicenter.bg/article/Tsvetanov-za-atakata-v-Nova-Zelandiya--Tryabva-da-se-proveri-vrazkata-s-regiona-ni--VIDEO-/177716/2/0", "text": "Зам.-председателят на ГЕРБ и председател на Пг на партията Цветан Цветанов коментира в \"Лице в лице\" по бТВ терористичните нападения в Нова Зеландия, при което загинаха 49 души, и \"българската следа\" в някои надписи, свързани с нашата история. Според него атака е била много добре подготвена.  По думите му нашите служби ще трябва да проверят събраните доказателства, за да стане ясно дали нападателят е имал връзки с Балканския регион и от къде е получил информацията за историята ни.  \"Важно е да се разбере дали мъжът е имал последователи и дали самият той е бил в региона\", обясни още Цветанов.  „Ще се обсъди в Съвета по сигурността в МС и ще се предприеме необходимото за правилните действия и изводи по събраните доказателства”, добави Цветанов.  Стрелецът публикува манифест преди атаката в защита на крайнодясна и антимигрантска идеология. Във видеото му на път за джамията се чува балкански фолклор, а върху оръжието има бели надписи – на латиница и на кирилица.  Председателят на ПГ на ГЕРБ коментира и данъците на мюфтийството:  \"Направено е предложение мюфтийството да си погаси задълженията с лихвите до 10 години\", обясни Цветан Цветанов.  Това ще позволи да се отпусне субсидията и имамите да си вземат заплатите, които не са си получавали от два месеца, добави той.  Всичко това предстои да се приеме, но се прави с цел да се ограничи финансиране отвън, каза още заместник-председателят на ГЕРБ.  По думите му това се прави в много европейски държави. Цветанов бе категоричен, че темата за вероизповеданията не трябва да се политизира.  Зам.-председателят на ГЕРБ отбеляза и че е насрочена среща с парламентарната група на Веселин Марешки за сряда от 11 часа, за да се потвърди, че се следва стриктно управленската програма и да се отчете постигнатото до момента.  Той обясни, че в парламента се уважават всички парламентарно представени партии.  От \"Воля\" обявиха частичен бойкот на парламента. Казаха, че ще осигуряват кворум само за теми, които смятат за важни и поискаха среща с ГЕРБ.  ", "date": "2019.03.15", "title": "Цветанов за атаката в Нова Зеландия: Трябва да се провери връзката с региона ни (ВИДЕО)"}
{"url": "http://epicenter.bg/article/Preferentsiite-otnovo-sa-7--za-natsionalen-vot-i-5----za-EP/177644/2/0", "text": "138 депутати приеха само законопроекта на ГЕРБ за връщането на преференциите на нивата от 7% - за национални избори и 5% - за евроизбори. Един депутат от гласували 139 се въздържа, предаде Канал 3.   Не бяха приети обаче промените, предложени от ДПС, за връщане на високия праг за преференциалния вот, за отпадането на ограничението на броя секции извън ЕС и за агитация на майчиния език.   25 от движението си подкрепиха законопроекта, 26 патриоти го отхвърлиха, а от управляващата партия 89 депутати се въздържаха.   В същото време обаче парламентаристите на ДПС подкрепиха и законопроекта на ГЕРБ за връщането на старото положение при преференциите.     На първо четене парламентът прие промени в Изборния кодекс, внесени от ПГ на ГЕРБ, с които върна стария праг на преференциите, предаде Агенция „Фокус“.   „За“ промените гласуваха 138 народни представители, 1 гласува „въздържал се“ и нито един „против“.   ГЕРБ предлагат връщане на 7-процентовия праг на преференциите за парламентарните и местни избори и 5-процентовия за евроизборите, както беше досега. Връщането беше обещано от ГЕРБ след Изпълнителна комисия, свикана от лидера на партията Бойко Борисов.   Решението дойде, след като вече бяха приети изменения в изборното законодателство на 14 февруари 2019 г., според които избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната квота. Същото се отнасяше и за местните избори, когато избраният кандидат трябваше да получи не по-малко от общинската избирателна квота.   Депутатите отхвърлиха промените, внесени от ДПС с 25 гласа „за“, 26 „против“ и 89 „въздържали се“. Те предлагаха оставане на сега действащото положение с преференциите, а именно да се признава националната, регионалната и общинската квота за съответните видове избори.   От ДПС предлагаха още текстът за задължителното гласуване да бъде заличен, както и да бъде премахната опцията „Не подкрепям никого“. Предложенията им включваха още да бъдат въведени отменените правила за образуване на избирателни секции извън страната, действали през 2014 и 2015 г.   От Движението предлагаха в случаите, в които кампанията се води на друг език, да се осигурява превод на български език и в помещенията на всяка секционна избирателна комисия да се поставят по две камери за онлайн наблюдение. В преходните и заключителни разпоредби на законопроекта на ДПС бяха заложили текстове, според които за евроизборите през 2019 г. ЦИК трябва да въвежда поетапно машинно гласуване в определени от нея секции, но не по-малко от половината от общия им брой.  ", "date": "2019.03.15", "title": "Преференциите отново са 7% за национален вот и 5% - за ЕП"}
{"url": "http://epicenter.bg/article/Volen-Siderov--Kogato-govorim-za-NATO--tryabva-da-se-zapitame---ima-li-smisal-uchastieto-na-Balgariya/177685/2/48", "text": "Когато говорим за НАТО, трябва да си зададем въпроса – има ли смисъл от участието на България в него. Това каза лидерът на „Атака“ и председател на ПГ на „Обединени патриоти“ Волен Сидеров по време на Кръгла маса на тема „Бъдещето на НАТО: Граждански аспекти на сигурността“, предаде Агенция „Фокус“.  „Да обявяваме членството си в някакъв военен съюз като нещо много ценно е грешно. Защото това е просто една политическа конюнктура – така сме приели. Нямаше референдум през 2004 г., когато влязохме в НАТО, имаше само сълзи“, заяви Сидеров.  Той посочи, че би обявил награда за млад човек, който би написал есе във връзка с това какви са ползите от членството ни в НАТО.  „Защото аз не виждам такива. Нашата армия е по-слаба, по-зле въоръжена. Ние не сме по-сигурни от преди 30 години“, каза още лидерът на „Атака“ и посочи, че сега България няма никакво оръжие, но е в НАТО.  „Някак си не изпитвам вътрешна радост от това, че сме в НАТО. Освен това какво е НАТО днес? Военен блок, в който участват много държави. Но кой е врагът? Ако стане война, срещу кого ще воюва НАТО? Несигурността е най-лошото нещо, но това не се казва. Обясняват ни, че НАТО е една организация, в която ние трябва да членуваме. Нямам отговор защо трябва да сме в НАТО“, коментира той.  Сидеров заяви, че за България стои въпросът къде ще бъде държавата ни в този фронт, който изгражда НАТО.  „В България се стоварва техника и се подготвя страната да бъде някаква фронтова линия. Но срещу кого? Срещу лошата Русия, разбира се. Но дали трябва да участваме ние в това нещо, нека да се запитаме“, каза още той и попита това ли е бъдещето на България.  „Аз не мисля, че искаме това. Т.е., когато говорим за НАТО, трябва да си зададем въпроса – има ли смисъл от участието на България в НАТО“, заяви Сидеров.  ", "date": "2019.03.15", "title": "Волен Сидеров: Когато говорим за НАТО, трябва да се запитаме – има ли смисъл участието на България"}
{"url": "http://epicenter.bg/article/Startira-ofitsialnata-internet-stranitsa-za-poseshtenieto-na-papa-Frantsisk-u-nas/177688/2/0", "text": "Стартира официалната интернет страница   , която е създадена във връзка с апостолическото пътуване на Негово Светейшество папа Франциск в България от 5 до 7 май 2019 г. Това съобщиха от правителствената пресслужба.   Утвърдена и задължителна практика е държавата, посрещаща Светия отец, да разполага с официален уебсайт, чрез който да се разпространява важна информация за гражданите и медиите за събитията от програмата на папата.   На   ще бъдат публикувани актуални новини, снимки и видео от събитията със Светия Отец, които ще се проведат в градовете София и Раковски.", "date": "2019.03.15", "title": "Стартира официалната интернет страница за посещението на папа Франциск у нас"}
{"url": "http://epicenter.bg/article/MvnR--Balgarite-v-Nova-Zelandiya-da-ne-pravyat-opiti-da-navlizat-v-ottsepenite-ot-politsiyata-rayoni/177689/2/0", "text": "Във връзка с терористичния акт в Крайстчърч, Нова Зеландия, Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби. Това съобщиха от министерството.   По информация на българското посолство в Австралия, акредитирано и за Нова Зеландия, няма данни за пострадали български граждани при терористичния акт.   При съмнения за засегнати близки, информация може да бъде получена на  .      ", "date": "2019.03.15", "title": "МвнР: Българите в Нова Зеландия да не правят опити да навлизат в отцепените от полицията райони"}
{"url": "http://epicenter.bg/article/Lichnite-lekari-sa-protiv-danachnite-da-imat-dostap-do-meditsinskite-dosieta-na-patsientite/177690/2/0", "text": "Общопрактикуващите лекари се обявиха против идеята данъчните да имат достъп до медицинските данни, с които работят. От Сдружението на общопрактикуващите лекари са на мнение, че медицинският софтуер не трябва да се третира като софтуер за продажби в търговски обекти, защото по този начин здравето на хората се приравнява до здравето на краставиците и доматите. Това обяви председателят на организацията доц. Любомир Киров, предаде DarikNews.   Той допълни, че приветства инициативата на НАП, която цели ограничаване на сивата икономика, но призова да се потърси друг начин за финансов контрол.   „Ясно е, че това е част от някоя кампания - всичко, което има като приход, да бъде оповестявано. Добре, ние не сме срещу това. Но не може и не сме съгласни медицинският софтуер, който ние ползваме, за да обгрижваме хората, където се съдържа една чувствителна информация по европейските директиви и с която можем да работим само ние, да бъде достъпна заради това, че някой иска да оправя фискалната политика“, коментира доц. Любомир Киров.   „Ако искат това да се случи, то не трябва да се случва през нашия софтуер. Поне за нас е абсолютно неприемливо здравето на хората да бъде приравнявано със здравето на краставицитеи доматите. Ние казваме, че трябва да намерят начин това да се отчита, както искат, но не през нашия софтуер. Там не може и не трябва да има никаква връзка“, допълни той и даде пример:   „Всеки има вкъщи водомер. Идва някой, отчита колко кубика вода са изразходени и те се заплащат. Никой не те пита с тази вода лицето ли си си мил, прал ли си, готвил ли си, пил, т.е. за какъв вид дейност са употребени тези кубици. Ако приравним това към нашата дейност, която искат да бъде отчетена като някакви приходи, е много лесно. Има единици дейност, а не хора, които стоят зад тях. Това НАП не бива да ги интересува“, посочи още председателят на организацията доц. Любомир Киров.", "date": "2019.03.15", "title": "Личните лекари са против данъчните да имат достъп до медицинските досиета на пациентите"}
{"url": "http://epicenter.bg/article/Zatvaryat-chastichno-Grafa-za-mesets--Po-ulitsata-shte-se-dvizhi-samo-obshtestveniya-transport/177695/2/0", "text": "Въвежда се временна организация на движението във връзка с ремонтните работи по ул. „Граф Игнатиев“. Това съобщиха от пресцентъра на Столична община.     - по ул. „Граф Игнатиев” в участъка от ул. „Алабин” до бул. „Васил Левски” включително и през кръстовищата ул. „Граф Игнатиев” - ул. „Солунска“ и ул. „Граф Игнатиев” - ул. „6-ти септември“;    - по ул. „Граф Игнатиев” в участъка от бул. „Васил Левски” до бул. „Евлоги и Христо Георгиеви” включително и през кръстовище ул. „Граф Игнатиев“ - ул. „Любен Каравелов”.   .    заради ремонт и профилактика на релсов път, съобщават още от Столична община.   За времето  Столичен електротранспорт“ – ЕАД ще извърши текущ ремонт и профилактика на релсовия път и контактно кабелната мрежа по трамвайна линия №8 в участъка от спирка „жп прелез“ до трамвайно обръщателно колело „Люлин“.   За времето на ремонтите „Център за градска мобилност“ ЕАД променя маршрута на трамвайна линия №8, като  .     : от трамвайно обръщателно колело „Люлин” по бул. „Добринова скала”, бул. „Д-р Петър Дертлиев”, бул. „Панчо Владигеров”, бул. „Царица Йоана”, ул. „Булина ливада”, бул. „Александър Стамболийски”, бул. „Вардар” и по бул. „Царица Йоана” по маршрута двупосочно.     - всички съществуващи автобусни спирки по маршрута;   - трамвайните спирки по бул. „Д-р Петър Дертлиев”     - двупосочна „Бул. Луи Пастьор” на кръстовище бул. „Царица Йоана” и ул. „Луи Пастьор” за линия Н1;   - двупосочна „Бул. Д-р Петър Дертлиев” на бул. „Царица Йоана” преди бул. „Д-р Петър Дертлиев” за Н1;   - на бул. „Царица Йоана” на спирка „Метростанция Вардар” за линия Н1 в посока жк. „Люлин\";   - на бул. „Панчо Владигеров” на 100 метра след бул. „Захари Стоянов” в посока обръщателно колело „Люлин”.    се въвежда временна организация на движението.   - от 8.00 часа на 19 март до 22.00 часа на 22 март при сектор „Г“ на Националния стадион „Васил Левски“; - от 8.00 часа до 22.00 часа на 22 март на ул. „Ген. Гурко“ между бул. „Евлоги и Христо Георгиеви“ и бул. „Васил Левски“;   - от 10.00 чада до 22.00 часа на 22 март на моста пред Национален стадион „Васил Левски“.   От 18.00 часа до приключване на футболната среща на 22 март само при необходимост и по преценка на ръководството на СДВР ще се забраняват влизането на пътни превозни средства в двете посоки с изключение на автобусите на градския транспорт по:   - ул. „Ген Гурко“ между бул. „Васил Левски“ и бул. „Евлоги и Христо Георгиеви“;   - бул. „Евлоги и Христо Георгиеви“ между пл. „Орлов мост“ и бул. „Челни връх“;   - бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.  ", "date": "2019.03.15", "title": "Затварят частично Графа за месец! По улицата ще се движи само общественият транспорт"}
{"url": "http://epicenter.bg/article/Nay-neobrazovani-i-bedni-v--quot-Lyulin-quot--i--quot-Nadezhda-quot--nay-nacheteni-v--quot-Mladost-quot-/177699/2/0", "text": " Това показват данните от проучване на общинската инициатива “Визия за София”, което разглежда икономическите профили на 24-те столични района ,  съобщи Канал 3 .    Причините са бурното строителство и подновяването на инфраструктурата, които привличат бизнеси, които водят със себе си и население със значително по-високи лични доходи.    Там има и 27% спад спрямо 2010 г., който нарежда “Люлин” сред последните по нива на доходи на физическите лица. Затова експертите препоръчват да има специална стратегия за района.   “Младост” е начело и по най-висока ефективност на компаниите, измерена чрез приходите, генерирани от един служител. След него са “Лозенец” и “Триадица”. Западните и крайградските райони и Студентски град са по-назад заради големия брой студенти и компании, занимаващи се с търговия и услуги, а те са с ниска добавена стойност.   117 161 са компаниите в София. Най-много са в “Триадица”, “Лозенец”, “Красно село”, “Младост” и “Средец”.     Първият сектор с експортен потенциал е на четвърто място със 7%. Това са компании в сферата на информационните технологии и услуги, производството на филми и телевизионни предавания, звукозапис и музика, издателска дейност и др.   15% от столичните компании са в сектори с висок експортен потенциал и привличат капитал от международни пазари. Те развиват дейност в “Лозенец”, “Младост”, “Средец”, “Оборище” и “Възраждане”. Причините столицата да е с толкова ниски нива на експортен потенциал е, че производствата са извън територията на града, пишат експертите.   , като се базира на последното национално преброяване и обновените данни на НСИ от 2016 г. Така “Люлин”, “Младост” и “Студентски” са на челните места по най-голямо население. В трите района живеят близо 1/4 от жителите на София.   . В първия висшистите са едва 5%, а във втория - 6%.   Изследването отчита ясно разграничение между централните и югоизточните квартали, в които броят на висшистите надминава средното за столицата, и северозападните райони - “Люлин”, “Красна поляна”, “Надежда” и “Връбница”, в които са концентрирани основно жители със средно образование.   Логично районите “Студентски”, “Средец” и “Слатина” водят по концентрация на висши учебни заведения.   Най-много паралелки на жител се падат в “Средец”, “Възраждане” и “Оборище”. Професионални гимназии са разположени в 13 района, като най-много са в “Лозенец”, “Възраждане”, “Триадица”, “Изгрев” и “Илинден”. Нито една професионална гимназия няма в “Люлин”, “Подуяне”, “Нови Искър” и др.   Експертите посочват, че в райони с ниски доходи и голям брой население, като “Красно село” и “Люлин”, няма професионални гимназии.    С най-висок дял са “Младост”, “Изгрев”, “Възраждане”, “Красно село” и “Триадица”. На опашката се нареждат “Студентски” - заради големия брой студенти, “Средец” и “Красна поляна”.   .   Изследването прави анализ и според доходите на населението. За сравнението са ползвани данни от Националната агенция по приходите. Според тях    След тях се подреждат “Оборище”, “Красно село”, “Младост” и “Студентски”.  , следвани от “Подуяне” и “Кремиковци” - с 25%, и “Люлин”, “Връбница” и “Илинден” - с 23%.   Изследването прави сравнение и по един примерен индикатор за икономическо благосъстояние - притежанието на автомобил.   По него начело с  . Най-малко коли имат живеещите в крайните райони и в “Студентски”. По този показател, включвайки и гъстотата на населението, начело излиза “Възраждане” с 1,1 кола на жител.   Над средното ниво са “Кремиковци”, “Младост”, “Подуяне” и “Искър”, а най-малко коли на жител се отчитат в “Студентски” - средно по 0,17 автомобила на човек.  ", "date": "2019.03.15", "title": "Най-ниско образованите столичани са в “Кремиковци” и “Нови Искър”, най-бедни в „Надежда“"}
{"url": "http://epicenter.bg/article/Razpitvat-svideteli-po-deloto-sreshtu-Miroslav-Borshosh/177619/3/0", "text": "  Според прокуратурата, двамата са изразходвали не по предназначение близо 3,5 милиона лева от отпуснатите пари за ремонта на НДК. Мирослав Боршош е обвинен в длъжностно присвояване в особено големи размери, умишлена безстопанственост и сключване на множество неизгодни сделки.    До него на подсъдимата скамейка застава и председателят на Съвета на директорите Валентин Кръстев. Обвиненията срещу него са за принуда чрез заплаха на трима служители на НДК. Те са били назначени за членове на комисията по провеждане на обществената поръчка за ремонта на НДК.   Според събраните от прокуратурата доказателства, Кръстев ги накарал със заплахи да подпишат протокол, за да се занижат техническите показатели на едни от участниците и да се завишат - на друг кандидат. Срещу тях съдът допусна иск от страна на НДК за около 500 000 лева и от финансовото министерство за близо 3,5 млн. лева. ", "date": "2019.03.15", "title": "Разпитват свидетели по делото срещу Мирослав Боршош"}
{"url": "http://epicenter.bg/article/Petya-Avramova--Samo-40-6-km-ot-AM--Struma--ostavat-za-doizgrazhdane/177629/4/0", "text": "Само 40,6 км остават за доизграждане от АМ„Струма“, като по 12,6 км от тях се извършват строително-монтажни работи. Това съобщи вчера министърът на регионалното развитие и благоустройството Петя Аврамова в Благоевград, където участва в дискусия на тема „Европа в нашия дом“.   Тя подчерта, че 43 км от магистралата са на територията на област Благоевград, което я прави жизнено важна за икономическото развитие на региона и мобилността на населението, съобщиха от пресцентъра на МРРБ.   В момента се изгражда Лот 3.1. от Благоевград до Крупник, от който са изпълнени 48% от строително-монтажните работи. На 11 февруари 2019 г. беше сключен договор от АПИ с консорциума АМ „Струма Тунел 2018“ за строителството на тунел „Железница“, който ще е с дължина около 2 км и ще е най-дългият, строен у нас досега. Паралелно с това има сключени договори за участъците преди и след тунела. Остава за строителство най-трудният и скъп участък от „Струма“ – през Кресненското дефиле, с индикативна стойност 875,3 млн. лв. без ДДС. Трасето е дълго близо 23,6 км и е разделено на два лота, за да може да се работи едновременно и проектът да завърши в срока на оперативната програма.   Инвеститорският интерес към проекта е изключително голям. Въпреки трудния терен и сложните съоръжения, които ще се изграждат, за първата отсечка бяха получени и отворени 10 оферти, а за втората 12. В момента Агенция „Пътна инфраструктура“ оценява получените предложения. Министърът изрази надежда да няма обжалване на процедурата за избор на изпълнител, за да може строителството по него да стартира още през тази година.   На територията на област Благоевград със средства от бюджета се реализират още няколко важни проекта. Това е основният ремонт на тунел „Кривия“ на път Е-79 София – Кулата, където ще бъде изградена нова отводнителна система, ще бъде поставена хидроизолация и нова светофарна уредба, както и енергоспестяващо осветление. Очаква се до края на април 2019 г. обектът да получи разрешение за строеж, след което ще започнат ремонтните дейности.   На финал е и рехабилитацията на третокласния път Струмяни - Микрево - границата с Република Северна Македония, от който в ремонт са 22 км. През т. г. ще бъде положена хоризонтална маркировка и ограничителни системи по трасето. До 2020 г. ще бъде изградено и новото ГКПП „Клепало“. Подобряването на тази пътна връзка ще позволи да се стига от гр. Струмица в Македония до София през автомагистрала „Струма“ за час и половина.   Инвестициите по ОПРР 2014-2020 са също важни за общините от областта. На територията на област Благоевград са сключени 44 договора на стойност 103,6 млн. лв. Те са за подобряване на образователната, здравната и социалната инфраструктура, градската среда и транспорта. Благодарение на средствата от европейската солидарност се обновяват 21 училища и детски градини с над 9000 деца и ученици. Със средства от оперативната програма беше основно ремонтирана и сградата на Пожарната в областния център.   Благоевград е една от областите, където собствениците бяха много активни и в резултат са сключени 189 договора за енергийно обновяване на жилищни сгради, 188 от тях са изпълнени, което поставя областта на второ място в страната.   Министър Аврамова обърна внимание, че липсата на консолидация на всички общини на област Благоевград в единна ВиК асоциация лишава региона от достъп до европейско финансиране за водна инфраструктура.   „Нуждите са огромни, но заради отказа на общини да се включат в асоциация ВиК операторът няма да може да бъде бенефициент по европейските фондове, за да се подменят водопроводи, да се изграждат канализация и пречиствателни станции за питейни и отпадъчни води. Това затруднява общините да инвестират и в асфалтирането на улици и подобряването на обществените пространства“, посочи регионалният министър.", "date": "2019.03.15", "title": "Петя Аврамова: Само 40,6 км от АМ „Струма“ остават за доизграждане"}
{"url": "http://epicenter.bg/article/Mirela-Kostadinova--Mara-Belcheva-pozhelala-da-zaveshtae-vsichko--koeto-ima-na-prints-Kiril/177658/11/105", "text": "„Езикът е златният мост между нас хората“ – това помни принц Кирил от дете и до края на дните си от поетесата Мара Белчева. Тя говорела съвършено, изискано и точно с мелодичен и ясен глас. Такова е и поведението ù – изискано при всеки случай.   Принцът се смущавал в нейната компания. Тя била негова възпитателка вътре в двореца, а в училището, което се намирало в източната страна на дворцовата сграда, Борис и Кирил ги поемали учители. „Помня, когато Мара Белчева ме заведе за първи път там, бях седемгодишно момче. Отвън, на двора, ме спря, оправи ми дрехите и каза: „Мило дете, влез и поздрави учителя си със свалена шапка. Застани до вратата и се усмихни. Всяка работа трябва да се започва с усмивка. Никога не се мръщи. Намръщените хора никой не ги обича“. Целуна ме и ме преведе през коридора за стаята, крайната вляво…“ – разказва по-малкият син на Фердинанд.   Поетесата толкова обичала принц Кирил, че той я наричал „свята жена“, „жена-брилянт“ , „жена-мечта“. След нея повече не срещнал подобна. А тя била все така красива и в залеза на живота си – с бледо лице, огромни тъмни и печални очи, сякаш събрали в себе си цялата мирова скръб, с бели къдрици…Въпреки, че живеела в краен недоимък, винаги била облечена елегантно и никога не се оплаквала.   Малко преди да изгасне душата ù казала на принц Кирил, че иска да завещае всичко, което има на него. Той я моли да не прави това, защото имал предостатъчно. Призовавал я да го завещае на дома за сираци „Евдокия и Надежда“ в София или на някое сиропиталище. Тя настоявала.   Принцът отклонявал молбата ù и взел само нейна снимка като момиче на 18 години. ,,Също картина „Исус на път за Голгота“. „За мене тази картина беше най-хубавата, която съм виждал. Пъпли Исус, влачи своя кръст към Голгота, а около него вървят успоредно римски войници, в бойни доспехи, любопитни хора, деца и никой, никой не помага на Исуса да си носи кръста. Поне да му го подигне, поне да го подкрепи – няма такова нещо. Един войник, изпълнен със състрадание, сочи кръста на един млад, як мъж да го вдигне за малко, да помогне. Не. Оня се дърпа. Не иска да помага. Иска да гледа зрелища. Това е картина за милиони. Тя няма цена. Художникът е неизвестно младо момче. То подарило тази картина на съседката си Мара Белчева, защото, като било студентче, тя му давала храна, пращала му по слугинчето ядене, хляб, мляко. На картината пишеше, на гърба ù: „На светата, добра майка Мария Белчева, за спомен от нейния гладен и измъчен син“ “.   Момчето заминало за Америка и не се върнало в България. Поетесата държла ценната картина под кенарено платно, но не в гостната си стая. „Като я гледам – губя вяра в доброто и в хората“, казвала тя за шедьовъра пред принца.   Някогашната красавица, една от големите поетеси на България и спътничка на Пенчо Славейков си отива от живота на 16 март 1937 г. в нищета. „…Тогава аз разбрах, че съм загубил последния жив човек, който ме е обичал, загубих за втори път майка си. Тази жена отнесе със себе си един свят, една епоха, един миг от вечността. Тя беше въплъщение на доброто в хората и на самотата. Преди да умре, ме повика и каза, че няма никакви пари, че иска да ù се направи едно дървено кръстче за паметник, като на сиромахкините. Да го направя, да ù сложа името. А като умре, да сложим под главата ù нейната книга „На прага стъпки“. Аз обещах. И тя си отиде тихо, тихо, така както бе живяла…“   Тогава принц Кирил отишъл в придворната печатница и отпечатал на красив картон следния текст: „Умолявате се най-учтиво да почетете с присъствието си погребението на поетесата Мара Белчева“. В денят, в който душата ù отива в по-добрия свят, времето било студено, кишаво, в София върлувал грип.   Принц Кирил отпечатал осемдесет екземпляра от картончетата, колкото тогава са били българските писатели, записани в съюза. Той се намирал на ул. „Раковски“, на ъгъла с „Граф Игнатиев“. Оставил ги там на някакъв млад човек, който проявил неуважение и ги бутнал настрана. Принцът помолил да му даде списъка с имената на българските писатели, за да го има. Младият мъж го подхвърлил небрежно.   Кирил го грабнал и се качил в колата си. Тръгнал да разнася лично по адреси картончетата на писателите. Първо се отбил в дома на Стилиян Чилингиров. Посрещнал го синът му Добромир. Писателят бил излязъл. Поканил госта на кафе, разприказвали се. „Той ми подхвърли, че надали ще дойдат писателите на погребението.   - Защо?   - За да не се вълнуват от такива неща.   Каза ми тогава, че почти всички писатели са възприели философията на Александър Теодоров-Балан и Михаил Арнаудов: на гробища да не ходят, некролози да не четат, на опела да не присъствуват, за да живеят по 100 години. Това го чувах за първи път.“   Принцът отишъл и в дома на Добри Немиров, както и при останалите посветени на словото. Само на Елин Пелин се обадил по телефона, но той боледувал от инфлуенца и обяснил, че пази леглото. „Разбрах, разочарованието ми ще бъде пълно. Защо, питах се аз, защо се е мъчила и трудила тази жена на нашата литературна нива? Заслужава ли си да се жертва живот заради литературата? Бях просто потресен…“   Вероятно Мара Белчева е изпратена във вечността от малцина. Както тя сама предрича в едно свое стихотворение: „Шествие тихо. Без поп, без гробари…“ Но животът ù, личността и интелекта остават в безсмъртните ù стихове. Приживе тя издава три стихосбирки – „На прага стъпки“ (1918), „Сонети“ (1925) и „Избрани песни“ (1931).  ", "date": "2019.03.15", "title": "Мирела Костадинова: Мара Белчева пожелала да завещае всичко, което има на принц Кирил"}
{"url": "http://epicenter.bg/article/Aneta-Dancheva-Manolova-e-prevodach-na-mart-v-Stolichna-biblioteka/177664/6/0", "text": "На   от  . в  в поредицата „Преводач на месеца“ ще се срещнем с една много интересна личност. Тя ни е подготвила различни изненади, с които да навлезем не само в тайните на превода, но и на самия нидерландски език, от който превежда. Водещ на събитието ще бъде журналистката и писателка Гергина Дворецка, а за Анета Данчева-Манолова ще говорят проф. Милена Кирова илитературният критик Георги Цанков. Очаква се в представянето да се включат също известният наш поет Георги Константинов, проф. Александър Костов, чл.-кор. на БАН, както и издателите Дора Минева („Сонм“) и Пламен Тотев („Персей“).    е преводачка от нидерландски език (във вариантите му холандски и фламандски) и популяризатор на литературите на Белгия и Холандия. Тя е един от първопроходците в тази област. От години подбира, превежда, пише предговори и въвежда в България стойностни автори от тези страни – предимно литературна класика, но и съвременна проза и поезия. Има издадени около 30 книги. Освен тях, три антологии и множество други преводи, публикации и изяви, свързани с историята и литературата на Белгия и Холандия, както и с културните връзки на България с тези страни. Паралелно с дългогодишната си работа като редактор в Българската национална телевизия, десетина години е кореспондент за България на Холандското радио.   Сред известните и значими автори, представени от нея, са Ян Волкерс с култовия му роман „Нещо сладко”, номинираните за Нобелова награда Сеес Нотебоом и Луи Пол Боон, един от най-стойностните холандски прозаици – Й.М. Бисхьовел, литературният биограф Анейет ван дер Зейл, големият белгийски автор Хюго Клаус, постмодернистът Петер Верхелст, холандските класици Луи Куперюс и Слауерхоф, изтъкнатите съвременни писатели Кони Палмен, Кун Петерс, Маренте де Моор. Отделено ѝ е място в изданието „Българо-белгийските връзки от Втората световна война до наши дни” на историка проф. Александър Костов (2007).   Интервюирана е като литературен преводач за холандския вестник „NRC Handelsblad” (1999 и 2018 г.), както и за холандското радио, по което е излъчен неин творчески портрет (2002). Член е на СПБ и СБЖ.   Има Годишна награда на СПБ за превод на проза. Член е на престижната Холандска академия за литература в Лайден. Носител е на високо международно отличие - орденът „Леополд Втори” за принос в развитието на културните ни връзки с Кралство Белгия.  Рохеман (2000, Пет плюс) плюс) плюс) (Пет плюс) (2007,Унискорп)  (2008, Летера) Колибри) Лаурентийн ван Оранйе (Сиела, 2011) (Сиела, 2013) (Балкани, 2014) Лаурентийн ван Оранйе (Сиела, 2014) (Балкани, 2015) (Сиела, 2016) („Слънце”, 2017) (Изида, 2017) енциклопедия за деца, Петер Хус(Таймлайнс, 2018)   футуристична нонфикция, (Кръгозор, 2019), Ян Якоб Слауерхоф, (Слънце, 2019)   В работа: поезия – фламандски класици: Гидо Гезеле, Карел ван де Вустейне, Паул ван Остайен; философия – Йохан Хьойзинха; съвременна проза – Стефан Хертманс, Кун Петерс, Томи Виринга.   --------------------------------------------------------------------------------------- -„Проза от Фландрия” (2008) -„Фламандска поезия и есеистика” (2006) -„Нидерландскоезична поезия и есеистика” (2000) -„Съвременни холандски белетристи” (2001).   Криминална новела „От все сърце и чаша сливова”, Боб Мендес, в антология на криминалния разказ (2000, Аргус).   Стихове от фламандския поет Филим Мерсман за литературна вечер на посолството на Белгия в София.   -стихотворението „Косово”, Ян Мишкин (2006, Поезисентрум Гент) -стихотворението „По-нататък” на Рут Ластерс (2009, Мьоленхоф/Манто). -стихотворението „Първичен взрив” на Лике Марсман (2010, Ван Орсхот). -стихотворението „Само художниците виждат”, Вилем Рохеман, (2018, списание „Амброзейн”).   -стихотворението „Аматьор” на Вилем Рохеман за поетическата инсталация „Поезиомат” (София, Нощ на литературата”, 2017).   -стихотворението „Времето” на Хюго Клаус за Стената на белгийската поезия, София. ------------------------------------------------------------------------------------- – стихотворението „Две хубави очи” на П. Яворов за 24 май, българското посолство в Брюксел - две стихотворения на Гео Милев, за откриване на негов паметник в Белгия, 2009. -стихотворения на Георги Константинов, Бойко Ламбовски, Кристин Димитрова за конкурса „ТрансПоези”, Брюксел (2012, 2013, 2014).   ------------------------------------------------------------------------------------- Преводи от английски, френски и нидерландски език на игрални и документални филми за БНТ (между които „1984” на Джордж Оруел и „Полин и Полет”).", "date": "2019.03.15", "title": "Анета Данчева-Манолова е преводач на март в Столична библиотека"}
{"url": "http://epicenter.bg/article/Zam-ministarat-na-mladezhta-i-sporta-Vanya-Koleva-otkri-mnogofunktsionalno-sportno-igrishte-v-Aytos/177633/8/0", "text": "Заместник-министърът на младежта и спорта Ваня Колева, кметът на община Айтос Васил Едрев и народният представител Севим Али откриха многофункционално спортно игрище в СУ „Христо Ботев“, град Айтос.   Ваня Колева изтъкна, че инвестициите в спортна инфраструктура са факт, благодарение на правителството на премиера Бойко Борисов и личния ангажимент на министъра на младежта и спорта Красен Кралев.   “Ако ММС не беши поставило като приоритет масовия спорт нищо от това, което днес виждате, нямаше да се случи“, заяви зам.-министър Ваня Колева.   Колева допълни, че още преди една година по време на състезанието по акробатика в Айтос, е станала свидетел на пълните зали. „Всички знаем колко много известни български спортисти са тръгнали от градове като Айтос, от тези зали, колко е важно за всички нас като родители, като институции младите хора да живеят и растат здрави, да изграждат едно изключително здраво общество на млади и активни, можещи хора“, каза Колева.   Кметът на община Айтос Васил Едрев благодари на Министерството на младежта и спорта за реализирания проект и увери учениците, че ще напълни двора със спортни съоръжения. Той категорично заяви, че спортът възпитава и поправя оценките в бележника.   Съоръжението разполага с игрище с изкуствена трева и нова асфалтобетонна настилка.   Осигурени са и приспособления за мини футбол, баскетбол, волейбол и тенис на корт.  ", "date": "2019.03.15", "title": "Зам.-министърът на младежта и спорта Ваня Колева откри спортно игрище в Айтос"}
{"url": "http://epicenter.bg/article/Kralitsa-Letisiya-ocharova-prints-Charlz-v-London/177630/10/99", "text": "\r\n Испанската кралица Летисия и принц Чарлз отбелязаха тържествено откриването на изложба на испански импресионист в Националната галерия в Лондон. \r\n \r\n \r\n \r\n Летисия изглеждаше неотрзима в рокля в синьо и зелено с флорални мотиви, за която се смята, че е дело на Каролина Ерера. Принц Чарлз пък бе с раиран костюм за повода. \r\n   \r\n Принцът на Уелс е патрон на Националната галерия и двете кралски особи разгледаха заедно изложбата на испанския импресионист Хоакин Сороя. \r\n   \r\n Принц Чарлз елегантно целуна ръка на кралица Летисия. Тя носеше смарагдови обеци Bulgari, за които се говори, че струват 13 000 паунда. \r\n Испанската кралица е една от най-стилните аристократични особи в Европа. Неподправеният ѝ стил винаги предизвиква интерес и е сочен като пример във висшето общество. \r\n   \r\n Източник: Дир.бг \r\n   \r\n     \r\n \r\n", "date": "2019.03.15", "title": "Кралица Летисия очарова принц Чарлз в Лондон"}
{"url": "http://epicenter.bg/article/Kakvo-da-sgotvim-na-Todorovden---traditsionni-retsepti/177374/9/25", "text": "Народът нарича утрешния празник Тодоровден или Конски Великден. Отбелязва се с тържествено почитане на коня и бурните български кушии.    Жените размесват и раздават помежду си обредните хлябове като дават от тях и на конете. Варят и жито, което се благославя в църковния храм.     3 яйца 700 г брашно  1 с.л. сол  1/2 кубче прясна мая  1 ч.л. захар  250 мл лимонада  2 с.л. олио   Брашното се пресява и посолява, прави се кладенче, в което се изсипва сместа, и  се замесва меко тесто. Оставя се да втаса на топло в намаслена купа, покрита с фолио, за час или докато утрои обема си. Разделя се на три, като се отделя малко топче, с големината на орех.    Трите части се разточват, разпределят се една върху друга, помежду им се слага олио. Тестото се нарязва на 16 еднакви триъгълника, които се завиват на кифлички (започва се от широката част).    Подреждат се в застлана с хартия за печене тава с диаметър 24 см. Намасляват се и се оставят да втасат за още 30 минути. Намазват се с разредения с 1/2 ч.л. олио и няколко капки вода жълтък.   Отделеното топче тесто се разточва и с форма се изрязват няколко цветчета, които се подреждат, без да се намазват с жълтък.    Питката се пече в загрята фурна на 180 градуса за 35-40 минути, после градусите се засилват на 200 и се пече още 20 минути под алуминиево фолио (за да не се препече). След като се опече, питката се покрива с кърпа, за да се задуши.     250-300 г леща 1 глава лук 10 скилидки чесън 1 бр. морков 2 ч.л. червен пипер, сол, чубрица 1-2 бр. домати 1 бр. червена чушка 3-4 с.л. мазнина стрък целина 2 с.л. брашно   Лукът, чесънът и морковът се нарязват на ситно и се задушават с мазнината и малко вода. Добавя се измитата леща и червения пипер, доливат се 2-3 чаши вода или бульон и се задушава около 20 минути.   Добавят се настърганите домати и нарязаните на ситно чушка и целина, останалите подправки и ако има нужда се налива още течност. Вари се още малко и се добавя размитото с вода брашно. След сваляне от котлона се поръсва с нарязан магданоз", "date": "2019.03.15", "title": "Какво да сготвим на Тодоровден - традиционни рецепти"}
{"url": "http://epicenter.bg/article/Nataliya-Gurkova--Oshte-ne-znam-koy-ubi-mazha-mi/177636/10/100", "text": "Бившата Мис България Наталия Гуркова няма информация кой е поръчал убийството на съпруга й Джордже Михалевич, пише в. \"България днес\".  Той бе застрелян в Йоханесбург на 25 септември. Тя е водила няколко телефонни разговора с местните власти, но до момента те все още не могат да кажат подробности нито за поръчителите, нито за извършителите. Наталия разкрива, че вижда Джордже за последно 9 дни преди смъртта му, Той идва в София, за да изпрати децата си на училище в първия учебен ден.  Гуркова е категорична, че никога не би се върнала да живее в ЮАР. Ще трябва да посети фаталната страна, за да се срещне със свекърва си.  Засега миската не споделя какво се случва с наследството, което трябва да получи като вдовица на Михалевич. Според запознати до момента тя не е получила нито лев и сама издържа децата си, като живее при родителите си в София.", "date": "2019.03.15", "title": "Наталия Гуркова: Още не знам кой уби мъжа ми"}
{"url": "http://epicenter.bg/article/Efektat-Megan---kakvoto-i-da-obleche-hertsoginyata--se-prevrashta-v-zlato/177646/10/84", "text": "Харчовете на  за тоалети възлизат на внушителните 500 000 лири годишно, съобщават Ройтерс и в. \"Дейли експрес\", позовавайки се на модна блогърка. Сумата е посочена от   Рос, съредактор на блога  . Модната блогърка обаче допуска, че действителната стойност на огромната колекция от тоалети и аксесоари на  вероятно никога няма да стане известна.   Откакто беше представена като приятелка на  през 2016 г.,  се превърна в глобална модна икона. При всяка нейна публична поява стилът ѝ е обстойно изследван, анализиран и, естествено, копиран. \" е сходен с  - каквото и да облече, се превръща в злато\", казва  . \"Гардеробът на  наистина е уникален, тъй като включва много поръчкови тоалети, чиято действителна стойност вероятно никога няма да узнаем\", допълва блогърката.   Тя отбелязва, че повечето тоалети на цена около 300 лири, с които се появява съпругата на  , се разпродават изключително бързо. ,  и  на висок ток са модна мечта за много жени. За кралска особа като  обаче те са всекидневие.    често залага на любимите си марки и дизайнери като \" \",  , \" \". Съпругата на  редовно разчита и на модна къща \" \", чиято артистична директорка    сътвори сватбената ѝ рокля.   Въпреки че налага модни тенденции, 37-годишната съпруга на  , която миналата година беше обявена за най-добре облечената жена от сп. \"Пийпъл\", остава вярна на по-скромни марки от времето преди глобалната ѝ слава. Заради влиянието, което оказва върху обществеността, кралският моден експерт  изразява надеждата си  да се появява по-често с творения на британски дизайнери.   \"Като  тя трябва да подкрепя родните дизайнери и да ги представя пред погледа на света\", казва модният спец.   Източник: Дарик", "date": "2019.03.15", "title": "Ефектът Меган - каквото и да облече херцогинята, се превръща в злато"}
{"url": "http://epicenter.bg/article/Modnata-ikona-Tuigi-poluchi-titlata--quot-dama-quot-/177649/10/99", "text": "Туиги (или Лесли Лоусън) е супермоделът, който си спечели славата на модна икона, човек на изкуството и застъпник за благотворителни каузи. Тя остави своя отпечатък в историята с ярката си личност и уникален стил. Сега 69-годишната Туиги бе наградена за своя принос в модата. Тя получи своята титла дама от самия принц Чарлз по време на събитието Investiture Ceremony в Бъкингамския дворец.   Не е учудващо, че тя прикова всички погледи към себе си с тоалета си. Лесли облече изчистен бял костюм с бежова риза, съчетавайки го с внушителна шапка. Вместо да се качи на токчета за повода, тя заложи на бели кожени оксфордки.   , сподели тя на церемонията, цитирана от Ева.бг", "date": "2019.03.15", "title": "Модната икона Туиги получи титлата \"дама\""}
{"url": "http://epicenter.bg/article/Hari-i-Megan-napuskat-obshtiya-dom-s-Uilyam-i-Keyt--mestyat-v-Frogmor-Haus/177655/10/0", "text": "\r\n Британският принц Хари и неговата бременна съпруга Меган ще имат нов дом в резиденцията Фрогмор Хаус - част от двореца Уиндзор, където ще се преместят след очакваното през април раждане на тяхното дете. \r\n \r\n \r\n \r\n Кралица Елизабет II е дала съгласието си Хари и Меган да заживеят отделно, след като обитаваха двореца Кенсингтън заедно със семейството на херцога и херцогинята на Кембридж - Уилям и Кейт, предаде Ройтерс. \r\n   \r\n  се казва в изявлението на Бъкингамския дворец. \r\n   \r\n Резиденцията Фрогмор се намира на територията на замъка Уиндзор, който е кралско имение от XVIII век. Вечерното тържество след сватбената церемония на Хари и Меган в Уиндзор през май миналата година се проведе във вилата Фрогмор. \r\n   \r\n Източник: Дарик \r\n   \r\n \r\n \r\n \r\n \r\n", "date": "2019.03.15", "title": "Хари и Меган напускат общия си дом с Уилям и Кейт, местят се в Фрогмор Хаус"}
{"url": "http://epicenter.bg/article/Interenet-pregrya--Dvoynichka-na-Melaniya-li-pridruzhi-Tramp-do-Alabama-/177683/10/99", "text": "Миналата седмица американският президент и първата дама посетиха Алабама, след като торнадо опустоши окръг Лий и взе над 20 жертви, пише Вести.бг. Снимки от визитата на президентската двойка станаха повод за спекулации - Мелания наистина ли е придружила Тръмп или до него е стояла двойничка на съпругата му.   Държавният глава се оказа заинтригуван от историята и изрази личното си мнение по въпроса. \"Фалшивите медии преправиха снимки на Мелания, което доведе до конспиративни теории, че реално тя не е била с мен в Алабама и на други места. С времето още повече се побъркват\", написа Тръмп в профила си в Twitter. \r\n \r\n \r\n \r\n Говорителката на първата дама Стефани Гришъм също изрази възмущението си от разпространението на подобни слухове. \r\n   \r\n Не за първи път се повдига въпросът има ли двойничка Мелания. През 2017 г. се появи конспиративна теория, че охранителката на първата дама, която се грижи за нейната безопасност, понякога се представя за самата нея.   Сега темата повторно беше подложена на коментар, когато участници в сутрешното предаване на телевизия Ей Би Си установиха, че в интернет усилено се коментира появяването на г-жа Тръмп в Алабама. \r\n   \r\n   \r\n В мрежата мненията са разнопосочни. Някои вярват, че   не е измислица, според други това са пълни глупости, а трети просто се забавляват с поредния тренд в интернет.   Източник: Нова.тв \r\n \r\n \r\n \r\n", "date": "2019.03.15", "title": "Интеренет прегря: Двойничка на Мелания ли придружи Тръмп до Алабама?"}
{"url": "http://epicenter.bg/article/Shampion-na-Loko-Pd-i-Levski-arestuvan-za-izmama-s-bankovi-karti/177691/8/0", "text": "Бившият футболист на Левски и Локомотив Пловдив Екундайо Джайеоба се намира в следствения арест в София, съобщава \"Витоша нюз\".  Нигериецът е заподозрян, че е част от банда, занимаваща се именно с този вид престъпна дейност. По първоначална информация, през неговата банкова сметка преминавали трансакциите на измамниците. Предстои да се изяснява неговата вина в случая.  Информацията потвърдиха и от футболния клуб, където играеше доскоро Дайо - Гранит Владая.  \"Да, Джайеоба беше задържан. Казват, че е за измами с карти. Много неприятен случай. Жалко, че така се развиха нещата. Дайо е много свестно момче и добър футболист. Беше основна част от нашия отбор. Дано да бъде оправдан и скоро излезе на свобода\" коментираха хора от ръководството на Гранит Владая.  Четвъртодивизионният тим участва в столичната АОГ – Юг и е сред претендентите за влизане в Югозападната трета лига.  Нигериецът вече 19 години живее и играе в България.  Екундайо Джайеоба е роден на 4 април 1980 г. в Лагос (Нигерия). В кариерата си е играл за НЕПА (Лагос), Нютел Юнайтед (Лагос), Велбъжд (Кюстендил), Локомотив (Пд), Левски, Макаби (Херцелия, Израел), Черноморец (бургас), Вихрен (Сандански), Етър (Велико Търново), Доростол (Силистра), Витоша (Бистрица), Марек (Дупница) и Струмска слава (Радомир).  Трикратен шампион на България (2004, 2006, 2007) - веднъж с Локо Пловдив и два пъти с Левски. Носител на Купата на България (2005, 2007) с Локо Пловдив и Левски. Дайо е един от най-резултатните чуждестранни футболисти, играли у нас. В \"А\" група има 154 мача и 39 гола.", "date": "2019.03.15", "title": "Шампион на Локо Пд и Левски арестуван за измама с банкови карти"}
{"url": "http://epicenter.bg/article/Petar-Stoychev-s-izklyuchitelen-zhest-kam-ruskata-publika-v-Murmansk-/177697/8/0", "text": "Българската легенда в маратонското плуване зарадва по интересен начин част от руската публика, която беше изпълнила до краен предел зрителските трибуни на езерото Семеновское в Мурманск, предаде бТВ.  Над 5000 човека присъстваха на официалното откриване на третото световно първенство по ледено плуване. Малко след представянето на всички 32 държави участнички, домакините подариха по традиция на всеки представител от страна по една огромна пита хляб със сол, като Стойчев уважи обичая, а след това занесе питата в публиката и я подари на хората.  Жестът му беше посрещнат с много аплодисменти от публиката, официалните лица, начело с губернатора на Мурмански район Тамара Примякова, депутати от руската Дума и други. Българинът през цялото време на церемонията беше с родния ни трибагреник и остана до края на тържеството. След него Стойчев направи тренировка в студен басейн преди утрешния си старт на 1000 метра в ледените води на езерото Семеновском.  \"Решението да подаря питата дойде абсолютно спонтанно. Стана ми много приятно когато излязохме с руското дете, което държеше нашето знаме на откриването и чух толкова хора да аплодират диктора , когато той спомена България. Наистина страхотна организация на руснаците. Много съм впечатлен.За първи път всичко е на толкова професионално ниво и е помислено за всеки детайл. Има леко напрежение у мен, което е естествено преди всеки старт,но ще направя всичко, за да взема медал от шампионата. Днес следобед ще направим с екипа ми лека бегова тренировка, а след това пълна почивка до утре. Времето в момента е минус 4 градуса и е подходящо за излизане навън”, каза Петър Стойчев след церемонията по откриването на първенството.  403 състезатели ще премерят сили в различните дисциплини, а Стойчев има конкуренция от 41 плувци в \"кралската” дистанция от 1 километър.  Любителите на плуването могат да наблюдават безплатно и в реално време състезанието на Петър Стойчев на интернет адрес – www.murmanskiceswimming.ru. Стартът на българина ще бъде около 15 ч. българско време в съботния ден.  ", "date": "2019.03.15", "title": "Петър Стойчев с изключителен жест към руската публика в Мурманск "}
{"url": "http://epicenter.bg/article/Nadpisi-na-balgarski-varhu-palnitelite-na-terorista-ot-Nova-Zelandiya--SNIMKI--/177652/7/0", "text": "Надписи на български език и знаменателни за българската история събития и личности стоят върху пълнителите на терориста, който участва в нападенията срещу джамиите в новозеландския град Крайстчърч, при което загинаха над 40 души, предава Канал 3.  Както вече е известно 28-годишният австралиец Брентън Тарънт е извършителят на едно от нападенията, като дори успял да излъчи видео на живо как избива мюсюлманите. В Туитър, пък пусна манифест, в който обяснява и мотивите за действията си.  Профилът му в социалната мрежа вече е закрит, но колегите от италианския вестник \"Република\" успели да изтеглят част от снимките му, в които е снимал пълнители за своето оръжие, върху които е изписал исторически имена, борили се главно срещу Османската империя, както и битки, при които тя е била разгромена.  На италианските колеги им направило впечатление на Себастиано Вениер - венецианският дож, който е начело на коалицията при битката при Лепанто, както и на Лука Трайни - екстремист, който уби шестима африкански имигранти през миналата година.  На единия от пълнителите обаче е изписано на английски \"Проходът Шипка - 1877-78\". Изписани са и имената Фружин и Константин II Асен - синовете на цар Иван Шишман и цар Иван Срацимир, водили до последно съпротива срещу османското нашествие. Името на Фружин дори е изписано на кирилица, както и \"Битка при Булаир - 1913\" - велика битка от Балканската война край едноименното село в Източна Тракия, при която около 10 хиляди българи разбиват над 37 хиляди души от войската на Османската империя.  На въпросните пълнители също на кирилица е изписано \"Сражение при Кагуле - 1770\" - битка от една от множеството Руско-турски войни, завършила с разгром за Османската империя.  Присъстват още надписи на сръбски с имената на Новак Вуйошевич - черногорски герой от битката при Фундина между Черногорското княжество и Османската империя, Байо Пивлянин - известен хайдутин от ХVII век, борил се османците по земите на днешна Херцеговина.  Място намират и битката при Виена, при която е спрян похода на Османската империя към Западна Европа и името на Карл Мартел, който пък спира нахлуването на арабите - пак в Западна Европа.  На тях е и Александър Бисонет, който извърши нападение срещу джамия в Канада през 2017-а и др.   ", "date": "2019.03.15", "title": "Надписи на български върху пълнителите на терориста от Нова Зеландия (СНИМКИ) "}
{"url": "http://epicenter.bg/article/Karadaya--Prizovavame-za-zadalbochen-debat-za-preferentsiite-da-pretsenim-koy-e-nay-spravedliviyat-prag/177638/2/0", "text": "Призоваваме за сериозен, задълбочен и истински дебат за преференциите - да преценим кой е най-справедливият праг. Това каза председателят на ДПС Мустафа Карадайъ по време на дебатите по промените в Изборния кодекс на първо четене, предаде агенция „Фокус“.   Карадайъ заяви, че внесените от ДПС промени са в съответствие с Конституцията на Р България и с различни резолюции на ЕП като например от 2015 г. и от 2018 г. Вчера предложихме тези резолюции да бъдат част и от работната програма на Народното събрание.   „Независимо, че не бяха подложени на гласуване вчера, те са приети от ЕП и са факт. Ние сме ги съобразили и в тях става въпрос за възможността за гласуване на европейските граждани, които живеят в трети страни“, допълни Карадайъ.   Той изрази убедеността си, че народните представители и Народното събрание разбират своята отговорност. „Безспорно едно от нашите предложения е във връзка с предишния дебат по Изборния кодекс, не състоял се по време на разглеждане на Изборния кодекс тук в тази зала. Става въпрос да се проведе един истински, сериозен и отговорен дебат какъв да бъде прагът на преференциите, а не с фалшивите новини да се произвеждат внушения, че едва ли не сме направили предложение изобщо да отпаднат преференциите. Така или иначе по време на разглеждането на този въпрос предишния път този дебат не се състоя. Нашият призив е наистина в Народното събрание да проведем много сериозен задълбочен истински дебат, включително в сравнение с другите държави-членки на ЕС и да преценим кой е най-справедливият праг за преференциите“, обясни Карадайъ.   В изказване народният представител от ПГ на ДПС Йордан Цонев попита какво общо имат преференциите с правата да избираш и да бъдеш избиран. Той увери, че за ДПС няма „тежка електорална полза“, ако се разреши на българите извън ЕС да гласуват. „Въпросът е принципен. Не може да сме европейци, когато става въпрос за евросубсидии, когато става въпрос за НАТО и ЕС, за ценностите, а когато става въпрос за конституционните права на българските граждани, да не сме европейци“, заяви още Цонев и призова ГЕРБ да участват в дебата и да подкрепят законопроекта на ДПС на първо четене.   „Да направим общ законопроект на второ четене и тогава го отхвърлете“, допълни Цонев. Той се спря на предложението на ДПС за агитацията на майчин език и обърна внимание, че самият президент е говори на английски след като гласува.", "date": "2019.03.15", "title": "Карадайъ: Призоваваме за задълбочен дебат за преференциите. Да преценим кой е най-справедливият праг"}
{"url": "http://epicenter.bg/article/Tsvetanov--Iskame-debat-po-temite-na-DPS--no-edva-li-predi-izbori-shte-vzemem-nay-dobroto-reshenie-/177640/2/48", "text": "Искаме да водим дебат по темите, които засяга ДПС за Изборния кодекс, но едва ли политиците сега могат да вземат най-правилното решение. Това каза председателят на ПГ на ГЕРБ Цветан Цветанов по време на дебатите за промените в Изборния кодекс, предаде Агенция „Фокус“.  „Убеден съм, че по това, което казаха от ДПС – и за майчиния език, и за уседналостта, трябва да има дебат. И ние сме готови да водим този дебат, да ползваме експертизата на БАН, на експерти, на общественици, но смятам, че политиците днес и сега - преди избори, едва ли ще могат да вземат най-правилното решение. Аз съм склонен и вярвам, че дебатът и разговорите могат да ни направят много по-мъдри при взимането на важни решения“, заяви Цветанов.  Той коментира и темата за преференциите.  „Ние от ГЕРБ сме внесли законопроект, с който искаме да върнем старото положение за предстоящите евроизбори, за да може да намалим всякакви възможни спекулации за нагласени правила и за служебна победа. Убеден съм, че колкото по-бързо приемем промените в Изборния кодекс, толкова по-бързо ще можем да дадем възможност на ЦИК да се концентрира върху изборните правила, които трябва да бъдат изготвени. За да знаем, че имаме обновен Изборен кодекс, който защитава правата на всички български граждани“, каза още Цветанов.  ", "date": "2019.03.15", "title": "Цветанов: Искаме дебат по темите на ДПС, но едва ли преди избори ще вземем най-доброто решение "}
{"url": "http://epicenter.bg/article/Tsonev--Vsyaka-partiya-da-si-kazhe-argumentite-za-Izborniya-kodeks--za-da-ne-spekulira-BSP-s-dogovorki/177641/2/48", "text": "Всяка партия да си каже аргументите и да гласуваме Изборния кодекс е начинът да не спекулират от БСП с договорки. Това каза заместник-пхредседателят на ПГ на ДПС Йордан Цонев в реплика към Цветан Цветанов по време на дебатите по промените в Изборния кодекс на първо четене, предаде Агенция „Фокус“.  Цонев призова да се приемат двата законопроекта за промени в Изборния кодекс, по всеки да се изкаже мнение и с гласуване на второ четене да се тръгне към приемане на правилата за изборите.  „ДПС не сме настроени конфронтационно. Мисля, че тонът беше много добър. Не е конфронтация и няма да предизвика конфронтация да проведем дебатът между първо и второ четене и на второ четене в зала. Няма да отнеме време. Нямаме нужда от становища на БАН да спазваме Конституцията“, допълни още Цонев.  ", "date": "2019.03.15", "title": "Цонев: Всяка партия да си каже аргументите за Изборния кодекс, за да не спекулира БСП с договорки"}
{"url": "http://epicenter.bg/article/Tsvetanov--Izplashtaneto-na-zadalzheniyata-na-veroizpovedaniyata-shte-bade-otsrocheno-za-srok-do-10-godini-/177645/2/48", "text": "Изплащането на задълженията на вероизповеданията ще бъдe отсроченo за срок до 10 години. Това каза на брифинг председателят на ПГ на ГЕРБ Цветан Цветанов, предаде Агенция „Фокус“.  „Законопроектът за промени в Закона за вероизповеданията вече е готов, внасяме го от група народни представители от ГЕРБ“, заяви Цветанов и уточни, че предложенията се внасят сега, тъй като е необходимо време експертите да могат да прецизират текстовете.  „Говорим за отсрочване за срок до 10 години, което ще намали всякаква възможност за спекулации. Няма опрощаване, а има отсрочване на натрупаните задължения към 31 декември 2018 г.“, обясни Цветанов.  „Изплащането може да стане в рамките на година-две или десет, но срокът е до 10 години“, уточни той.   Парите, които държавата ще дава на вероизповеданията, няма да могат да бъдат използвани за погасяване на задълженията им, каза председателят на бюджетната комисия от ГЕРБ Менда Стоянова.  „Предлагаме в Закона за вероизповеданията член, който разписва процедура по разсрочване на задълженията на абсолютно всички вероизповедания, които могат да се възползват от тази процедура. Такава процедура има подробно разписана в Данъчно-осигурителния процесуален кодекс, но тя не би могла да се приложи директно за вероизповеданията, защото е разписана за стопански субекти и има коефициенти за ефективност, за автономност и т.н.“, заяви Стоянова.  „Поради тази причина предлагаме да разпишем в Закона за вероизповеданията процедура, подобна на тази, в която да бъдат фиксирани всички основи условия – за срока на отсрочване тече лихва, изисква се предварително обезпечение в размера на главницата и лихвата до крайния срок на отсрочване, НАП ще е оторизирана да следи начина, по който се изпълнява цялата процедура“, каза още тя. Стоянова посочи, че така ще се създаде равнопоставеност на отсрочените задължения, каквато има при стопанските субекти.  „В процедурата не е разписано и не е нужно да бъде разписан източникът на средства, с които ще се погасяват задълженията“, обясни Стоянова. „Целта на това, което предлагаме, е парите, които ще дойдат от държавата с новия Закон за вероизповеданията, да не бъдат използвани за погасяване на задължения. Но това би освободило ресурс от собствените приходи на съответното вероизповедание, които то ще насочи към погасяване на тези задължения“, каза още тя.  ", "date": "2019.03.15", "title": "Цветанов: Изплащането на задълженията на вероизповеданията ще бъдe отсроченo за срок до 10 години "}
{"url": "http://epicenter.bg/article/BSP-vnasya-iskane-za-probi-ot-50-konkretni-tochki-po-magistralite-ni/177647/2/0", "text": "БСП внася искане за проби от 50 конкретни точки по магистралите ни. Това съобщиха от пресцентъра на НС на БСП.   Председателят на БСП Корнелия Нинова, говорителят на ПГ на „БСП за България“ Елена Йончева и група народни представители ще внесат в 14.00 часа искане в Агенция „Пътна инфраструктура“ да се разреши взимането на проби от 50 конкретни точки на пътни участъци, построени или ремонтирани през последните пет години - от магистралите „Тракия“, „Хемус“, \"Марица\" и \"Струма\", както и от път I-1 и околовръстното шосе на София. Пробите ще бъдат взети от европейски лицензирани лаборатории за проверка на качеството на магистралите.   Това е продължение на искането на БСП да бъде направена независима експертиза за качеството на магистралите в България. ", "date": "2019.03.15", "title": "БСП внася искане за проби от 50 конкретни точки по магистралите ни"}
{"url": "http://epicenter.bg/article/Teror-v-Nova-Zelandiya---nad-20-ubiti-pri-dve-napadeniya-v-dzhamii/177618/7/0", "text": "\r\n 40 души са убити и над 20 са сериозно ранени при стрелбата срещу две джамии в Крайстбърч, съобщи премиерът на Нова Зеландия Джасинда Ардърн. \r\n   \r\n В страната е обявено най-високото ниво на заплаха за сигурността, добави тя. \r\n По думите й четиримата задържани имали екстремистки възгледи, но не били в списъците за наблюдение на полицията. \r\n \r\n \r\n \r\n В Сидни премиерът на Австралия Скот Морисън потвърди че един от заподозрените е австралиец, и осъди двойното нападение като акт на крайнодесен терорист.  \r\n   \r\n Трима мъже и една жена са арестувани след стрелбата в Крайстчърч,. Комисар Майк Буш определи като абсолютен акт на смелост действията на полицаите при задържането на заподозрените. Той посочи също така, че са открити няколко импровизирани взривни устройства, прикрепени към автомобили. \r\n   \r\n Мъж, поел отговорност за нападението, е оставил антиимигрантски манифест от 74 страници, в който обяснява кой е и какви са причините за действията му, информира Асошиейтед прес \r\n \r\n     Джамията Масджид Ал Нур в Крайстчърч е била пълна с хора по време на следобедни молитви, когато един от тях открил стрелба и започнал да стреля напосоки. Запечатал действията си с телефон и дори се включил на живо във Фейсбук. По данни на очевидци са се чули десетки изстрели, последвани от хора, бягащи от джамията в ужас.   \"Имаше доста хора вътре,  може би 145. Бях с гръб, когато чух изстрел, обърнах се и в този момент се чу втори откъм вратата. На пода имаше много хора\", разказва очевидец.    Някои твърдят, че са видели нападателя, който бил облечен с армейско яке и носел очила, да бяга преди спешните служби да пристигнат. В крайна сметка е бил заловен. органите на реда са заловили мъж, но все още не е ясно, дали това е реалният извършител. Според властите е възможно той да не е действал сам, а да е бил част от терористична групировка.    Това става ясно, след като бе разкрита самоличността на единия от атенторите. Той се казва Брентън Тарант, на 28 години, родом от Австралия. Преди да открие стрелбата Тарант публикува свой манифест в Туитър. Неговото заглавие е \"Великата замяна\" и представлява 37 страници, в които стрелецът обяснява мотивите си. Той се определя като обикновен бял мъж от Австралия от бедно семейство от работническата класа.    \"Аз имах обикновено детство, без сериозни проблеми,\" пише той, след което допълва, че няма университетско образование поради липса на интерес към подобни неща.    Тарант обяснява мотивите си за атаката по следния начин:  \"Най-вече искам да покажа на нашествениците, че нашите земи никога няма да са техни, че нашите отечества са си наши, докато там живее бял човек. Те никога няма да превземат земите ни и няма да ни изместят!\" Тарант пише също: \"Това е терористична атака. Но аз смятам, че е партизанска акция срещу окупаторска сила... Аз съм просто един обикновен бял мъж, решил да изяви позиция.\"  ", "date": "2019.03.15", "title": "Терор в Нова Зеландия - 40 убити и над 20 ранени при две нападения в джамии"}
{"url": "http://epicenter.bg/article/-Di-Velt--Erdogan-se-prevrashta-v-razrushitel-na-turskoto-blagosastoyanie/177622/7/0", "text": "За първи път от 2009 година насам Турция преживява рецесия. Икономическият спад се оказа доста по-мащабен от очаквания.   Той нанася тежки загуби и на Русия, доколкото Турция е най-големият експортен пазар за руската металургия и вторият по големина вносител на руски природен газ и зърно. При това не се очертава сериозно подобряване на ситуацията. И главната причина за това е волунтаризмът на турския президент.   \"Ердоган ни даде, а после си го взе“ – за това чувство, обзело все повече турски граждани, писа германският вестник „Ди Велт“ в статия, чието подзаглавие гласеше: \"Ердоган се превръща в разрушител на турското благосъстояние\". Според вестника, отговорността за икономическия срив до голяма степен носи авторитарният турски президент.   Повод за статията станаха най-новите данни на турските статистици, които информираха на 11 март, че през четвъртото тримесечие на 2018 година БВП на страната е намалял с 2,4% в сравнение с предходното тримесечие.   Свиването на икономиката в две поредни тримесечия  говори за дълбока рецесия. Слаба утеха е, че за цялата 2018 година икономическият ръст е бил 2,6 процента – само благодарение на по-благоприятната динамика през първото полугодие. Една година по-рано Турция и нейният президент можеха да се похвалят с увеличаване на БВП до 7,4 процента.   \r\n \r\n \r\n \r\n Съдейки по всичко това, икономическият спад продължава да набира скорост и през първите два месеца на 2019 година. За това косвено свидетелстват данните за износа на руския концерн \"Газпром\", който е един от най-важните доставчици на енергия за турската икономика. На 1 март агенция Интерфакс съобщи, че доставките на руски газ за чужбина са намалели с 13%, което бе обяснено с топлото време в Европа и с \"икономическата и платежна криза в Турция, която сериозно намали доставките на газ от Русия\".   Става дума главно за доставките на газ по западния маршрут през Украйна и Балканите, който Газпром възнамерява да замени от 1 януари 2020 година с газопровода \"Турски поток\". Агенция Интерфакс съобщава, че през първата половина на февруари, доставките на газ по този маршрут са намалели четири пъти, а в някои дни са били сведени почти до нула.   Има и други примери. По данни на Интерфакс, доставките на руско зърно на турския пазар са намалели с 24% през текущата селскостопанска година /от 1 юли 2018/. Митническата служба на Руската федерация съобщи, че през януари 2019 година целият руски износ за Турция е намалял с 17,5% в сравнение със същия период на 2018 година. А това води до значително намаляване и на приходите за руската държава.   Нека се върнем към оценките и прогнозите на германските медии. Вестник „Ди Велт“ напомня, че след глобалната икономическа криза през 2009 година, Турция е била пример за подражание сред развиващите се пазари. Нейната икономика е растяла ежегодно средно със 7% и е процъфтявала поради масивния приток на капитали и преки чуждестранни инвестиции.   Немалка заслуга за това имаше и президентът Ердоган, който проведе редица пазарни реформи. Но след неуспешния опит за преврат през 2016 година турският президент започна с всички сили да укрепва личната си власт. Изданието смята, че от този период нататък Ердоган е започнал да стимулира \"нездрав\" икономически ръст, за да отвлече вниманието на хората от растящите вътрешнополитически проблеми.   В резултат на това Ердоган допусна \"прегряване\" на икономиката и огромно нарастване на валутните дългове. А преходът към президентска република, опитите за орязване на правата на Централната банка, конфликтите му с Вашингтон и намеренията за закупуване на руски зенитно-ракетни установки С-400  ускориха бягството на капитали от страната. Всичко това доведе до силна девалвация на турската лира през лятото на 2018 година.   Икономистите очакват, че спадът в турската икономика ще продължи. \"ОИСР отново снижи прогнозата си икономическия ръст през 2019 година до минус 1,8%\", пише „Франкфуртер Алгемайне Цайтунг“.   Вестникът отбелязва намаленото промишлено производство в Турция през четвъртото тримесечие на 2018 година, високия ръст на безработицата от 12,3 на сто, близо 20-процентната инфлация, както и поскъпването на хранителните продукти с 30%. „Щутгартер Цайтунг“ също предрича по-нататъшно влошаване на икономическата ситуация в Турция.  При това вестникът се позовава на един много точен индикатор за конюнктурата, какъвто е автомобилният пазар.   \"Броят на регистрираните нови автомобили намаля с 28% през миналата година, а продажбите на нови автомобили през януари 2019 са с близо 60% по-малко спрямо същия период на миналата година\", отбелязва изданието.  ", "date": "2019.03.15", "title": "„Ди Велт“: Ердоган се превръща в разрушител на турското благосъстояние"}
{"url": "http://epicenter.bg/article/Eto-go-beliya-terorist--koyto-okarvavi-dzhamiya-v-Nova-Zelandiya--SNIMKI-/177626/7/0", "text": "Брентън Тарант - това е името на единия от атентаторите, които атакуваха две джамии в новозеландския град Крайстчърч. Именно той е заснел нападението си с телефона си и се е включил на живо във Фейсбук ,  предаде Канал 3 .   17-минутното брутално видео вече е свалено от социалната мрежа, но потребители успяха да запечатат лицето му. Той се заснема първоначално в колата си, където се вижда лицето му, след което обръща камерата, очевидно я поставя на главата си, като в кадър попада пушката му, и досущ като в някоя компютърна игра нахлува в джамията и започва да стреля.   Преди да извърши нападението Тарънт публикувал в Туитър манифест от 37 страници със заглавие Великата замяна\", в който обяснява мотивите си. Той се определя като обикновен бял мъж от Австралия от бедно семейство от работническата класа с обикновено детство, без сериозни проблеми и без висше образование, тъй като не било интересно.   \"Най-вече искам да покажа на нашествениците, че нашите земи никога няма да са техни, че нашите отечества са си наши, докато там живее бял човек. Те никога няма да превземат земите ни и няма да ни изместят!   Това е терористична атака. Но аз смятам, че е партизанска акция срещу окупаторска сила... Аз съм просто един обикновен бял мъж, решил да изяви позиция.\"   Тарънт вече е задържан с още трима души, сред които има и една жена. По последни данни броят на жертвите на нападенията е 40.  ", "date": "2019.03.15", "title": "Ето го белия терорист, който окървави джамия в Нова Зеландия (СНИМКИ)"}
{"url": "http://epicenter.bg/article/Pekin--V-Amerika-tsaruva-rastyashto-neravenstvo-i-rasova-diskriminatsiya-/177637/7/0", "text": "Китай публикува доклад за състоянието на правата на човека в САЩ. Документът е издаден от Прес-канцеларията на Държавния съвет на КНР в отговор на доклада за състоянието на правата на човека в страните по света, пуснат от Държавния департамент на САЩ вчера, съобщава russian.people.com.  В доклада на Китай се отбелязва, че САЩ за пореден път определят сами себе си като \"защитници на правата на човека\" и провеждат политика на двойни стандарти в тази област.  Докладът в обем 12 000 йероглифа, състоящ се от предговор и осем раздела, разкрива сериозни нарушения на правата на човека в Съединените щати. Сред тях са сериозно нарушаване на гражданските права, широко разпространение на \"политиката на парите\", растящо неравенство при доходите, изостряне на расовата дискриминация, растящи заплахи по отношение на децата, жените и имигрантите, а също и нарушение на правата на човека, предизвикани от провежданата от САЩ едностранна политика \"Америка преди всичко\".  Прес-канцеларията на Държавния съвет на Китай публикува и \"Хроника на нарушаването на правата на човека в САЩ през 2018 г.\" в обем от 10 000 йероглифа.   ", "date": "2019.03.15", "title": "Пекин: В Америка царуват растящо неравенство и расова дискриминация"}
{"url": "http://epicenter.bg/article/Borisov-izprati-saboleznovaniya-do-premiera-na-Nova-Zelandiya-Dzhasinda-Ardarn-/177648/2/0", "text": "Министър-председателят Бойко Борисов изпрати съболезнователна телеграма до премиера на Нова Зеландия Джасинда Ардърн по повод терористичните актове в гр. Крайстчърч. Това съобщиха от Правителствената информационна служба.  „От името на българското правителство и лично от свое име отправям най-искрени съболезнования до Вас и до новозеландския народ. Съпричастни сме към мъката на семействата и близките на загиналите, както и на другите пострадали“, пише българският премиер до министър-председателя на Нова Зеландия.  „България решително осъжда този ужасяващ акт на нападение срещу невинни хора“, посочва още премиерът Бойко Борисов в съболезнователната телеграма.  ", "date": "2019.03.15", "title": "Борисов изпрати съболезнования до премиера на Нова Зеландия Джасинда Ардърн "}
{"url": "http://epicenter.bg/article/Kaloyan-Pargov--Upravlyavashtite-se-opitaha-da-politizirat-problema-s-shofyorite--no-ne-im-mina-nomera/177650/2/0", "text": "\"Управляващите се опитаха да политизират проблема с шофьорите, за да го заметат и него под килима, но не им мина номера. Това заяви председателят на БСП - София и на групата на социалистите в Столичния общински съвет Калоян Паргов след гласуването на доклада, с който бяха увеличени основните заплати на шофьорите в столичния градски транспорт на 1150 лева, съобщиха от пресцентъра на БСП.   Общинските съветници от БСП настояваха СОС да поеме официален ангажимент при следващите актуализации на бюджета в рамките на 2019 година поне още веднъж да бъдат увеличени месечните възнаграждения на работещите в градския транспорт. Това предложение беше направено от Калоян Паргов по време на заседанието на Комисията по транспорт и туризъм в сряда. На вчерашната сесия на СОС обаче то беше отхвърлено от управляващите.   \"За нас най-важно в момента е шофьорите да бъдат доволни и спокойни на работните си места, коментира Калоян Паргов, който е заместник-председател на Комисията по транспорт и туризъм в СОС. - Управляващите отказаха да поемат официален ангажимент за удовлетворение на справедливите искания на шофьорите. Затова ние с колегите от групата на БСП в СОС официално поемаме ангажимент да поставим този въпрос, когато наближи времето за актуализация на бюджета на Столична община. Да, ще поставим отново този въпрос и на ход пак ще бъде кметът\".   Калоян Паргов изрази съжаление, че в последния месец управляващите с всички средства са се опитали да политизират проблема с шофьорите от столичния градски транспорт. \"Целта беше да го заметат и него под килима, но не им мина номера, заяви той. - Приемането на доклада на кмета Фандъкова го смятам за успех на БСП. Ние си свършихме работата. Шофьорите се обърнаха за помощ към нас и ние принудихме управляващите да направят нещо за тях. Докладът на Фандъкова е изключително в следствие на нашия натиск и аз го смятам за първата крачка към решаването на проблемите на работещите в столичния градски транспорт. И дебело подчертавам, че това е началото. Защото, ако беше продължение на работата на управляващите, изобщо нямаше да има протести от страна на шофьорите. Очевидно в ГЕРБ трябва да променят подхода към тях и да подобрят чуваемостта за проблемите им\".", "date": "2019.03.15", "title": "Калоян Паргов: Управляващите се опитаха да политизират проблема с шофьорите, но не им мина номера"}
{"url": "http://epicenter.bg/article/Tsvetanov--Deystviyata-na--Volya--ne-sa-izvivane-na-ratse-spryamo-upravlyavashtite-/177651/2/48", "text": "Действията на „Воля“ не са извиване на ръце спрямо управляващите. Това каза на брифинг председателят на ПГ на ГЕРБ Цветан Цветанов, предаде Агенция „Фокус“.  „Вчера имах разговор с председателя на „Воля“ Веселин Марешки. Той каза, че ще трябва да направим подробен разговор по отношение на изпълнението на управленската ни програма. Ние ще можем да се подготвим до сряда и тогава да се проведе тази среща. Там ще можем да представим всичко, което предстои по управленската ни програма, както и всичко, което сме направили. „Воля“ като партия, която не участва в управлението на страната, иска да получи допълнителни гаранции, че ще можем да изпълним своите приоритети през оставащите две години“, заяви Цветанов.  Той коментира и ситуацията с днешния кворум.  „Имахме по-дълъг председателски съвет, а после всяка група след председателски съвет обсъжда коментираните темите. И затова може би „Воля“ имаха техническа невъзможност да бъдат в началото на регистрацията в пленарна зала. Ние също имахме двама колеги, които закъсняха, и затова не можаха да се регистрират. Но не смятам, че това е било умишлено“, коментира Цветанов.  „Всяка партия има задължения към своите избиратели и не мога да кажа, че действията са извиване на ръце спрямо ГЕРБ“, каза още той.  Цветанов посочи, че ГЕРБ няма да направи компромис с отстъпки, свързани с евроатлантическите ангажименти на страната.  \"Отстояването на принципните позиции е силата на една системна партия. Ние сме чули мнението на представителите на „Воля“, съобразяваме се с различните мнения, но няма да направим отстъпка. Ние сме направили с гласуване в пленарна зала за започване по същество на разговорите, които текат между България и САЩ за изтребител. И се надявам, че лятото ще имаме и конкретни резултати и решения, които могат да бъдат подложени на гласуване от българския парламент, за окончателно гласуване, за да бъдат задоволени двете страни по възможно най-добрия начин\", подчерта Цветанов.  ", "date": "2019.03.15", "title": "Цветанов: Действията на „Воля“ не са извиване на ръце спрямо управляващите "}
{"url": "http://epicenter.bg/article/Petar-Vitanov--BSP--Evropeyskite-izbori-shte-badat-nakazatelen-vot-sreshtu-Borisov-/177657/2/48", "text": "\"ГЕРБ се опитват да излязат от тресавището, в което сами влязоха със Закона за вероизповеданията и опрощаването на дълговете на мюфтийството. Продължава сделката между ГЕРБ, ДПС и ОП\", това заяви народният представител от ПГ на \"БСП за България\" Петър Витанов в сутрешния блок на БСТВ, съобщиха от пресцентъра на партията.  По думите му е очевидно, че решението за разсрочване на дълговете ще бъде подкрепено от ГЕРБ, ДПС и ОП, но не е ясно при какви условия и за какъв период от време ще бъдат разсрочени.  \"Това е едно скрито опрощаване\", коментира Витанов. \"Патриотите можеха да не подкрепят тази сделка и да не бъдат част от нея, ако не бяха се регистрирали в парламента\", заяви Витанов. Той коментира още, че откакто БСП са извън парламента, те са станали по-чуваеми, а доказателство за това е Законът за вероизповеданията.  По повод умишлената промяна в Закона за концесиите, Витанов заяви: \"Летище София е едно от малкото печеливши държавни предприятия. Държавата е показала компетентността си да го стопанисва и управлява. Още повече, че то е обект на националната сигурност\".  По думите му трябва да си зададем въпроса какво искаме от летището - то да носи приходи на нас, или да го дадем на турската държава, която може да прави с него каквото пожелае.  \"Хората са достигнали предела на търпението си и очакват промяна в управлението на държавата. Европейските избори са надежда - те ще бъдат наказателен вот срещу Борисов и присъдружните му партии\", заключи народният представител.  ", "date": "2019.03.15", "title": "Петър Витанов, БСП: Европейските избори ще бъдат наказателен вот срещу Борисов "}
{"url": "http://epicenter.bg/article/Prezidentat-Rumen-Radev-izrazi-saboleznovaniya-na-general-gubernatora-na-Nova-Zelandiya-Patsi-Redi/177670/2/0", "text": "Държавният глава Румен Радев изрази съболезнования на генерал-губернаторa на Нова Зеландия Патси Реди по повод жертвите и пострадалите при престрелки в джамии в град Крайстчърч, Нова Зеландия. Това съобщиха от прессекретариата на държавния глава.   „Приемете съболезнования от името на българския народ и лично от мое име за жертвите и пострадалите при престрелки в джамии в град Крайстчърч, Нова Зеландия, при която загинаха десетки души, а други бяха ранени. Омразата на расова основа и мотивирани от ксенофобия убийства на невинни граждани са отвратителни престъпления срещу човешкия живот и демократичното общество“, заявява Румен Радев в писмото си до Патси Реди.   В съболезнованието си българският държавен глава изразява надежда за скорошно и пълно възстановяване на пострадалите.  ", "date": "2019.03.15", "title": "Президентът Румен Радев изрази съболезнования на генерал-губернаторa на Нова Зеландия Патси Реди"}
{"url": "http://epicenter.bg/article/Koloritna-tseremoniya-dade-nachaloto-na--quot-Sofiya-film-fest-na-brega-quot--v-Burgas-/177671/2/98", "text": "Десетки почитатели на киното преминаха под светлините на прожекторите по червения килим на влизане в прожекционната зала на ДТ \"Адриана Будевска\", където се откри 17-то издание на \"София филм фест на брега\". Това съобщиха от пресцентъра на община Бургас.  Церемонията е една от най-колоритните досега, с което фестивалът затвърждава статута си на емблема в културния живот на морския град.  \"С утвърждаването на този фестивал Община Бургас показа мъдрост. Независимо, че през годините се сменяха ръководства, \"София филм фест на брега\" се ползва с подкрепата и любовта както на Общината, така и на бургазлии\", подчерта при откриването на 17-то издание на филмовото събитие проф. Георги Дюлгеров.  На церемонията присъства кметът Димитър Николов, който заяви, че тазгодишното издание е знаково и с него се почита поетесата Петя Дубарова.  \"София филм фест\" е сред непреходните културни събития в Бургас. Радвам се, че имаме добро партньорство с неговите организатори в лицето на проф. Георги Дюлгеров. Много нови неща се чуха за настоящото издание на фестивала. То ще бъде посветено на Петя Дубарова по повод 40 години от кончината й. Освен като емблема на бургаската и българската поезия, ние ще имаме възможност да я видим и като един талантлив актьор във филма \"Трампа\", каза при откриването на феста кметът Николов.  На откриването присъстваха още заместник-кметовете Чанка Коралска и д-р Лорис Мануелян.  Програмата на фестивала стартира с прожекцията на филма \"Живи комини\" на режисьора Радослав Спасов.  Във втория ден от афиша е включен филмът \"Три лица\" - Иран, с режисьор Джафар Панахи. Прожекцията е от 16:00 часа. Билети ще откриете на касата на театъра.  След три нискобюджетни експериментални творби \"Това не е филм\" (2011), \"Спусната завеса\" (2013) и \"Такси\" (2015), преследваният заради творбите си ирански режисьор Джафар Панахи (гостувал два пъти на София Филм Фест!), носител на \"Златен лъв\", \"Сребърна мечка\", \"Златен леопард\" и десетки международни отличия, представя на света своя нов филмов разказ \"ТРИ ЛИЦА\", удостоен с награда за най-добър сценарий в Кан през 2018 година.  Разказът в \"Три лица\" се движи на границата между реалността и фикцията като се фокусира върху една необикновена история, развиваща се в пътуване из иранските селца. Заснет от ръка, филмът представя на зрителите три жени - актриси, намиращи се в различен етап от своята кариера. Едната е младо момиче от отдалечено селце, което мечтае да стане актриса и изпраща зов за помощ към популярната иранска звезда Беназ Джафари - тя тръгва да я търси в компанията на самия Панахи. Двамата пътешественици обикалят множество населени места и откриват хора с интригуващи съдби, между които и една пенсионирана вече актриса, отдала се на усамотение и занимания с изобразително изкуство.  ", "date": "2019.03.15", "title": "Колоритна церемония даде началото на \"София филм фест на брега\" в Бургас "}
{"url": "http://epicenter.bg/article/Ninova--Upravlyavashtite-sa-alchni-za-vlast--Horata-sa-zhadni-za-spravedlivost-i-normalen-zhivot/177672/2/48", "text": "Днес проведохме среща с ръководството на Федерацията на потребителите в България по случай Световния ден на потребителите. Участвах и в приемния ден на федерацията, разговарях с посетители, които ме запознаха с проблемите си за сметки за ток, вода и други услуги. Това съобщи председателят на БСП Корнелия Нинова във Фейсбук.  Представителите на Федерацията благодариха на БСП, която, по думите им, е единствената, проявила интерес към проблемите на потребителите. „Не можете да си представите каква мъка има по хората”, заяви изпълнителният секретар на Федерацията Емил Георгиев, който разказа за събдите на хората, които се борят срещу злоупотребите на „Топлофикация-София” .  \"Смятам, че най-големият проблем е тежкият лобизъм в законодателството. Законът поставя големите фирми и монополите в силна позиция, а най-ощетеният, малкият човек, няма закрила. Това се превърна в държавна политика от управляващите. Никой не търси сметка на големите как определят цените, какви уж инвестиции правят. Държавата трябва да се намеси, защото вече е непосилно за хората да плащат последните си пари, за да пълнят джобовете на корпорации и концесионери\", отбелязва Корнелия Нинова.  \"Това ще се промени. Вместо политика за големите, на гърба на потребителя - политика за малките, с ясни правила и контрол. Това, което виждам тук днес и онова, което се случва в парламента, са два противоположни свята. Тук хората са изтерзани от бедност и несправедливост, в парламента се търгуват за кворум, за да оцелее правителството на Борисов. Управляващите са алчни за власт на всяка цена. Хората са жадни за справедливост и нормален живот\", заявява още председателят на БСП.  \"От БСП сме готови да си сътрудничим с Федерацията и поканихме техни експерти за нови срещи по конкретни наболели теми, включително и по Закона за храните и Закона за търговските вериги\", категорична е Корнелия Нинова.  ", "date": "2019.03.15", "title": "Нинова: Управляващите са алчни за власт. Хората са жадни за справедливост и нормален живот"}
{"url": "http://epicenter.bg/article/Iliyana-Yotova--Obrazovanieto-i-rabotodatelite-tryabva-da-garantirat-na-mladite-uspeshna-kariera-u-nas/177674/2/0", "text": "Успешната кариера е резултат от протегнатата ръка между образованието и работодателите. Трябва да се откажем от т.нар. модел на „бързото хранене“ в образованието – удобно, но не пълноценно. Образованието и работодателите трябва да гарантират на младите хора успешна кариера в България. Това заяви вицепрезидентът Илияна Йотова при откриването на изложението „Образование без граници“ и кариерния форум „Образование и кариера“, които се провеждат в рамките на два дни в Националния дворец на културата, съобщиха от прессекретариата на държавния глава.   Вицепрезидентът изтъкна несъответствието между предлагане и търсене на пазара на труда, „произвеждането“ на безработни висшисти и липсата на кадри за бизнеса. „Това е и убеждението на над половината от младите хора в България на възраст от 14 до 29 години. От друга страна, работодателите все по-често алармират за недостиг на кадри“, посочи Илияна Йотова.   Вицепрезидентът поздрави организаторите и участниците в изложението за работещата формула, която са открили – да съберат образованието и бизнеса на едно място. „Този форум дава силен положителен пример. На ред са институциите, университетите, ние самите като общество, което изисква и настоява“, изтъкна Илияна Йотова.   По думите на вицепрезидента особено важен е отговорът на въпроса „Какво искат младите хора?“. „Днес те със своите изисквания, очаквания и потенциал са ново предизвикателство за мениджърите и работодателите, за преподавателите в училище и университета“, убедена е Илияна Йотова.   Акцент в изказването на вицепрезидента бе дълбокото разделение между младите хора в големите и малките населени места и различният старт, който получават за своята кариера.   „Това неравенство тръгва още от училище и неминуемо слага своя отпечатък върху развитието на един млад човек“, заяви Илияна Йотова. Вицепрезидентът изтъкна, че социалната ни система не е на необходимото ниво, за да защитава най-слабите. „Оттук идва песимизмът сред тях, нежеланието нито за образование, нито за работа“, отбеляза Илияна Йотова.   Вицепрезидентът предложи организирането на специален форум за образованието и кариерата на младите хора в неравностойно положение и със специфични нужди. „Те имат своите трудности, но са огромен потенциал. Трябва да познаваме по-добре техните очаквания, да им предложим добре структурирана система за индивидуално обучение, достъп до образователните институции, система и технология за оценяване на техните знания, възможности за трудова реализация“, заяви Илияна Йотова.   Приветствието си вицепрезидентът завърши с думите на Петко Славейков: „Само истинно образованият и просветеният човек бива свободен и честит, а неученият и непросветеният е всякога роб, дето и да бъде... роб на страстите си, на своите и чуждите предразсъдъци...“  ", "date": "2019.03.15", "title": "Илияна Йотова: Образованието и работодателите трябва да гарантират на младите успешна кариера у нас"}
{"url": "http://epicenter.bg/article/Tsvetanov--Iztrebitelyat-F-16-Blok-70-razpolaga-s-nay-modernata-tehnologiya-/177680/2/0", "text": "С огромен интерес днес участвах в симулация на полет с изтребителя F-16 Блок 70. За целта компанията, производител на самолетите - \"Локхийд Мартин\", осигури оригинален симулатор. Всички присъстващи имахме възможността да се запознаем с оперативните способности на F-16 Блок 70, който компанията предлага на Българските военновъздушни сили. Това написа във Фейсбук председателят на ПГ на ГЕРБ и заместник-председател на партията Цветан Цветанов.  \"След симулацията посочих, че след успешни преговори между правителствата на България и на САЩ биха се постигнали резултати от взаимен интерес. Това би позволило през юли тази година да бъде ратифициран договорът от Народното събрание на България. Страната ни изпълнява ангажиментите си да модернизираме българската армия и да изградим оперативни способности, съвместими с нашите партньори от НАТО\", съобщи още той.  \"Днес лично се убедих, че самолетът F-16 Блок 70 разполага с най-модерната технология и неговото придобиване ще задълбочи стратегическото ни партньорство със САЩ за десетилетия напред и ще направи армията ни напълно интегрирана с изграден капацитет, съответстващ на НАТО\", завършва председателят на Пг на ГЕРБ.  ", "date": "2019.03.15", "title": "Цветанов: Изтребителят F-16 Блок 70 разполага с най-модерната технология (СНИМКИ)"}
{"url": "http://epicenter.bg/article/Korneliya-Ninova--Nyama-da-se-varnem-v-parlamenta--Tova-e-tezhka-parlamentarna-agoniya/177681/2/48", "text": "БСП внесе искане за проби от 50 конкретни точки по магистралите ни, съобщи Novini.bg.   Искането към Агенция „Пътна инфраструктура“ е да се разреши взимането на проби от 50 конкретни точки на пътни участъци, построени или ремонтирани през последните пет години - от магистралите „Тракия“, „Хемус“, \"Марица\" и \"Струма\", както и от път I-1 и околовръстното шосе на София.   Експертизата на независимата европейска лаборатория ще покаже няколко неща - качеството на настилката и какво е количеството на отделните слоеве, ще покаже дали са използвани неподходящи материали, заяви Елена Йончева на брифинг пред журналисти.   Проверката ще даде информация дали пътищата са безопасни за българските граждани. Тя посочи, че са изискали от АПИ рецептите за асфалтовите смеси и сертификатите за материалите.   В разговор сме със 7 лаборатории, те ще ни отговорят колко ще струва това. БСП ще поеме разходите, заяви Корнелия Нинова, лидер на БСП.   Няма да се върнем в парламента. Съмнението за фалшификация на изборите остава. Това е тежка парламентарна агония, каза Корнелия Нинова. Хората се борят да живеят нормално и да си плащат сметките, а другите се борят за кокала и властта. Това са два различни свята, коментира още тя.   С търговията с „Воля“ на всяка цена се крепи мнозинство - така не може да се управлява държава и това не е стабилност, каза Нинова, цитирана от Агенция \"Фокус\".  „Събитията в последните дни доказват правотата ни за излизането и за факта, че този парламент е изчерпан и морално, и законодателно и политически“, подчерта Нинова. По думите й още по-ясно става в последните дни, че това не е място, където се пишат закони в интерес на държавата и на хората, а място, където се търгува.  „Брой гласове срещу определен ангажимент от управляващите с една едничка цел - да се задържат по-дълго на власт. Досега в новата тройна коалиция ГЕРБ, ДПС и „Обединени патриоти“, а сега се оказва, че и с търговията с „Воля“ на всяка цена ще се крепи мнозинство. Така не може да се управлява държава. Това е нестабилна власт“, заяви лидерът на БСП.  Попитана дали БСП се връща в зала за второ четене след като днес бе приет Изборният кодекс на първо четене, с който се връщат преференциите, Нинова заяви, че това няма да се случи.  „Остава възможността в комисиите да се гласува с 50% + 1 мнозинство, което е предпоставка за манипулации и фалшификации. Остават също така мъртвите души в списъците, остава невъзможността с касационна жалба да се обжалва във ВАС, т.е. съмненията за подправяне на вота и фалшификацията на изборите остава. Това бяха част от нашите искания, които очевидно не се приемат от това мнозинство“, каза още Корнелия Нинова.   Парламентът и животът на хората са два различни свята – едните се борят за кокала, а другите да живеят нормално, каза лидерът на БСП.   „Ето днес е Световният ден на потребителите“, каза Нинова и припомни, че сутринта е била на прием във Федерацията на потребителите. „Това, което хората идват и разказват и това, което се случва в парламента, са два различни и противоположни свята, които нямат нищо общо. Онези там се борят единствено за власт и как да оцелеят с един пръст на Марешки или с подкрепата на ДПС, а хората днес се борят да оцелеят в живота. Нямат пари да си плащат водата, нямат пари да си плащат тока и сметките“, обясни лидерът на БСП.   „Два различни свята – онзи там е изчерпан“, коментира Нинова за Народното събрание. По думите й в парламента не може да се роди трайно и смислено законодателство. „Така че прав е колегата Георги Марков - това е тежка парламентарна агония, която, за съжаление, ще се отразява всеки ден на българите“, каза още Нинова.", "date": "2019.03.15", "title": "Корнелия Нинова: Няма да се върнем в парламента. Това е тежка парламентарна агония!"}
{"url": "http://epicenter.bg/article/Inzh--Atanasov--Absurdni-sa-tvardeniyata--che-stroiteli-vrashtat-40--ot-parite-za-patishta-na-upravlyavashtite/177682/2/0", "text": "Абсурдни са твърденията, че строителите връщат 40% от бюджета за пътните настилки на управляващите. Това каза инж. Дончо Атанасов, член на УС на Агенция „Пътна инфраструктура“, пред журналисти, след като БСП внесе писмо с искане за анализ на 46 точки от българските пътища и във връзка с казаното от Елена Йончева, че ако на строителите не им се налага да връщат 40% от стойността на бюджета за пътна настилка към управляващите, могат да правят много добри пътища. Това предаде Агенция „Фокус“.  Инж. Атанасов се позова на официални данни от европейските колеги, които се занимават със строителство на пътища, включително на Балканския полуостров. По думите му на база тези данни АПИ и строителите строят при най-ниски цени.  \"Как се е получило това във времето, това е друга тема и друга история. И сега по чисто официални данни Агенцията строи средно по 3,1 млн. евро на км. за разлика от Сърбия, която е някъде от около 5 млн. В пъти сравнено с европейските пътища, които се строят, Агенцията строи по-евтино\", каза ижн. Атанасов. Той подчерта, че никога и по никакъв повод не е нарушавано качеството на българските пътища.  АПИ не се притеснява от никакви проверки, от когото и да било, подчерта инж. Дончо Атанасов.  „Работим по два основни закона - Закона за устройство на територията и Закона за пътищата. Минали сме проверки многократно, вече повече от три месеца. На питанията на парламентарната група сме върнали отговор. Чакаме да се излъчи експертна група за професионален дебат, тъй като агенцията е професионална организация, не политическа“, посочи той.  Според него така ще могат да се търсят законови, нормативни и технически действия, с които да бъде извършена такава проверка.  „Проверки, включително от ЕК, по време на строителство сме минали многократно“, каза още инж. Атанасов.   Пътната агенция не може да бъде въвличана в политически разправии, тъй като имам такива усещания, заяви още инж. Атанасов.  „Дават се голословни твърдения, които не почиват абсолютно на никакви дейности или факти“, подчерта той.  „Има участъци, които са строени преди 30 години, други са ремонтирани преди 15, други преди 10. Една голяма част от отсечките, включително по новите автомагистрали, някои са минали вече гаранционния период. Ние сме с надеждата, че парламентарната група ще излъчи такива експерти, юристи, икономисти, пътни инженери, с които ще седнем да уточним всички възможности за извършване на такава проверка от Агенция „Пътна инфраструктура“, допълни още той.  Инж. Атанасов подчерта, че през последните години са изградени над 350 км автомагистрали и са рехабилитирани хиляди км пътища.  „Така че това, което бих искал да кажа – никакви притеснения. Очакваме експертите, които парламентарната група ще излъчи, за да седнем и проведем един сериозен дебат и да запазим авторитета на България“, каза още Атанасов.   ", "date": "2019.03.15", "title": "Инж. Атанасов: Абсурдни са твърденията, че строители връщат 40% от парите за пътища на управляващите"}
{"url": "http://epicenter.bg/article/Elena-Yoncheva--Ako-stroitelite-ne-vrashtat-kam-upravlyavashtite-40--ot-byudzheta--shte-pravyat-po-dobri-patishta/177684/2/48", "text": "Ако на строителите не им се налага да връщат 40% от стойността на бюджета за пътна настилка към управляващите, могат да правят много добри пътища. Това каза говорителят на ПГ на „БСП за България“ Елена Йончева след внасяне на писмо с искане за анализ на 46 точки от българските пътища, предаде Агенция „Фокус“.   Говорителят на ПГ на БСП заяви, че проверката на пътищата и анализът в европейски лаборатории не е насочен срещу българските строители. „Напротив, ние смятаме, че българските строителни фирми, които извършват пътно строителство, са много професионални и имат капацитета да извършват качествено строителство“, посочи Елена Йончева.   „Ако не им се налага, както твърдят специалисти, да връщат около 40% от стойността на бюджета за пътната настилка към управляващите, те ще имат възможността да правят много дори български пътища. Такива, които съответстват на европейските стандарти“, коментира Йончева.   Продължаваме нашата битка за истината за пътната настилка и внасяме второ писмо в АПИ, в което конкретизираме конкретните точки за анализ, каза говорителят на ПГ на „БСП за България“.   По думите й този анализ трябва да бъде осъществен в европейска лицензирана лаборатория.   Елена Йончева уточни, че става въпрос за участъци от магистралите „Хемус“, „Струма“, „Тракия“, „Марица“ . „Тези участъци са строени или ремонтирани в последните пет години, това е периодът на устойчивост“, поясни тя и уточни, че в писмото са включени и първокласен път I Видин – Кулата и Околовръстното шосе на София. Тя изтъкна, че експертизата ще покаже две неща.   „Първо, качеството на настилката. Това е как е изпълнена дебелината на пътната настилка във всеки един слой и какво е количеството на отделните слоеве. Ще покажат рецептите на тези асфалтови смески, дали са използвани неподходящи материали и равността на пътя“, обясни Елена Йончева.   „Техническата експертиза също така ще даде информация дали пътищата, които се строят в България са безопасни за българските граждани. Става въпрос за нивото на сцепление, за образуване на коловози, и отводняване на повърхностните води, и трето дали са използвани системи за безопасност“, допълни тя.   „За да може това изследване да бъде коректно, изискваме от АПИ по Закона за достъп до информация, проектни решения в части геология, геодезия, пътен и технологичен ремонт, по които са изпълнени различните видове строително-монтажни работи. Изискваме рецептите на асфалтовите смеси на различните видове пластове. Ще изискваме сертификатите за вложени материали, ще изискваме протоколите и актовете при приемане на завършените строително-монтажни работи на пътната настилка“, каза още Елена Йончева.  ", "date": "2019.03.15", "title": "Елена Йончева: Ако строителите не връщат към управляващите 40% от бюджета, ще правят по-добри пътища"}
{"url": "http://epicenter.bg/article/Erdogan--Vrazhdebnostta-kam-islyama-dobi-mashtabite-na-masovo-izbivane/177656/7/0", "text": "По време на погребалната церемония, организирана по повод кончината турската професорка Берил Дедеоглу президентът на Турция Реджеп Ердоган засегна темата за терористичния акт в Нова Зеландия. Според турския президент враждебното отношение към исляма вече е преминало бариерата на персоналните атаки, добивайки измеренията на мосово избиване. Това предадоха турските медии.   Ердоган остро осъди въоръженото нападение срещу мюсюлманите, които се събрали на петъчна молитва в Нова Зеландия и допълни: „В света враждебността към исляма е във възход, тя вече премина границите на персоналните атаки и доби мащабите на масово избиване. Атентатът явно е дълго планирано и мотивирано действие, видно е, че това не може да се подмине само като спонтанна атака. Разбирането, което олицетворява този убиец е взело за мишена нашата страна, нашата нация и лично мен, ясно се вижда как това разбиране заразява като раково образувание и западните общества.“   Според Ердоган, ако не бъдат взети мерки, тези атаки неизбежно ще се увеличават.  ", "date": "2019.03.15", "title": "Ердоган: Враждебността към исляма доби мащабите на масово избиване"}
{"url": "http://epicenter.bg/article/Turski-iztrebiteli-sa-narushili-gratskoto-vazdushno-prostranstvo-/177660/7/51", "text": "Двойка турски изтребители са нарушили въздушното пространство на Гърция в сутрешните часове на деня, съобщава електронното издание на атинския всекидневник Kathimerini, цитирано от Агенция \"Фокус\".  Уточнява се, че двата F-16 от ВВС на Турция са прелетели над остров Инусес в източната част на Егейско море.  Според Генералния щаб на Гърция двата изтребители са направили първото си преминаване през малките островчета малко след 10:00 часа местно време (съвпада с българското време), на височина от 25 000 фута.  Няколко минути по-късно са се върнали и са преминали покрай островчето Панагия, на 18 000 фута височина.  ", "date": "2019.03.15", "title": "Турски изтребители са нарушили гръцкото въздушно пространство "}
{"url": "http://epicenter.bg/article/Merkel-nasmela-voennata-si-ministarka-zaradi-voennata-avantyura-kray-Kerch-/177662/7/0", "text": "Канцлерката на Германия Ангела Меркел избухнала гневно срещу военната си министърка Урсула фон дер Лайен заради предложението ѝ да бъдат пратени германски военни кораби и самолети в Керченския проток, съобщават руски медии.  \"Вие какво, решили сте да воювате с Русия ли?\", насмела Меркел минстъра на отбраната като ученичка. Според руски експерти канцлерът проявява не само историческа памет, но и реално преценява състоянието на Бундесвера.  Както беше вече съобщено, в края на 2018 г. властите в Киев призоваха САЩ и страните от НАТО да пратят бойни кораби и авиация, за да участват в преминаване през Керченския проток. Целта на акцията бе да се покаже, че на Русия няма да бъде позволено да окупира Азовско море. В началото на март стана ясно, че Ангела Меркел не се е огънала пред натиска на САЩ за провеждане на военноморски маневри в Азовско море.  Според експерти, не е ясно какви сили е предлагала да участват в тази операция военната министърка на Германия. Според официални данни в строя са, и то под условие, едва три от шестте подводници на германските ВМС.  В криза са и ВВС на Бундесвера - основните бойни машини - изтребителите-бомбардировачи \"Торнадо\" като цяло страдат от износване на системите и липса на запасни части, не достига и квалифициран персонал за ремонт.  По официални оценки, общото ниво на боеготовност на военната техника на Бундесвера, включително ВМС, ВВС и бронетанковите войски, е под 50%.  На фона на изнесените факти поведението на канцлера изглежда логично и здравомислещо, коментират експертите.    ", "date": "2019.03.15", "title": "Меркел насмела военната си министърка заради военната авантюра край Керч "}
{"url": "http://epicenter.bg/article/Radovan-Karadzhich-mozhe-da-se-zavarne-v-Sarbiya-sled-pet-dni---pri-tova-kato-svoboden-chovek-/177663/7/51", "text": "Има голям шанс след пет дни – на 20 март, осъденият в Хага за военни престъпления бивш президент на Република Сръбска Радован Караджич да се завърне в Сърбия – при това като свободен човек, съобщава електронното издание на белградския ежедневник Srbija Danas, цитирано от Агенция \"Фокус\".  Съобщението направиха Милорад Коич, директор на Републикански център за разследване на военните престъпления на Република Сръбска, както и братът на осъдения - Лука Караджич.  Радован Караджич бе осъден на 40 години затвор от Хагския трибунал. Присъдата на втора инстанция ще бъде прочетена на 20 март в 14 часа в Хага. Очакванията са да го оправдаят, подчертават от редакцията.  Според Милорад Коич в процедурата по обжалване ясно и недвусмислено се доказва, че Караджич няма отговорност за политическото ръководство.  „Самият той е много развълнуван от постановяването на присъдата, чуваме се няколко пъти на ден и много обсъждаме бъдещите му планове“, разкри Коич пред белградските медии.  Брат му, Лука Караджич, на свой ред заяви, че цялото му семейство с нетърпение очаква 20 март, защото са уверени, че Радован ще бъде освободен от Хага.  „Радваме се на връщането на Радован, с брат ми непрекъснато се чувам телефона, той е най-големият оптимист и е уверен в издаването на положително решение. Хубаво е да вярваш, справедливостта ще излезе на бял свят, колкото и да е спорна. Те освободиха Насер Орич, който бе на 15 км от Сребреница, когато бе извършено клане над сърбите, живели там. Това беше геноцид над Сърбия, стари хора, деца и жени бяха убити, а той лично ръководеше тези действия. Правосъдието ще възтържествува“, изрази увереност Лука Караджич.  ", "date": "2019.03.15", "title": "Радован Караджич може да се завърне в Сърбия след пет дни – при това като свободен човек "}
{"url": "http://epicenter.bg/article/-quot-Boing-737-800-quot--sas-157-patnitsi-na-borda-katsna-avariyno-v-Rusiya/177665/7/0", "text": "\"Боинг 737-800\" направи аварийно кацане в град Сиктивкар в северната част на Русия в петък, потвърдиха местните транспортни служители. Предполага се, че причината за инцидента е повреда в двигателя, предаде агенция \"Руптли\".   Самолетът е превозвал 157 пътници и шест членове на екипажа на борда.   Самолетът е пътувал от град Мирни, разположен в източната част на Русия, до Москва. Всички пътници са невредими, каза официалният представител на местните транспортни власти за \"Спутник\", предаде Нова телевизия.      ", "date": "2019.03.15", "title": "\"Боинг 737-800\" със 157 пътници на борда кацна аварийно в Русия"}
{"url": "http://epicenter.bg/article/Berlin-se-razgnevi-na-sravnenieto-na-Mitskovski-s-Nyurnbergskite-protsesi-/177667/7/51", "text": "Посолството на Германия в Скопие разпространи съобщение във връзка с изявлението на председателя на опозиционната партия ВМРО-ДПМНЕ Християн Мицковски, съгласно което процесът за „Кървавия четвъртък“ ще бъде на практика Нюрнбергски процес, съобщава македонското електронно издание МКД, цитирано от Агенция \"Фокус\".  „Сравнението на процедурите на съдебните служби на Северна Македония с Нюрнбергските процеси е неуместно. По този начин се омаловажават действията на нацистките престъпници. Отговорните хора в Северна Македония трябва да допринесат за преодоляване на разделението на обществото и за провеждане на конструктивен диалог за бъдещето на страната в посока на евроатлантическите интеграции. Освен това самите изявления за Нюрнбергските процеси са напълно неприемливи”, се казва в изявлението на германското посолство.  По-рано дипломатическата мисия на САЩ в страната също отправи остро съобщение към Мискоски, като подчерта, че реториката му е опасна.  Реакцията последва изявленията на лидера на ВМРО-ДПМНЕ в интервю за телевизия „Сител“.  От американската дипломатическа мисия в югозападната ни съседка публикуваха пост в социалните мрежи, в който предупредиха, че реториката на политическите лидери внася страх и разделение в страната, особено с изявления за събития като Нюрнбергските процеси, използвани в неправилен контекст.  „Реториката на политическите лидери провокира страх и разделения, особено когато те неправилно използват минали събития, като например процесите в Нюрнберг, за политически цели. Такъв език е опасен и не допринася за продуктивен диалог относно посоката, в която страната се движи. Много е важно лидерите да се включат в граждански диалог, който може да засили стабилността и просперитета на Северна Македония“, се казва в реакцията на посолството.  В интервю за телевизия „Сител“, коментирайки ареста на Митко Чавков преди произнасянето на присъдата на 27 април, Мицковски заяви: „Имам информация, че Митко Чавков е осъден на повече от 14 години. Очаквам, че общата присъда, която ще бъде обявена, ще бъде над 100 години за всички хора. Това ще бъде практически Нюрнбергски процес и нищо друго\".  ", "date": "2019.03.15", "title": "Берлин се разгневи на сравнението на Мицковски с Нюрнбергските процеси "}
{"url": "http://epicenter.bg/article/Nominiraha-shvedska-uchenichka-za-Nobelova-nagrada/177676/7/0", "text": "16-годишна шведска ученичка беше номинирана за Нобелова награда за мир. Грета Тюнберг стана известна с кампанията си за борба срещу промените в климата. Движението, основано от момичето, стана много популярно. Десетки хиляди излязоха на митинги в цяла Европа, за да я подкрепят. По-късно в петък в 100 държави по целия свят ще има демонстрации след нейни призиви. Поддръжниците й, много от които деца, искат политиците да се вслушат в думите на момичето за опасностите от глобалното затопляне. Трима депутати от Норвегия издигнаха кандидатурата на Грета за Нобелова награда. Ако спечели, тя би била най-младата носителка на престижното отличие.   Източник: Нова.тв", "date": "2019.03.15", "title": "Номинираха шведска ученичка за Нобелова награда"}
{"url": "http://epicenter.bg/article/Mariya-Zaharova--Kosovskite-vlasti-sa-otgovorni-za-naprezhenieto-v-severnata-chast-na-stranata-/177677/7/97", "text": "Нарастването на напрежението в северната част на Косово се дължи на действията на местните власти за затягане на изолацията на населените от сърби райони. Това подчерта на брифинг директорът на Департамента за информация и преса към Министерството на външните работи на Руската федерация Мария Захарова, предават TACC и Агенция \"Фокус\".  „Косовско-албанските власти засилват контрола по административната линия, като се позовават на необходимостта от премахване на незаконните доставки на стоки от Сърбия с цел заобикаляне на 100-процентните мита, наложени от Прищина през ноември 2018 г. Ситуацията с достъпа до определени ресурси за поддържане на нормалния живот, предимно на отделни продукти, се влошава. Прищина включи в списъка на издирваните лица редица изтъкнати фигури от сръбската общност. Засилва се и присъствието на Косовските сили за сигурност в близост до населените със сърби райони“, заяви Захарова.  „Заедно с ултимативната платформа на косовския парламент, приета на 7 март, която просто прави безсмислен по-нататъшен диалог между Белград и Прищина, както и неотдавнашният опит за установяване на контрол над сръбската част на металургичния комбинат „Трепча“, косовските власти не правят нищо повече от това да пристягат обръча, методично да оказват натиск на сърбите в провинцията и да ги сплашат с духа на етническото прочистване“, изрази увереност руският дипломат.  Официалният представител на Министерството на външните работи на Руската федерация призова европейските структури за човешки права и експерти в областта на правата на човека да привлекат вниманието към ситуацията. „Международните сили за Косово са задължени да изпълнят мандата на Съвета за сигурност на ООН и да предотвратят насилието срещу косовските сърби\", добави Захарова.  „Кризисната ситуация в северната част на Косово е резултат от дългогодишното отстъпление на Прищина пред външни куратори - САЩ и ЕС. Това обяснява прекомерните апетити на косовските албанци, тяхната непримирима линия в диалога с Белград. Радикалите в Прищина, които умишлено подкопават мира и сигурността в Косово, са източник на конфликти в Балканския регион като цяло\", предупреди още Захарова.  ", "date": "2019.03.15", "title": "Мария Захарова: Косовските власти са отговорни за напрежението в северната част на страната "}
{"url": "http://epicenter.bg/article/Strah-za-sigurnostta-i-v-Evropa-sled-atentatite-v-Nova-Zelandiya/177686/7/0", "text": "След атаките върху две джамии в Нова Зеландия с десетки убити нараства и страхът от екстремистки нападения в Европа, информира Ройтерс.   Причина за това стана стрелбата по мюлюсмани по време на петъчната молитва в новозеландския град Крайстчърч със 49 жертви.    В интернет се появиха видеозаписи, които нападателите очевидно са заснели сами и които предаваха атаката на живо онлайн. Паралелно с това бяха публикувани и ксенофобски текстове. Политици от цял свят осъдиха атаките.  Френският вътрешен министър обяви въвеждането на контрол около места с религиозно значение.    След многобройни запитвания Вътрешното министерство в Германия напомни, че повишаването на мерките за сигурност са в компетенциите на федералните провинции.  . Външният министър Хайко Маас заяви: „Когато хора биват убивани единствено заради религиозните си убеждения, това е атака срещу всички нас.“ Освен 49-те жертви в двете джамии още 20 души са тежко ранени, а общо 48 са пострадалите от огнестелни рани, между тях и деца.    Пред местни медии свидетел на атаката разказва, че нападателят е нахлул в джамията в Краъстчърч в момента, когато вярващите тъкмо били коленичили за молитва. Той носел шлем, бронежилетка и голямо оръжие: „Откри безразборен огън, стреляше по всички“.  На видеозаписите в социалните мрежи, чиято автентичност още не е потвърдена, се виждат скупчени на земята хора. Те вероятно са мъртви или ранени. Предполага се, че филмът е заснет с камера, която нападателят е бил прикрепил към главата си. Към него се разпространява текст с призив за „нападение над нашествениците“ и расистки изявления спрямо мигранти.  Мюсюлманите са около един процент от населението в Нова Зеландия. Крайстчърч наброява близо 400 000 жители, а общността от мюсюлмани е малобройна. Към нея спадат и студентите от чужбина.  Докато правителствата от страни в Азия и Близкия Изток се опитваха да разберат дали техни сънародници не са сред жертвите, се появиха и критики към медиите и политиците. Външният министър на Турция написа в Туитър, че атентатът е резултат от растящата омраза срещу мюсюлманите. „Не само извършителите са виновни за това гнусно дело, но и политици и медии, които подклаждат илямофобия и омраза на Запад“, коментира Мевлют Чавушоглу.  Ройтерс обръща внимание на любопитен факт:    Сега обаче страната е обявила последна степен на сигурност, а въоръжени служители на реда са в джамиите в цялата страна. ", "date": "2019.03.15", "title": "Страх за сигурността и в Европа след атентатите в Нова Зеландия"}
{"url": "http://epicenter.bg/article/Obshto-211-godini-zatvor-za-obvinyaemite-za--karvaviya-chetvartak--v-makedonskiya-parlament-/177687/7/51", "text": "Шестнадесетте обвиняеми за щурма на македонския парламент от 27 април 2017 г. бяха осъдени на общо 211 г. затвор, предава скопската телевизия „Телма“, цитирана от Агенция \"Фокус\".  Митко Чавков, бивш директор на Бюрото за обществена сигурност, получи присъда от 18 години лишаване от свобода. Освен Игор Дурловски, който бе оправдан от съда, всички останали подсъдими получиха тежки присъди. Митко Пешов е осъден на 15 години, Душко Лазаров - 15 години, Горан Гошевски Леви - 15 години, Оливер Поповски - 13 години, Оливер Радулов - 10 години, Мумир Пепич - 15 години, Абдулфетах Алими - 7 години, Младен Додевски - 12 години, Яне Ченто - 15 години, Горанчо Ангеловски - 12 години, Игор Юг - 12 години, Влатко Трайковски - 15 години, Уилям Михайловски - 14 години, Никола Митревски- Кольо - 15 години, Александър Василевски-Нинджа 8 години.  Прокуратурата предложи удължаване на мярката за задържане на затворниците Митко Чавков, Чне Ченто, Игор Юг, Младен Додевски и Влатко Трайковски, защото има опасност от бягството им. За останалите, за които е постановена присъда за лишаване от свобода, е постановено задържане, за да се определи валидността на присъдата.  Процесът започна през август миналата година и е един от най-големите в най-новата македонска история. Първоначално обвиняемите бяха 33-ма, които бяха съдени за щурма в парламента и нападенията срещу депутатите на сегашното мнозинство. Но след като беше приет Законът за амнистия, 15 души бяха помилвани.  Прокуратурата изтъкна петима организатори на събитията от 27 април: Никола Груевски, Трайко Веляноски, Миле Янакиески, Спиро Ристовски и Никола Бошовски, обвинени в извършването на престъпление „терористична заплаха за конституционния ред и сигурност\".  ", "date": "2019.03.15", "title": "Общо 211 години затвор за обвиняемите за „кървавия четвъртък“ в македонския парламент "}
{"url": "http://epicenter.bg/article/ES-dobavi-8-rusnatsi-kam-spisaka-sas-sanktsii/177692/7/0", "text": "Съветът на ЕС добави 8 руски длъжностни лица към списъка със санкциите заради действия, застрашаващи териториалната цялост, суверенитета и независимостта на Украйна, съобщиха информационните агенции.   Мерките са приети в отговор на ескалацията на напрежението в Керченския проток и Азовско море и нарушаването на международното право от страна на Русия. Санкционираните служители включват ръководителя и заместник-ръководителя на дирекцията за границите на руската Федерална служба за сигурност за Крим и Севастопол Сергей Станкевич и Андрей Шеин.   Добавени са още трима командири на руски патрулни лодки и кораби, които са участвали активно в действия за предотвратяване достъпа на украински кораби  до тяхното крайбрежие на Азовско море, двама ръководители на службите на руски контролни пунктове и един руски командир на въоръжените сили, отговорен за  военни сили в региона, включително за незаконното анексираните Крим и  Севастопол.  Освен това Съветът удължи срока на действие на ограничителните мерки с още 6 месеца - до 15 септември. Съветът заличи един починал от списъка - лидерът на ДНР Александър Захарченко. Мерките вече се  прилагат  към общо 170 лица и 44 образувания. Те се състоят от забрана за пътуване и замразяване на активи. На оператори от ЕС също е забранено предоставянето на финансови средства на лица и образувания от списъка.", "date": "2019.03.15", "title": "ЕС добави 8 руснаци към списъка със санкции"}
{"url": "http://epicenter.bg/article/Rapar-shte-dokazva--che-Zemyata-e-ploska/177694/7/0", "text": "Известен рапър от Атланта иска да лети в Космоса, за да докаже, че Земята била плоска, съобщава популярен сайт за паранормални явления, пише Блиц.  Боби Рей Симънс, който в САЩ бил по-известен като B.o.B, вярва, че учените ни баламосват, като се опитвали да ни убедят, че светът, в който живеем, е обло кълбо. Той е убеден, че Земята е плоска и за да го докаже, поискал да лети в Космоса. Феновете му, както и всички почитатели на конспиративните теории са възмутени, защото НАСА не му давала никакъв шанс.  Учените от космическата агенция не искали да си сътрудничат с певеца-авантюрист и това е разбираемо, защото десетки космонавти вече са летели над Земята и те са потвърдили, че формата ѝ е кръгла. В това може да се убеди и всеки човек, който има Интернет – достатъчно е да види кадрите от Международната космическа станция, пише изданието.  Т.нар. плоскоземно общество е като секта, чийто основател е британският изобретател Самуел Руботем, който през 19 век правел експерименти, доказващи, че Земята е плоска. Дали от простотия или пък от сляпа вяра, се оказа, че сектата има най-много последователи в България - всеки десети у нас смята, че Земята е плоска.", "date": "2019.03.15", "title": "Рапър ще доказва, че Земята е плоска"}
{"url": "http://epicenter.bg/article/Veber--Orban-tryabva-da-napravi-poveche--za-da-ne-bade-izklyuchen-ot-ENP/177698/7/0", "text": "Унгарският премиер Виктор Орбан трябва да направи повече, за да не бъде изключена неговата партия ФИДЕС от политическото си  семейство - Европейската народна партия.  Това заявява в публикувани днес откъси  от интервю пред списание „Шпигел“ председателят на групата на ЕНП в Европарламента Манфред Вебер, предаде БТА. „Ако Виктор Орбан не успее да създаде доверие през следващите дни сред партиите от ЕНП и критиците си, тогава нещата стават сложни“,  посочва Вебер. Свалянето на билбордовете „е начало, но само толкова“, каза той. Той има предвид решението на Орбан да премахне плакатите с послание,  че председателят на Европейската комисия Жан-Клод Юнкер и американският финансист от унгарски произход Джордж Сорос заговорничат да наводнят Европа с нелегални мигранти от мюсюлманските страни. Припомняме, че на 20 март ще бъде гласуването сред партиите от ЕНП, които ще решат дали ФИДЕС остава в редиците им. След заплахата от изключване Вебер и Орбан имаха среща, която не постигна конкретни резултати. Впоследствие унгарският премиер се извини на партиите, поискали изключването му, но не за политиката си, а за езика си.    Гласуването на 20 март ще бъде тайно, съобщава още „Шпигел“.  13 партии поискаха суспендирането на членството на ФИДЕС. Дали на заседанието ще има мнозинство засега е трудно да се прогнозира, но не е изключено, пише изданието. ", "date": "2019.03.15", "title": "Манфред Вебер: Орбан трябва да направи повече, за да не бъде изключен от ЕНП"}
{"url": "http://epicenter.bg/article/Sluzhitelka-na-Google-razbi-svetovniya-rekord-za-izchislenie-na-chisloto--pi-/177700/7/0", "text": "Служителката на Google Ема Харуко Ивао изчисли стойността на числото \"пи\" до 31 трлн. знака след десетичната точка, съобщава БГНЕС. Преди това бяха известни само 22 трлн. цифри на въпросното число.   От днес човечеството знае повече. Ивао е използвала една от услугите на Google. За изчисленията са били необходими 20 терабайта памет, 25 виртуални машини и 121 дни.     Числото \"пи\" е съотношението на диаметъра на окръжността и нейната дължина. Първите няколко символа - 3,142 - са известни на всички, но числото \"пи\" е безкрайно, а последователността на цифрите е абсолютно непредсказуема. Числото \"пи\" се използва в много точни науки, областта на инженерството и строителство на суперкомпютри. С него може да се изчисли диапазона на вълна, дължината на окръжност и обема на цилиндрични форми. Изчисляването на числото \"пи\" е много популярна задача за математиците.   Ивао е била увлечена от това число, още когато е била дете. Математичката се надява, че ще успее да подобри и собствения си рекорд.   През 2010 г. Никълъс Сзе изчисли, че двайсетквадрилионната цифра след десетичния разделител ще бъде нула. Той използва облачната услуга на Yahoo!, тъй като на обикновен компютър това изчисление ще отнеме 500 години.", "date": "2019.03.15", "title": "Служителка на Google разби световния рекорд за изчисление на числото „пи“"}
{"url": "http://epicenter.bg/article/Viktor-Orban--Ungartsite-iskat-novi-lideri-i-nov-start-na-Evropa-sled-izborite-/177701/7/0", "text": "Премиерът на Унгария Виктор Орбан заяви днес, че неговият народ желае след евроизборите Европа да има нови лидери и \"нов старт\", за да бъде предотвратен упадъкът на континента, предадоха Асошиейтед прес и Ройтерс, цитирани от БТА.  По думите му трябва да бъде сложен край на \"кошмара Съединени щати на Европа\", така че Европа отново да принадлежи на европейците.  Орбан каза, че е горд със заслугата на Унгария за възпирането на \"нашествието на мигранти\" през 2015 г. Той подчерта, че без християнската култура \"в Европа няма да има свободен живот\".  Изявлението на унгарския премиер бе направено дни преди Европейската народна партия (ЕНП) да обсъди евентуалното замразяване на членството на Орбановата партия ФИДЕС или нейното изключване от групата.  Някои представители на десноцентристката ЕНП твърдят, че със своята реторика срещу мигрантите и ЕС, както и с авторитарното си управление Орбан се отклонява от християндемократическите ценности.  ", "date": "2019.03.15", "title": "Виктор Орбан: Унгарците искат нови лидери и нов старт на Европа след изборите "}
{"url": "http://epicenter.bg/article/Srabska-muzika-i-imena-na-balgarski-i-srabski-po-orazhiyata-na-terorista-ot-Nova-Zelandiya--VIDEO-/177703/7/0", "text": "Терористът, който стреля в две джамии в Нова Зеландия, е носел камера на главата си и е излъчвал на живо в интернет действията си. На кадрите се вижда как се подготвя, качва се в колата си и тръгва към целите си. На седалката до шофьорската има оръжия. На видеото, което се разпространява, се чува, че в колата звучи сръбска музика, предаде Нова тв.  Когато стига до едната джамия, той взима оръжието си, влиза и започва да стреля. След малко се връща до колата си, сменя оръжията и отново тръгва към джамията. Малко по-късно във видеото се вижда как мъжът стреля по спряла кола и друга сграда.  Български имена са изписани на оръжията на терориста от Крайстчърч. На снимки в новозеландската и австралийска преса се вижда, че цялата екипировка на нападателя е покрита с имена на сражения между християни и мюсюлмани и исторически личности, водили тези битки. Личат поне три български имена. Това на царския син Фружин, който заедно с братовчед си Константин повежда въстание срещу османските турци в началото на 15 век. Другото българско име е Битката при Булаир от Балканската война. Изписан е и проходът Шипка, само че на английски, както и годините на Руско-турската война.  Върху оръжията на Брентън Тарант има и множество надписи на сръбски език. В негов туит се виждат и няколко пълнителя на автоматично оръжие, на които са написани имена на терористи или на ключови битки от Руско-турската и Балканската война. Единият от тях гласи \"битка при Булаир 1913\". Върху част от оръжията има надписи и на немски език.  По последни данни при терористичната атака са убити най-малко 49 души, а други 40 са ранени. Тарант около врата е носил и нацисткия символ \"Черно слънце\". Върху пълнителите има надписи за сръбския княз Стефан Лазар, който загива при битката с турците на Косово поле през 1389г. Има и надпис за битката при Виена от 1683 година, когато градът е под османска обсада. Тогава се слага край и на османските завоевания в Европа.  Брентън Тарант е на 28 години, родом от Австралия. Преди да открие стрелбата в джамия в новозеландския град Крайстчърч, Тарант публикува свой манифест в Twitter. Неговото заглавие е \"Великата замяна\" и представлява 37 страници, в които стрелецът обяснява мотивите си. Той се определя като обикновен бял мъж от Австралия от бедно семейство от работническата класа.  \"Аз имах обикновено детство, без сериозни проблеми,\" пише той, след което допълва, че няма университетско образование, поради липса на интерес към подобни неща.  \"Много от хората, които бяха директно ударени сигурно са имигранти, сигурно дори са бежанци в Нова Зеландия. Но те избраха нашата страна за свой дом и тя е техният дом. Те са едни от нас. Насилникът не е един от нас. Той е човекът, който няма място в Нова Зеландия”, каза министър-председателят на Нова Зеландия Джасинда Ардърн.  Тарант обяснява мотивите си за атаката по следния начин: \"Най-вече искам да покажа на нашествениците, че нашите земи никога няма да са техни, че нашите отечества са си наши, докато там живее бял човек. Те никога няма да превземат земите ни и няма да ни изместят!\"  Тарант пише също: \"Това е терористична атака. Но аз смятам, че е партизанска акция срещу окупаторска сила... Аз съм просто един обикновен бял мъж, решил да изяви позиция.\"  В манифеста му е споменато и използването на огнестрелни оръжия. Атентаторът иска да провокира още по-ожесточен дебат в САЩ относно правата за притежание на оръжие. Той изказва надежда страната да бъде обхваната от гражданска война, която да доведе до нейния \"разпад\". Тарант пише, че е сподвижник на Тръмп, за когото мисли, че е \"символ на възродената идентичност на бялата раса и нейната обща цел.  Веднага след атаките във всички училища в града бяха активирани планирани блокади. Няколко часа по-късно мярката беше отменена.  Във връзка с терористичния акт в Крайстчърч, Нова Зеландия, Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби.  По информация на българското посолство в Австралия, акредитирано и за Нова Зеландия, няма данни за пострадали български граждани при терористичния акт.  При съмнения за засегнати близки, информация може да бъде получена на горещата телефонна линия на новозеландската полиция +64-0800-115-019. При нужда от съдействие, българските граждани, пребиваващи краткосрочно или дългосрочно в Нова Зеландия, могат да се обръщат към посолството на България в Австралия на следните телефони:   +612 62869700 и +614 38 005 187 (дежурен телефон в извънработно време).  Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\":  +359 2 948 24 04; +359 2 971 38 56 или на имейл:   ", "date": "2019.03.15", "title": "Сръбска музика и имена на български и сръбски по оръжията на терориста от Нова Зеландия (ВИДЕО)"}
{"url": "http://epicenter.bg/article/Uchenitsi-ot-tsyal-svyat-podkrepiha-Greta-Tunberg-sreshtu-klimatichnite-promeni--VIDEO--/177704/7/0", "text": "Ученици от цял свят излязоха на масови протести срещу бездействието на политиците пред климатичните промени, предаде бТВ.  Инициативата \"Петъци за бъдеще\" беше подкрепена в повече от 100 държави.  От Белгия до Индия стотици хиляди ученици пропуснаха училище днес, за да дадат урок на политиците.  Младежите искат незабавни действия на световните лидери срещу промените в климата, които застрашават живота на планетата.  Инициаторът на ученическото движение – 16-годишната шведка Грета Тунберг вече е сред номинираните за Нобелова награда.  ", "date": "2019.03.15", "title": "Ученици от цял свят подкрепиха Грета Тунберг срещу климатичните промени (ВИДЕО) "}
{"url": "http://epicenter.bg/article/Zapochvat-dnite-na-portugalskiya-ezik-i-kultura----Portugalski-pateki-v-Bibliotekata-na-Sofiya-/177669/6/0", "text": "Португалският езиков и културен институт „Камойнш София“ и Столична библиотека през месец март организират дни на португалския език и култура    На   Библиотеката на София ви кани на пътуванесред португалските пейзажичрез фотографската изложба   с автор проф. д-р Марин Паунов, който е познавач и почитател на португалската култура. Изложбата в галерия „София“ ще даде възможност на българската публика да пътува (поне духом) из различни региони на тази прекрасна градина на морския бряг и може да бъде разгледана от 18 март до 1 април 2019 г.   Столична библиотека ви предлага да отидете  , където ще бъдат представени три филма, два от които са шедьоври на „бащата“ на португалското кино – Маноел де Оливейра: Всички събития са с вход свободен!", "date": "2019.03.15", "title": "Започват дните на португалския език и култура - „Португалски пътеки в Библиотеката на София“"}
{"url": "http://epicenter.bg/article/Redyat-izlozhba-na-Yan-Fabar-v-Sofiya/177702/6/0", "text": "\"Онова, което има голямо значение в процеса на придобиване на знания, не е само да учиш, но и да оставиш знанието да те събуди. Умът е активност, а не склад!“  Думите на френския натуралист и ентомолог Жан-Анри Фабър (1823-1915) определят най-точно механизма, по който функционира надареният с многобройни и разностранни таланти мозък на ексцентричния белгийски артист Ян Фабър, чиято изложба \"Не може да се избяга от изкуството“ се открива на 22 март в столичния \"Софийски арсенал – Музей за съвременно изкуство“, пише сайтът atrakcia.bg. По покана на директора на музея Надежда Джакова от Белгия пристига топ кураторът Йонна де Вос, която работи в партньорство с Фабър по няколко много успешни изложби в Италия, Франция и Белгия. Специалистите определят Ян Фабър като \"един от най-значимите визуални артисти“ и припомнят, че той е първият художник, поканен през 2008 да реализира голяма самостоятелна изложба в музея Лувър приживе. И тогава склонният към провокации и игра с публиката артист не изневерява на стила си и организира истински лабиринт, в който посетителите се ориентират, благодарение на интуицията и способността си да следват вътрешния си глас.  Изложбата \"Не може да се избяга от изкуството“ в \"Софийски арсенал – Музей за съвременно изкуство“ е комбинация от разностранните таланти на прочутия белгиец, който използва различни артистични посредници - пърформанс-филм, рисунки, фотографии и скулптури. Запазеният му знак – провокативни въпроси, свързани с идентичността на артиста и смисъла на изкуството се прокрадва във всяка една от творбите му.  Автобиографичното и \"изчезването чрез множество появявания“ са в основата на изложбата, в която за първи път са включени и творби, загатващи за мащабната изложба и пърформанс в парижкия Лувър.  Движещ се винаги по ръба на острието на бръснача, Ян Фабър често припомня, че ако не е бил артист е щял да стане престъпник и изкуството съвсем буквално го спасява от тази злощастна съдба. Именно затова пърформансът \"Изкуството ме предпази от затвора (Почит към Жак Месрин)“ е представен като автопортрет, но не на Фабър като индивид, а на Фабър-художника в неговото желание да избяга от една единствена идентичност. \"Ян Фабър е творец и човек с хиляди лица, който съчетава противоположностите. Пърформансът-филм се базира на улични акции, изпълнени от автора в началото на 1980-те в почит на Жак Месрин - френски гангстер, издирван дълго време  като “обществен враг номер едно” във Франция“, коментира кураторът на проекта Йоанна де Вос. Тя припомня, че по време на изложбата \"Ангелът на метаморфозата“ в Лувър-а Ян Фабър създава последващ пърформанс, който се движи в рамките на продължила четири часа гонитба, в стил котка и мишка, с пресата и посетителите в т. нар. \"най -голям, най-скъп и най-охраняван затвор във Франция: Лувър.“ Не е изненада, че в пърформанса-филм, който ще се покаже в София,  забавните и игрови аспекти са свързани с известни куратори и критици, към които художникът подхожда иронично.  \"В живота ми винаги съм имал два избора: да стана добър художник или да стана добър гангстер“. Многобройните лица на Фабър и метаморфозата са съществени теми в цялата експозиция. Фабър ще продължава да сменя маските, появявайки се и изчезвайки до изтощение. Той побягва към смъртта в краката на Нике от Самотраки, продупчен от същия брой куршуми както Жак Месрин близо до Порт дьо Клинанкур в Париж. Изтощен и изпотен, Фабър си проправя път през любопитната публика и мраморните статуи – тихите хранители на Лувър.  Мисълта за бягство винаги е била важна за Ян Фабър. Той винаги се чувства като беглец и заявява: “Невъзможно е да ме \"заключите“ в рамка, да ме поставяте в една категория - като театрален художник, или визуален артист, или литератор. Аз съм един човек-движение.“  Поредицата рисунки \"Бягството на художника“ е шаблонна карта за идентичности, предложения за изчезване. На всеки автопортрет Ян Фабър носи отличително колие, най-често включващо религиозен символ. Средствата, които избира, за да изрази себе си, са просто кожи,  носители на невъзможни за разбиране идеи и намерения.    Две скулптури на бог Янус, представляващи автопортрети на Фабър, са озаглавени \"Почит към Жак Месрин“. Янус –римският бог на промените, на тези които влизат и тези които се връщат – играе важна роля в творчеството на Ян Фабър. Тези две творби, изпълнени във восък, показват острата захапка на артиста - етическа и естетическа в историята на изкуството.  С вече 40-годишна кариера, Ян Фабър (роден през 1958 в Антверпен) е считан за една от най-иновативните фигури на международната артистична сцена. Като визуален художник и автор той създава наситена личностна атмосфера, следвайки свои собствени правила, закони, образи, символи и мотиви. Метаморфозата и постоянното взаимодействие животно-човек, човек-животно са ключови концепции във визуалния канон на Фабър. Той изследва начините за включване на човешкото тяло в това проучване. Неговите пърформанси и акции от 1976 до днес са определящи за творческия му път. Визуалният език на Ян Фабър съществува в един идиосинкретичен свят, населен от тела, които определят естественото съществуване чрез постоянно балансиране по тънката линия, разделяща живота от смъртта. Повлиян е от изследванията на ентимолога Жан-Анри Фабър (1823-1915) и т. нар. \"баща на социобиологията“ Е.О.Уилсън (р. 1929).   Неговата духовна и физическа вселена  разгръща в литературните му текстове неговите ноктюрни записки или т. нар. \"Нощни дневници“.  Фабър е първият жив творец с огромна изложба в Лувър - \"Ангелът на метаморфозата“ (2008).  Ключови самостоятелни изложби: \"Хомо Фабер“  (Кралски музей за изящни изкуства (KMSKA), 2006), \"Hortus/Corpus“ (Музей Крьолер-Мюлер, Отерло, 2011); \"Действия и изпълнения (1976-2013)“ в MAXXI, Рим, 2013; Музея на съвременното изкуство (MHKA), Антверпен, 2015; Музея за съвременно изкуство (MAC), Лион, 2016; Музея Леополд, Виена, 2017; Андалуския център за съвременно изкуство, Севиля, 2018.   С ансамбъла \"Режимно време“ (1977-1992) пътува до Музея на история на изкуството във Виена (Kunsthistorisches Museum) (2011), Музея на съвременното изкуство (Musée d’Art Moderne) в Сент Етиен  (2012), Музея на изкуството в Бусан (2013) и още много други.  В Ермитажа в Санкт Петербург представя проекта \"Ян Фабър. Рицарят на отчаянието/Войн на красотата“ (2016-2017). През 2016 е поканен да представи \"Духовни пазители“  на три исторически места във Флоренция: Белведере, Палацо Векио и Пиаца делла Синьора. Най-скорошната му самостоятелна изложба в Италия, \"Скулптури от стъкло и кости, 1977-2017’,  е паралелно събитие в програмата на 57-то издание на Венецианското биенале (2017). ", "date": "2019.03.15", "title": "Редят изложба на Ян Фабър в София"}
{"url": "http://epicenter.bg/article/The-American-Conservative--Zapadat-tryabva-da-se-nauchi-da-zhivee-s-Asad-/177675/11/33", "text": "За известно време държавният глава на Сирия Башар Асад беше смятан за „бита карта“,  . Сега Западът трябва да се научи да живее с него, коментира Дейниъл Депетрис в статия за американското изолационистко списание The American Conservative, цитирана от Агенция \"Фокус\".  Изглежда, че Башар Асад, палачът от Дамаск, е планирал собственото си бягство от страната. Преди руският президент Владимир Путин да изпрати военните си в страната, сирийският диктатор живееше всеки ден като в обсада. Десетки хиляди сирийски войници бяха изоставени. Алевитите, които формираха гръбнака на неговия офицерски корпус, успяваха да гасят един по един пожарите, които избухваха в различни части на страната.   Преобладаващото настроение по онова време бе най-добре изразено от бившия външен министър на Саудитска Арабия Адел ал-Джубейр: Асад може да избере лесния или трудния начин, но във всеки случай ще падне от власт.  Обаче това не се случи.   Асад не само оцеля, но и спечели победа над враговете.  Разбира се, сега Сирия е в руини, стотици хиляди хора са загинали, цели градове са превърнати в пепел, половината от населението на страната е напуснало домовете си, а дълговете на държавата достигат до 400 милиарда долара.   - ако не бяха помогнали двамата му основни съюзници, главата му най-вероятно щеше да бъде набучена на копие.  Що се отнася до правителствата на европейските и арабските страни, които са заложили на поражението на Асад, оцеляването му представлява съвсем нов набор от проблеми за тях.   Колкото и да е неприятно, трябва да признаем, че Асад спечели победата в гражданската война.  Официалната политика на Европейския съюз и Лигата на арабските държави остава същата - Асад ще продължи да бъде парий и ще бъде третиран като такъв, докато не влезе в преговори с политическите си врагове и не започне да си сътрудничи за съставянето на нова конституция.  Въпреки че позицията на Лигата на арабските държави не е толкова недвусмислена, вероятността за възстановяване на членството на Сирия в тази организация остава малко вероятна.   и да блокира процеса на пълна политическа нормализация.  Някои правителства обаче изразяват загриженост относно настоящите политики. Обединените арабски емирства, страна, която често върви в крак със Саудитска Арабия, отново отвори своето посолство в Дамаск. Ануар Гаргаш, министър на външните работи, миналата седмица заяви, че  . По-добре е да се опитаме да накараме Асад да се върне под сянката на арабска палатка, отколкото да позволим на Техеран да се укрепи в самото сърце на този регион, подчерта Гаргаш.  Това е чисто прагматична позиция и тя намира разбиране в други арабски столици.  , които бяха блокирани по време на войната.   Великобритания, Франция и Германия досега отказват да променят политиката на ЕС към Сирия и възприемат каквото и да е облекчаване на санкциите, контрола върху износа и политическата изолация като неприемливи в моралния смисъл на капитулация пред военнопрестъпник.  „Геополитическата ситуация не е толкова благоприятна за нас, за да развържем нашите чекови книжки. Това е средство за натиск и ние не можем просто да изоставим единствения лост, с който разполагаме”, обяснява европейски дипломат, пожелал анонимност.   която включва организиране на процес на политически преход и провеждане на избори под международен контрол.  Но има и държави на европейския континент, които смятат, че резолюцията е мъртва.   отколкото за упражняването на натиск върху Асад с допълнителни санкции. Правителството на популистката коалиция в Рим свързва с Асад възможността за решаване на проблема с бежанците, въпреки че той е считан за основен отговорен за създаването на самия проблем.  Британците и французите вероятно се ужасяват от мисълта за нормализиране на отношенията с Асад, особено след като години наред го призоваваха да напусне поста си. Въпреки това, нито едно от гореизброените не променя начина, по който войната върви и къде сме сега.   Сегашният режим в Сирия, разбира се, би бил щастлив от възможността за потичане на парите на Запада, но също така е готов да изчака решение дали ще бъде необходима реформа в правителството, преди парите да започнат да влизат в страната.  Когато се отприщи гражданската война и сирийските военни започнаха да използват тежка артилерия, опитвайки се по този начин да подчинят градове и села,  . Въпреки това, Асад победи въоръжените си опоненти, а онези страни, които считат, че падането на Дамаск е било лесна задача, сега са изправени пред необходимостта да работят с един тиранин, който, според тях, трябва да седи на съдебната скамейка в Хага и да отговаря за своите престъпления.  ", "date": "2019.03.15", "title": "The American Conservative: Западът трябва да се научи да живее с Асад "}
{"url": "http://epicenter.bg/article/Koy-e-Fruzhin--chieto-ime-se-poyavi-na-orazhieto-na-atentatora-ot-Nova-Zelandiya-/177717/11/61", "text": "  Името на Фружин, синът на цар Иван Шишман (1371-1395), не е съвсем непознато. Помним го още от училище с т. нар. въстание на Константин и Фружин, приемано за първото след падането на България под османска власт. С напусналия ни без време проф. Иван Тютюнджиев се постарахме да внесем яснота около края на средновековна България, като отделихме място и на Фружин. В тази посока работи и проф. Николай Овчаров, който през 2013 г. осъществи кратко, но много важно теренно проучване във Фружиновата „столица в изгнание“ – градчето Липова в Банат, дн. Румъния.  Тогавашният депутат на българската общност в румънския парламент, покойният Николай Миркович прие присърце идеята на проф. Овчаров за археологически разкопки, която, уви, остана да чака своята реализация. Интересни наблюдения за личността на Фружин предложи и доц. Петър Николов-Зиков. Не на последно място, музикантите от групата „Исихия“ създадоха прекрасна песен за „цар Фружин“, която е добре да звучи в родния ефир, а не само в YouTube (до сега има 121 293 гледания)…  Фружин е син на Иван Шишман, най-вероятно от извънбрачна връзка. След падането на Никопол и гибелта на търновския цар (3 юни 1395 г.) намира убежище в Унгария – в двора на крал Сигизмунд, бъдещ император на „Свещената Римска империя на германците“, през 1403-1406 г. се споменава „Шишман“. Няма съмнение, че това е Фружин, който е използвал името на своя баща като фамилно. Собственото му име е донякъде странно и е най-вероятно да идва от „фръз“/„фруз“ („франк“/„французин“), както при „Куман“, „Русин“ и други подобни имена. Освен че не е типично, то може би отразява някоя любовна „авантюра“ на цар Иван Шишман с „дама“ от западен произход…  Фружин заедно със своя първи братовчед, видинският цар Константин (1397-1422) воюва с османците през 1408-1411, а вероятно и през 1413 г. „Господарят на Загора“ (Търновско царство) действа главно в източните български земи, където явно е имал привърженици, като е признавал старшинството на Константин. След смъртта на видинския цар през 1422 г. Фружин е отново в Унгария и вече е наследник на българския престол, тъй като Константин е нямал деца. Спечелил си славата на борец срещу османската експанзия, през 1425 г. Фружин взема участие в похода на влашкия войвода Дан II и трансилванския войвода Пипо Спано (италианец по произход) срещу Дръстър (Силистра). Неслучайно през същата година крал Сигизмунд дарява на Фружин имението Липа (дн. Липова) заради участието му в „… твърде тежки и успешни походи против турците, в които излагал себе си на смърт…“  През 1426 г. Дан II, Пипо Спано и „господарят на Загора“ освобождават Видин, но не са в състояние да задържат града. Десет години по-късно император Сигизмунд поверява на Фружин отговорна дипломатическа мисия в Албания. С подкрепата на република Дубровник българският принц осъществява мисията, водейки със себе си обратно в Унгария албански пратеници (1435 г.). През 1443-1444 г. Фружин взема участие в кръстоносните походи на полско-унгарския крал Владислав ІІІ Ягело (Варненчик) и регента на Унгария Янош Хуняди срещу османската държава. За да въоръжи добре хората си, предвид предстоящата война, на 6 септември 1444 г. Фружин продава едно свое имение.  Уви, т. нар. „дълъг поход“ завършва катастрофално с битката при Варна на 10 ноември 1444 г. Младият крал загива в боя, но опитният Хуняди успява да се изтегли във Влахия. За пореден път царският син е трябвало да се примири с нерадостната съдба на България. От друга страна обаче, Фружин надали е бил съгласен претенциите на Янош Хуняди да получи „кралството България“ за себе си. И надали е случайно, че регентът на Унгария прехвърля вината за неуспеха на кръстоносния поход на „някои български князе“, най-видният от които несъмнено е Фружин. Доскоро „историята“ на Фружин стигаше до едно сведение, че е починал в Брашов (днес в Румъния) в тогавашна Унгария през 1460 г.  След публикуването на един османо-турски регистър на Видинския санджак от 1454-1455 г. нещата около Фружин се промениха. Както се оказа, в този официален документ на султанската канцелария присъства „княз Фрузин“ със синовете си Стоян, Стойко и Станислав! Някои изследователи приемат, че има съвпадение на имена и че е невъзможно посоченият „княз“ да е идентичен със заклетия противник на османската държава. И все пак, писменото свидетелство в съвременен на Фружин паметник звучи напълно правдоподобно. При това, както беше отбелязано от проф. Вера Мутафчиева, изписаната с арабски букви титла е именно „княз“, а не познатата и от други паметници „кнез“ (кмет), носена от местни първенци.  Възможно ли е Иван-Шишмановият син да е потърсил компромис със завоевателя и може ли подобно поведение да се окачествява като измяна? Стана дума, че отношенията между Фружин и всесилния регент на унгарската корона Янош Хуняди не са били добри. Както изглежда, след 1444 г. българският принц, вече над 60-годишен, изпада в немилост. Това принуждава Фружин да се завърне в България, надявайки се на по-добри времена… Той получава неголяма част от старите си владения в района на крепостите Свърлиг и Пирот, ползвайки се с някаква, макар и крайно ограничена автономия. В споменатите две крепости е имало турски гарнизони, а локалната „столица“ на Фружин е била крепостта Темско до днешното село Темац и известния Темски манастир.  Тези важни за нашата история места днес, за съжаление, са в пределите на Сърбия, но едва на стотина километра от София. Темският манастир е посещаван от български поклонници, но надали сръбските екскурзоводи им казват и две думи за Фружин… Така или иначе, „примирието“ на потенциалния български цар с османците явно не продължило дълго. Ако сведението за неговата смърт в Брашов през 1460 г. е достоверно, Иван-Шишмановият син отново е потърсил убежище в Унгарското кралство. През далечното XV столетие Фружин е бил популярна личност. Тогавашните българи са знаели за своя владетел, чакали са да разкъса робските вериги и „… бащин Търновград да вземе…“, както се пее в етно-рок баладата на „Исихия“. В крайна сметка, текстът на Боянския поменик на български царе и царици завършва с „Помени Господи, Фружина царя…“  Фружин е имал голямо семейство. Освен посочените му трима синове, той е имал и още един – Шишман. Най-вероятно унгарските Шишмановци са потомци на този Фружинов син. През 1454-1463 г., докато Фружин е бил още в Темско, в унгарски документи срещаме братята Михул (Михаил) и Ищван (Стефан) Бозяши, „синове на Шишман“. В грамота от 1464 г. заедно с името на Ищван е споменат и трети брат – Сандрин (Александър) Шишман, кръстен така най-вероятно в чест на своя прадядо цар Иван Александър. Въпросният Сандрин е бил комендант на стратегическата крепост Северин (дн. Турну Северин), което свидетелства както за доверието към него, така и за значимото присъствие на българи по онези места.  Филип Шишман е син на Сандрин, като е известно само името му. През ХVІ век се споменават Ищван, Радослав, Владислав и Ференц, всички с фамилното име „Шишман“. Непременно трябва да се отбележи, че Ференц Шишман загива през 1550 г. като командир на конен отряд при унгарските опити за отвоюване на превзетата от турците крепост Липа – някогашната „столица в изгнание“ на неговия прадядо Фружин. През втората половина на ХVІ столетие в областта на Темешвар (дн. Тимишоара, Румъния) се споменава името на Дюрма Шишман, най-вероятно син на Ференц.  Унгарските Шишмановци са интересна и важна илюстрация за съдбата на българската аристокрация през първите векове на робството. Трябва да бъде поставен и основателният въпрос за потеклото на водачите на Първото и Второто Търновско въстание (съответно през 1598 и 1686 г.), известни под имената Шишман ІІІ и Ростислав Страцимирович. Те най-често са смятани за мними потомци на българската царска династия. Трайното присъствие на потомци на „Фружин Асен“ в съседните на поробеното Отечество области на север от Дунав през ХV-ХVІ век подсказва, че е напълно възможно в събитията да са участвали не „мними“, а действителни наследници на българската царска корона.  ", "date": "2019.03.15", "title": "Кой е Фружин, чието име се появи на оръжието на атентатора от Нова Зеландия "}
{"url": "http://epicenter.bg/article/Donchev--Do-kraya-na-godinata-obshtestvenite-porachki-shte-se-vazlagat-iztsyalo-elektronno/177639/4/0", "text": "До края на годината процесът по възлагане на обществени поръчки ще бъде изцяло електронен. Опитите за изкривяване на цената или на други елементи ще бъдат невъзможни. Това заяви вицепремиерът Томислав Дончев на форум в София, посветен на европейската солидарност в инвестиционната политика, предаде Канал 3.   Той коментира, че през следващия програмен период основен приоритет трябва да бъде повишаването на добавената стойност в българската икономика.   \"Ние сме започнали програмирането за новия период преди средата на миналата година. Пътища. Железници, воден сектор, социална инфраструктура, общински сектор. Повишаване на добавената стойност на икономиката, дигитализация, внедряване на високи технологии\", добави към приоритетите вицепремиерът.   \"Трябва да сме дръзки и амбициозни. Типът инвестиции в голяма степен ще се запази. Не предвиждам и промяна в обемите\", каза още той.   Според Дончев в следващото десетилетие в България трябва да се изградят още 10 или 12 индустриални зони, заедно със съпътстващата ги инфраструктура.   \"Трябва да създадем нова национална система на политическо, експертно и техническо ниво и това предполага дори промени в структурата на Министерския съвет. Всички звена на научна инфраструктура трябва да бъдат в мрежа и да следват политика, свързана с целите на икономическата. Съответните мерки в науката и образованието\", заяви още Дончев и подчерта, че всяко дете трябва да бъде в клас.  ", "date": "2019.03.15", "title": "Дончев: До края на годината обществените поръчки ще се възлагат изцяло електронно"}
{"url": "http://epicenter.bg/article/400-mln--evro-sa-neobhodimi-za-izgrazhdane-na-zhp-vrazka-mezhdu-Balgariya-i-Severna-Makedoniya-/177666/4/0", "text": "400 милиона евро ще са необходими, за да се изгради железопътната инфраструктура, свързваща България и Република Северна Македония, съобщи транспортният министър Росен Желязков, цитиран от БНР.  По думите му по-малко инвестиции ще са необходими, за да се изгради жп връзката със Сърбия. \"Там ще бъдат необходими между 150 и 200 милиона\", каза министърът.  \"Конкретно в железопътната инфраструктура, предвиждаме ресурс около 2 милиарда лева, заедно с останалите връзки\", каза Росен Желязков, който участва в работата на международната конференция „Европейската солидарност в инвестиционната политика на ЕС“ в София.  ", "date": "2019.03.15", "title": "400 млн. евро са необходими за изграждане на жп връзка между България и Северна Македония "}
{"url": "http://epicenter.bg/article/Avramova--Stroitelstvoto-na-obhoda-na-Pomorie-shte-zapochne-prez-may--shte-struva-nad-2-9-mln--lv-/177668/4/0", "text": "Очакваме през май да започне строителството на обхода на Поморие, което ще струва над 2,9 млн. лв. Това каза министърът на регионалното развитие и благоустройството Петя Аврамова по време на парламентарен контрол, предаде Агенция „Фокус“.   „Изграждането на обход на град Поморие е включено в програмата „Ново строителство“ на АПИ, като общата стойност на проекта е над 2,9 млн. лв. Обходът ще преминава западно от града в периферната му част. Началото на отсечката е от км 217 на път I-9 преди град Поморие в посока Несебър, а краят е при включването в път I-9 до км 222+849 в посока Бургас“, заяви Аврамова и посочи, че за проекта има сключени договори с избрани изпълнители след проведени обществени поръчки.   „Индикативно можем да посочим като начало на строителните дейности май месец. Като срокът на обществената поръчка е 12 месеца. МРРБ и АПИ отчитат изключителното значение на проекта за Бургаския регион и всички туристи и ще положат всички усилия за качествено и своевременно реализиране на обекта. С което ще се изпълни основната му цел – облекчаване на трафика особено в активния летен туристически сезон и повишаване на пътната безопасност“, обясни Аврамова. ", "date": "2019.03.15", "title": "Аврамова: Строителството на обхода на Поморие ще започне през май, ще струва над 2,9 млн. лв."}
{"url": "http://epicenter.bg/article/Shefat-na-Rosatom--Gotovi-sme-da-stroim-AETs--quot-Belene-quot--ako-ima-garantsii--che-proektat-shte-e-izgoden-/177693/4/0", "text": "Росатом е готова да разгледа възможността за участието си в строителството на АЕЦ \"Белене\" в България в рамките на международно коопериране, но това трябва да стане при условия, които да гарантират изгодата от проекта. Това съобщи пред журналисти главният изпълнителен директор на държавната корпорация Алексей Лихачов в кулоарите на финалите на конкурса за управленци \"Лидерите на Русия\", предава ТАСС.  \"Готови сме да разглеждаме учатието си именно с оглед на международното коепирарине, при спазването на определени условия, които гарантират изгодността на проекта за нас\", подчерта той.  Лихачов отбеляза, че успешната реализация на проекта е невъзможна без участието на държавната корпорация, но тя разбира, че това трябва да стане с международно коопериране.  \"Ние смятаме, че успешната реализация на проекта без участието на Росатом е невъзможна. Вторият момент - ние разбираме, че въпросният проект може да бъде реализиран с международно коопериране както от гледна точка на доставките, така и за по-нататъшвана продажба на електроенергията в региона, не само в България\", добави Лихачов.  На 11 март България обяви началото на конкурсна процедура за избор на странегически инвеститор за проекта АЕЦ \"Белене\". По време на визитата си в България преди седмица руският премиер Дмитрий Медведев заяви, че Русия е готова да реализира проекта, ако постъпи такова предложение и ще го направи по най-добрия начин.  ТАСС припомня, че през 2006 г \"Атомстройекспорт\" (част от \"Росатом\") вече спечели международния търг за изграждане на два реактора в тази станция, а на площадката на \"Белене\" беше доставено оборудване, но през 2009 г проектът беше спрян, а през март 2012 г София се отказа от строителството.  През май 2018 г премиерът на България Бойко Борисов заяви, че страната възнамерява да възобнови строителството на \"Белене\", като стойността на строителството не трябва да надхвърля 10 млрд евро, а срокът за въвеждането в експлоатация - 10 години, припомня ТАСС.   ", "date": "2019.03.15", "title": "Шефът на Росатом: Готови сме да строим АЕЦ \"Белене\", ако има гаранции, че проектът ще е изгоден "}
{"url": "http://epicenter.bg/article/Chuzhd-pocherk-v-teftercheto-za-rushveti-na-Ivancheva--shte-ustanovyavat-na-kogo-e/177642/3/0", "text": "Неизвестен е писал в тефтерчето за рушвети на кметицата на \"Младост\" Десислава Иванчева. Това установи графологична експертиза, резултатите от която бяха съобщени днес в съда, предаде Канал 3.   Това е и последното доказателство преди да започне финалната фаза от делото по обвинение във взимане на подкуп. Съдът реши да изследва чий е почеркът, като според прокуратурата той може да е на Петко Дюлгеров, който е другият обвиняем.   За тефтера на Иванчева стана ясно през август, когато прокуратурата оповести подробности от обвиненията към нея, заместничката й Биляна Петрова и бившият кмет на софийския квартал Петко Дюлгеров. Тогава бе посочено, че сред вещите в чантата й при ареста е открит бял тефтер. От него бе цитиран и запис със съдържание.  ", "date": "2019.03.15", "title": "Чужд почерк в тефтерчето за рушвети на Иванчева, ще установяват на кого е"}
{"url": "http://epicenter.bg/article/20-godishen-rusnak-e-prostrelyan-v-glavata-s-gazov-pistolet/177653/3/0", "text": "20-годишен е прострелян с газов пистолет в главата след спор на ул. „Копривщица“, полицията издирва другия участник в конфликта. Това съобщиха от ОДМВР - Бургас.   Инцидентът е станал на 14 март 2019 г. Около 23.40 часа в УМБАЛ - Бургас с наранявания в областта на главата е постъпил 20-годишен постоянно пребиваващ в България руски гражданин.   Установено е, че около 21.00 часа след конфликт с 20-годишен постоянно пребиваващ молдовски гражданин, възникнал на ул. „Копривщица“ в района срещу бл. 81, последният прострелял руснака с газов пистолет в областта на лицето, след което му нанесъл удар с юмрук в лявата част на главата. От удара 20-годишният руснак паднал на земята, при което главата му се ударила тротоара.   Настанен е за лечение в отделение „Неврохирургия“ при УМБАЛ – Бургас, с комоцио и съмнение за фрактура на черепа, без опасност за живота. Местонахождението на молдовския гражданин е в процес на установяване.   От проведените до момента полицейски действия е констатирано, че причина за конфликта са неизяснени междуличностни взаимоотношения по повод обща позната, като в социалната мрежа между двамата чужденци е постигната договореност относно мястото на срещата им в к-с „Лазур“.   По случая е образувано досъдебно производство.", "date": "2019.03.15", "title": "20-годишен руснак е прострелян в главата с газов пистолет"}
{"url": "http://epicenter.bg/article/Sadat--Lozan-Panov-e-narushil-zakona--kato-ne-e-deklariral-imushtestvoto-si-pred-Smetnata-palata-/177654/3/0", "text": "България има за председател на Върховния касационен съд (ВКС) доказан закононарушител. Тричленен съдебен състав на Административен съд София - град (АССГ) приема, че Лозан Панов е нарушил действащия към 2017 г. Закон за публичност на имуществото на лица, заемащи висши държавни и други длъжности (ЗПИЛЗВДД) с отказа си да подаде имуществена декларация пред Сметната палата, в която да декларира неговите и на членовете на семейството му приходи и собственост за предходната 2016 г. Решението на съда е окончателно и не подлежи на обжалване. В момента тече процедура по заличаване на личните данни и по-късно решението ще е достъпно на сайта на АССГ,  Въззивният съдебен състав от АССГ потвърждава решението на съдия Ангел Павлов от Софийския районен съд (СРС), който през ноември 2018 г. остави в сила наложената на Лозан Панов административна санкция – глоба в размер на 1000 лв. от председателя на Сметната палата. През 2017 г. Лозан Панов се оказа единственият член на тогавашния Висш съдебен съвет (ВСС), който демонстративно отказа да изпълни законовото изискване и да декларира имуществото си пред Сметната палата, а направи това единствено пред Инспектората към Висшия съдебен съвет (ИВСС). По-късно се разбра, че действията на Панов едва ли са плод на случайност, тъй като има разлика в информацията, която задължените лица разкриват в двата вида декларации. Освен това, Сметната палата се явяваше независим за съдебната система държавен орган, което очевидно е било проблем за Панов.  В началото на 2018 г. стана ясно, че безпрецедентно председателят на ВКС е решил да използва съдебната система във войната си срещу усилията на държавата за осигуряване на по-голяма прозрачност на имуществото на заемащите висши държавни постове лица и конкретно срещу новосъздадената Антикорупционна комисия. Панов заведе дело срещу КПКОНПИ, в чиято структура вече се намираше дирекцията на Сметната палата, отговаряща за публичност на имуществото на властимащите. Решението на Панов да обжалва по съдебен път глобата от 1000 лв. напълно контрастира на принципната позиция на покойния председател на Върховния съд съдия Румен Янков, който през 1999 г. в свое интервю посочва: \"Всеки друг може и трябва да си търси правата в съда, аз обаче не мога да карам мои подчинени да решават дела, по които съм страна\". Панов направи точно обратното, при положение, че като председателстващ по право заседанията на Съдийската колегия на ВСС има възможността да оказва въздействие върху кариерното израстване на магистратите, на които им се наложи да разглеждат делата му срещу КПКОНПИ.  При явяването си пред СРС Панов разви тезата, че наложената му глоба от 1000 лв., предизвикана от категоричния му отказ да декларира имуществото си, представлявала форма на натиск от държавата заради неговите позиции за състоянието на правосъдието у нас. Същата позиция пред двете съдебни инстанции застъпваше и адвокатът на Панов – Александър Кашъмов, редовен автор в изданията на подсъдимия Иво Прокопиев.  Само преди десет дни Панов си позволи да атакува съдебния състав от АССГ, като в свое интервю обясни, че очаква решението на магистратите да не е в негова полза. Парадоксалното в случая е, че окончателното решение за потвърждаване на глобата от 1000 лв., която този път \"съдия №1\" ще е длъжен да заплати, е на съдии от органа на съдебната власт, чийто административен ръководител в периода 2007-2012 г. е бил самият Панов. Заради това се стигна и до два отвода на магистрати.  Отказът на Панов преди близо две години да изпълни законовите изисквания стана причина освен наложената му глоба, председателят на Сметната палата да сезира Националната агенция за приходите, която от своя страна стартира пълна данъчна ревизия на семейството на председателя на ВКС. Така бяха установени фрапиращи несъответствия между притежаваното и декларираното от Панови, които се оказаха в размер на повече от 100 000 лв. \"Съдия №1\" веднъж се скри от опитите на КПКОНПИ да го призове за обяснение по този повод, след което остава неизвестно какви са действията на Антикорупционния орган. Заради укриването на доходи в особено големи размери прокуратурата може да стартира наказателно производство срещу доказания вече закононарушител Лозан Панов.  Освен, че Панов ще трябва да плати глобата, както и да покрие съдебните разходи, последиците от решението на АССГ са преди всичко имиджови, дори не толкова за моралните качества (или липсата на такива) на председателя на ВКС, колкото за цялата съдебна система. България, чието правосъдие вече 12-та година е обект на мониторинг от Европейската комисия, има за председател на Върховния си съд магистрат, който по никакъв начин не покрива европейските изисквания за интегритет на съдиите.  ", "date": "2019.03.15", "title": "Съдът: Лозан Панов е нарушил закона, като не е декларирал имуществото си пред Сметната палата "}
{"url": "http://epicenter.bg/article/Ivan-Geshev-se-sreshtna-sas-zamestnik-direktora-na-FBR-/177659/3/0", "text": "Замeстник-главният прокурор Иван Гешев, който е на официално посещение в САЩ, се срещна със заместник-директора на ФБР Дейвид Боудич във Вашингтон. По времето на разговора си двамата са обсъдили борбата с тероризма и сътрудничеството между правоохранителните органи на България и САЩ, съобщават от пресслужбата на прокуратурата.  Във водената от Иван Гешев делегация е и заместник-председателят на ДАНС Недялко Недялков.  В програмата на визитата са включени и работни срещи в Министерството на правосъдието, в Националния антитерористичен център на САЩ във Вашингтон, както и с федерални прокурори в Ню Йорк, занимаващи се с контратероризъм.  ", "date": "2019.03.15", "title": "Иван Гешев се срещна със заместник-директора на ФБР "}
{"url": "http://epicenter.bg/article/Sadat-naznachi-nova-grafologichna-ekspertiza-za-teftercheto-na-Ivancheva/177661/3/0", "text": "Специализираният съд назначи нова графологична експертиза за тефтерчето на Десислава Иванчева ,  предаде  bTV .   Според заключението на представената днес експертиза в тефтерчето на подсъдимата бивша кметица на район „Младост” е писал и друг  човек.   Задачата на експертите сега е да отговорят на въпроса дали в тефтерчето на Иванчева не е писал подсъдимият, също бивш кмет на „Младост”, Петко Дюлгеров.   Така съдът уважи частично искането на държавното обвинение.   Според един от експертите обаче може да остане отворен въпросът колко други хора са писали в това тефтерче, защото днешната експертиза доказва само, че числото 40 хиляди не е написано от Иванчева, а в тефтерчето имало и друг почерк.", "date": "2019.03.15", "title": "Съдът назначи нова графологична експертиза за тефтерчето на Иванчева"}
{"url": "http://epicenter.bg/article/49-godishen-mazh-bere-dusha--nepalnoleten-go-nalagal-s-bradva/177673/3/0", "text": "На 14 март е възникнал скандал между 49-годишен мъж и 16-годишен младеж, при който непълнолетният нанесъл на мъжа удари с брадва. Това съобщиха от пресцентъра на МВР.   Пострадалият е откаран в болница, настанен е с черепно-мозъчна травма и опасност за живота. Сигналът за инцидента е получен около 16.10 часа в частен дом в село Черна гора, община Братя Даскалови.   По случая е образувано досъдебно производство за престъпление по чл.129 от НК. Извършителят е задържан за срок до 24 часа. Работа по случая продължава.", "date": "2019.03.15", "title": "49-годишен мъж бере душа, непълнолетен го налагал с брадва"}
{"url": "http://epicenter.bg/article/Spetsprokuratura-obvini-dvama-dushi-za-darzhane-na-752-000-kutii-tsigari-bez-banderol/177678/3/0", "text": "Специализираната прокуратура привлече като обвиняеми две лица за участие в престъпен сговор за нелегален внос от Гърция и държане на акцизни стоки без бандерол – общо 752 000 кутии цигари от марките „Уинстън“, „Реджина“, „LD“, „Фаст“ и „Карелия“. Това съобщиха от пресцентъра на Апелативна специализирана прокуратура.   Те са задържани при операция на ГДБОП и Специализираната прокуратура на 13 март 2019 г. в склад до столичното Околовръстно шосе (недалеч от с. Казичене) при разтоварване на камион с 332 000 кутии цигари „Уинстън класик“. Цигарите били укрити зад „тапа“ от стречирани палети с бутилки, като самите те били пакетирани в същите палети, „маскирани“ зад по един ред бутилки.   При претърсване на лекия автомобил на единия от задържаните, паркиран пред склада, са намерени документите на втори камион, пристигнал от Гърция предния ден. За часове вторият ТИР е открит на паркинг в столичния ж.к. „Люлин“. Оказва се, че преди да пристигне на паркинга, е оставил до склада на Околовръстното шосе теглено от него хладилно полуремарке. В него са намерени и иззети останалите 420 000 кутии цигари от марките „Реджина“, „LD“, „Фаст“ и „Карелия“. Цигарите били подредени зад „тапа“ от замразени тестени продукти.   С разкриването на нелегалната акцизна стока на 13 март 2019 г. е образувано досъдебно производство. Събраните доказателства показват, че става дума за престъпна дейност, започнала през ноември 2018 г.   Освен за участие в престъпен сговор, на двамата задържани при специализираната операция са повдигнати обвинения за държане на акцизни стоки без бандерол в големи размери. Установява се дали цигарите са били предназначени за българския пазар или за черния пазар на друга държава.   На обвинените е наложено прокурорско задържане до 72 часа. На 16 март 2019 г. в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях.", "date": "2019.03.15", "title": "Спецпрокуратура обвини двама души за държане на 752 000 кутии цигари без бандерол"}
{"url": "http://epicenter.bg/article/SDVR-prodava-starite-si-patrulki-na-targ/177679/3/0", "text": "Столичната дирекция на МВР обяви търг за продажба на стари патрулки. Продават се 63 автомобила марка \"Опел\", става ясно от фейсбук страницата на СДВР.   Първоначалната цена на търга варира от 270 до 470 лева.   Продава се и един автомобил \"Плимут Сънденс\" , както и един \"Фолксваген\", модел \"Поло\" и двата с първоначална цена 340 лева.   Търгът ще се проведе на 18 април 2019 година в сградата на СДВР, ул.\"Антим I\" №5 от 9 часа.   Огледите ще се извършват на 9, 10, 11, 12, 15, 16 и 17 април тази година от 9 часа до 12 часа и от 13 часа до 16 часа в поделението СПСОВОР в столичния квартал \"Орландовци\", на булевард \"Лазар Михайлов\" № 147.   За участие в търга се попълва молба и се внася депозит по банков път в размер на 10% от началната тръжна цена на техниката, за която се участва.   Срокът за подаване на молби и внасяне на депозита е в дните на оглед до 16 часа на 17 април 2019 година. Закупилите техника заплащат допълнително 20% ДДС. Разходите по прехвърлянето на техниката остават за сметка на купувача.    ", "date": "2019.03.15", "title": "СДВР продава старите си патрулки на търг"}
{"url": "http://epicenter.bg/article/MVR--29-akta-za-narusheniya-sa-sastaveni-na-benzinostantsii-v-Blagoevgradskiya-region-/177696/3/0", "text": "През изминалата седмица Междуведомственият център на ГДБОП организира и координира контролните действия на съвместни екипи при извършване на масирани проверки на обекти за разпространение на горива в Благоевградския регион. Това съобщиха от пресцентъра на МВР.  На 12 и 13 март от икономическите структури на Министерството на вътрешните работи, Националната агенция за приходите, Държавната агенция за метрологичен и технически надзор и Агенция „Митници“ е осъществен комплексен контрол на 28 бензиностанции в областта. От държавните органи са съставени общо 29 акта за установяване на административни нарушения, 5 протокола за задължително предписание и са отдадени 3 писмени разпореждания.  В хода на проверките е констатирано, че в една от бензиностанциите не са спазени правилата за пожарна безопасност, а в други четири се извършва продажба на горива, които не съответстват на изискванията за качество.  Предприети са принудителни административни мерки – запечатан е обект от експертите от противопожарната служба, а от Метрологичната агенция е наложена забрана за разпространение на некачествените горива. Предстои тяхното изтегляне и налагане на имуществени санкции на нарушителите.  ", "date": "2019.03.15", "title": "МВР: 29 акта за нарушения са съставени на бензиностанции в Благоевградския регион "}
{"url": "http://epicenter.bg/article/Dashteryata-na-Mityo-Ochite-s-obvinenie-ot-spetsprokuraturata--VIDEO--/177714/3/0", "text": "Дъщерята на Димитър Желязков с обвинение от спецпрокуратурата. То е за участие в организирана престъпна група, за чийто лидер разследващите сочат именно Митьо Очите, предаде бТВ.  Дъщерята на Митьо Очите твърди, че все още не знае какви са доказателствата и обвинението срещу нея.  Станислава успяла да се види с баща си след екстрадирането му от Турция. Тогава говорили и за делото срещу него.  „Намериха човек, който е лъжесвидетел, директно лъже. А този същият септември месец е задържан за шеф на организирана престъпна група, намерили са растения в него, в групата му, пари, наркотици. Той казва, че е денонощно с баща ми. Притеснявам се, че той не е добре здравословно. Че не го пускат дори и на лекар. Нали говорим за една хуманност - да отидат, да го прегледат”, сподели Станислава, дъщеря на Димитър Желязков  След стрелбата срещу Очите в Слънчев бряг през 2016 г. Станислава и мъжът до нея - Велислав, бяха разпитани от полицията. Тя твърди, че не познава подсъдимите.  „Виждали сме ги в комплекса, но категорично нямаме нищо общо. Предполагам, че те му направиха засада, докато той отива да вечеря. Това са моите предположения. Той не помни много. Помни, че отишъл на вечеря, оттам много неща му се губят. Аз имах таксиметрова компания, в момента не се занимавам, защото имам бебе на 6 месеца и преди да родя, продадох фирмата си. Сега съм по майчинство и си гледам бебето”, заяви още Станислава.  ", "date": "2019.03.15", "title": "Дъщерята на Митьо Очите с обвинение от спецпрокуратурата (ВИДЕО) "}
{"url": "http://epicenter.bg/article/Iskren-Veselinov--VMRO--Deystviyata-na--quot-Volya-quot--sa-evtin-tsirk-/177643/2/48", "text": "Действията на „Воля“ са евтин цирк. Това каза пред журналисти заместник-председателят на ВМРО и зам.-председател на ПГ на \"Обединени патриоти\" Искрен Веселинов, предаде Агенция „Фокус“.  Във връзка с изказване на Пламен Христов от „Воля“, че Красимир Каракачанов внезапно се е разболял и затова се отлага въпросът на Веселин Марешки към него в днешния парламентарен контрол, Веселинов уточни, че Каракачанов цяла седмица кара грип на крак, който вчера го е съборил.  „Това е причината, няма нищо извънредно. Той няма от какво да се плаши, няма никаква пикантерия и във въпроса, който му е зададен, че да се бои“, обясни той.  Веселинов коментира и действията на „Воля“, които вчера съобщиха, че напускат парламента, а днес се регистрираха в зала.  „Това е евтин цирк. Един политик трябва да е сериозен, да си има сериозните тези и да си ги отстоява. А ние от тях тези не виждаме, виждаме само циркаджийски номера“, каза още той.  Попитан дали е благодарен на „Воля“ за това, че са се регистрирали днес и затова се е събрал кворум, Веселинов посочи, че всеки един депутат в парламента е избран, за да работи.  „И мисля, че най-естествено поведение на всеки един депутат е да работи, неестественото е другото“, каза още той. „Това, че някой е почнал да не ходи на работа и това поставя другите в неудобно положение и трябва те да „теглят каиша“, грубо казано, не означава, че трябва да фетишизираме ходенето на работа извънредно“, заяви Веселинов.  По думите му ГЕРБ и „Обединени патриоти“ могат да осигуряват кворум в парламента при пълна мобилизация.  „Въпросът е не защо „Воля“ идва на работа, а защо другите парламентарни групи не идват и не се регистрират“, каза Веселинов.  ", "date": "2019.03.15", "title": "Искрен Веселинов, ВМРО: Действията на \"Воля\" са евтин цирк "}
{"url": "http://epicenter.bg/article/Sled-atakata-v-Nova-Zelandiya--Borisov-sabira-sluzhbite-na-speshno-zasedanie-/177705/2/0", "text": "Премиерът Бойко Борисов събира на спешно заседание представителите на спецслужбите и прокуратурата след атаката в Нова Зеландия, при която загинаха 49 души, а над 20 бяха ранени, предаде Агенция \"Фокус\".  Поводът е информацията за така наречената „българска следа” в терористичния акт.    28-годишният австралиец Брентън Тарант извърши нападение в две джамии в новозеландския град Крайстчърч, при което загинаха 49 души. На разпространени по-късно снимки се вижда, че оръжията, които използва, са покрити с надписи на различни езици, включително на сръбски, част от които засягат и България. Надписите на оръжието може да разкрият много за източника на вдъхновение на нападателя за извършване на атаката.  На снимките се виждат няколко пълнителя на автоматично оръжие, на които са написани имена на терористи, както и на ключови сражения от Руско-турската и Балканската война. Единият от тях гласи „Битка при Булаир 1913\". Става въпрос за Боя при Булаир от 8 февруари 1913 г. между българската Седма пехотна рилска дивизия под командването на генерал-майор Георги Тодоров, и османските дивизии „Мюретеби“ и 27-а пехотна под командването на Али Фетхи Окяр, образуващи 10-и турски корпус.  На оръжието и пълнителите се четат още името на принц Фружин – синът на цар Иван Шишман (1371-1395), и който се бори срещу османците преди падането на Втората българска държава. Спомената е и битката на връх Шипка от Руско-турската война (1877-1878).    Стрелецът публикува манифест преди атаката в защита на крайнодясна и антимигрантска идеология.  Във видеото му на път за джамията се чува балкански фолклор.    ", "date": "2019.03.15", "title": "Борисов събира службите и прокуратурата на спешно заседание след атаката в Нова Зеландия"}
{"url": "http://epicenter.bg/article/Ninova-sabra-politicheskiya-savet-na-koalitsiyata--quot-BSP-za-Balgariya-quot--/177706/2/0", "text": "Лидерът на БСП Корнелия Нинова събра политическия съвет на коалицията \"БСП за България\" преди заседанието на Националния съвет в неделя.  На срещата е обсъдена политическата обстановка в страната и парламентарната криза. Дискутирани са платформата \"Визия за Европа\", броят и кандидатите на коалиционните партньори и гражданската квота в листата за евродепутати, както и имена на кандидати за водач, съобщиха от пресцентъра.", "date": "2019.03.15", "title": "Нинова събра политическия съвет на коалицията \"БСП за България\" "}
{"url": "http://epicenter.bg/article/Dimitar-Stoyanov--Realnata-tsena-na-sdelkata-za-F-16-shte-nadhvarli-3-mlrd--lv--/177707/2/0", "text": "Реалната цена на контракта за закупуването на 8 изтребителя F-16 блок 70 ще достигне, а най-вероятно и ще надхвърли 3 милиарда лева. Тази прогноза прави главният секретар на президента Радев и бивш началник на Щаба на ВВС полк. Димитър Стоянов във Фейсбук.  Според Стоянов стойността на сделката за 8 броя изтребитуля F-16 блок 70 е 2,5 млрд. лв., но към тази сума трябва да се добави 20% ДДС и приблизително 3% мито. Подробност, която лобистите премълчават.  \"Какви са очакванията:  - да получим самолет само за Air policing, без способности въздух-земя,  - орязване на подготовката, както на летателния, така и на техническия състав  - орязване на способностите на техническия състав и непредоставяне на контролна апаратура  - без предоставяне на технология за проверки на въоръжение“, пита главният секретар на президента.  И заключава: „За всичко това ще се плаща допълнително и реалната цена на контракта ще стигне, а вероятно ще надхвърли 3 млрд. лв. Дано не съм прав, ама надали ...“    „Специално за консултантите, които обикаляха телевизиите: Джим Робинсън, директор бизнес развитие за F-16 обяви, че новопроизведен F-16 бл.70 към момента няма. Производството им ще започне през през лятото на 2019, а първите новопроизведени самолети ще бъдат готови през 2021!  Стойност на сделката за 8 бр. F-16 бл.70 - 2,5 млрд. лв. Да добавим 20% ДДС, допълнително още приблизително 3% мито!  Защо същите тези консултанти мълчат, особено тези парламентарно представените?  Какви са очакванията:  - да получим самолет само за Air policing, без способности въздух-земя,  - орязване на подготовката, както на летателния, така и на техническия състав  - орязване на способностите на техническия състав и непредоставяне на контролна апаратура  - без предоставяне на технология за проверки на въоръжение  За всичко това ще се плаща допълнително и реалната цена на контракта ще стигне, а вероятно ще надхвърли 3 млрд. лв. Дано не съм прав, ама надали ...“", "date": "2019.03.15", "title": "Димитър Стоянов: Реалната цена на сделката за F-16 ще надхвърли 3 млрд. лв. "}
{"url": "http://epicenter.bg/article/SDS-shte-pregovarya-s--quot-Demokratichna-Balgariya-quot--i-GERB-za-evroizborite-/177708/2/48", "text": "Националният съвет на СДС проведе заседание по повод европейските избори, Националният съвет на СДС дава мандат на председателя и ръководството за продължаване на преговорите за сключване на коалиционно споразумение с „Демократична България“ при следните параметри:  1. Обединяване около обща позиция, че основната цел на демократичната общност е промяна на порочния и неефективен управленски модел  2. Обединяване около обща позиция, че ще работим за: приемането на България в Европейския банков съюз, Еврозоната, Шенген, повишаване стандарта на живот, силна структурна, регионална и кохезионна политика.  3. Обединяване около обща позиция, че ще се противопоставим на идеята за Европа на различни скорости и ще работим против опасните тенденции, налагани от евроскептици, крайно леви, крайно десни и популисти, поставящи под заплаха постиженията и ценностите на Обединена Европа.  4. Избраният /те/ кандидат/и/ и техните партии от коалицията да поемат категоричен ангажимент, че ще изберат групата на ЕНП и ще останат в нея до приключването на мандата си. За нас ЕНП в най-голяма степен олицетворява съхранението на ЕС и защитава интересите на България в него.  5. В наименованието на коалицията да се съдържа абревиатурата СДС, като предложението на Националния съвет е: КП „Демократична България – СДС“  6. Подреждането на листата за евроизборите да стане по най-демократичния начин, а именно - чрез отворени вътрешни избори. Ако това не се приеме, на СДС да се даде между първо и трето място в листата с кандидат-депутати за Европейския парламент.  Националният съвет очаква отговорите на поставените към \"Демократична България\" въпроси до 22 март 2019 г.  II. Националният съвет на СДС дава мандат на председателя и ръководството да проведат преговори с другите български партии-членки на ЕНП, във връзка с Европейски избори 2019 г.  III. До 30 март областните организации на СДС да излъчат кандидати за евродепутати и да сформират предизборните си щабове.  IV. Националният съвет на СДС ще се събере на извънредно заседание на 23 март в гр. Ловеч.  ", "date": "2019.03.15", "title": "СДС ще преговаря с \"Демократична България\" и ГЕРБ за евроизборите "}
{"url": "http://epicenter.bg/article/Izvanredno--Sluzhbite--Streletsat-ot-Nova-Zelandiya-e-bil-v-Balgariya-kato-turist/177709/2/0", "text": "Извънредно! След спешна среща при премиера с шефовете на службите у нас Службите: Стрелецът от Нова Зеландия е бил в България като турист   Обходил туристически обекти, свързани с истортията на битки между християни и османски войски.    Това съобщи главният прокурор Сотир Цацаров преди минути.   Информацията е докладвана и на премиера Бойко Борисов, при когото в момента тече съвещание с шефовете на служби.   .   \"Терористът от Крайстчърч - Брентън Тарант, е посетил Балкански регион през 2016 г. Установено е негово пътуване до Сърбия. През Черна гора, Босна и Херцеговина и Хърватска. Това са данни, които са известни до този момент. На 9-ти септември 2018 година е пристигнал на Летище София с полет от Дубай, а   а на 15-ти ноември е заминал за Букурещ и от румънска територия се придвижва до Унгария.\"   Това разкри главният прокурор Сотир Цацаров пред медии по случай българската следа в атентата в Нова Зеландия, в който загинаха 49 души.    \"Това, което може да се каже на този етап е, че няма данни за терористична връзка с нашата територия.  Постоянна е връзката с разследването в Нова Зеландия и Австралия\", посочи още Цацаров.     Вътрешният министър Младен Маринов обясни, че има още много работа по случая.    \"Предстои работа по отношение на това къде е преспивал и къде е престоявал. Предстои тази вечер да получим допълнителна информация от Нова Зеландия. Ако има други лица, ще извършим проверка дали са пребивавали на територията на България. До този момент нямаме данни в престоя му тук да има друго освен, това което е записал в документите си, а именно - с цел туризъм\", каза Маринов.    Българските спецслужби по своя инициатива информирали колегите си от Нова Зеландия, преди те да ги потърсят, което се оценява много положително, научи Епицентър.бг.    Чака се обаче паспортна информация от Нова Зеландия и пълен профил, по който да бъде довършено разследването. Още не ясно дали е имал контакти с български граждани.   , в който обяснява какви са причините за действията му. Надпис на български е имало и върху оръжието на мъжа.   Снимки на оръжието с надписи на кирилица не са популярни в местните медии, каза българка, живееща в Нова Зеландия на метри от една от нападнатите джамии.   Йоана Бонева в разказа пред bTV, че не е чула изстрели, но суматохата привлякла вниманието й. Пострадали наши сънародници няма.  сподели Йоана.  Властите реагират бързо и обезопасяват района. Предупреждават местните да не напускат домовете си. Йоана и съседите й следват инструкциите, защото се страхуват.  „Всичко е затворено. Всичките магазини. Казват, че дори на улицата няма как да се излиза. Хората са притеснени. Седят си вкъщи. Те са наистина задружни и си помагат много. След като това се случи, в интернет групата попитаха дали всички са защитени и започнаха да си помагат с храна”, обясни българката.  Властите са пестеливи с информацията и се стремят да не всяват паника.   \"  и мога да ви уверя, че констатираното до момента е, че де факто новозеландският гражданин е посетил България като турист. Няма установена връзка с България\", посочи външният министър Екатерина Захариева.   „Също така искам да подчертая, че осъждаме всеки такъв акт, извършен срещу невинни хора, независимо от тяхната религия. , подчерта Захариева и изтъкна, че сме пример за етническа толерантност. Тя изрази съболезнования на семействата на жертвите в атентата.  ", "date": "2019.03.15", "title": "Извънредно! Службите: Стрелецът от Нова Зеландия е бил в България като турист (ВИДЕО)"}
{"url": "http://epicenter.bg/article/Balgarka-za-koshmara-v-Nova-Zelandiya--Beshe-strashno--Mazhat-zapochna-da-strelya-kato-v-kompyutarna-igra/177711/2/0", "text": "Снимки на оръжието с надписи на кирилица не са популярни в местните медии, каза българка, живееща в Нова Зеландия на метри от една от нападнатите джамии.   Йоана Бонева в разказа пред bTV, че не е чула изстрели, но суматохата привлякла вниманието й. Пострадали наши сънародници няма.   „Чух линейките, полиция, хеликоптери. Хората се изплашиха. Даваха постоянно по новините. Беше много жестоко. Започна да стреля като в компютърна игра. Виждаше се само оръжието и беше доста страшно”, сподели Йоана.  Властите реагират бързо и обезопасяват района. Предупреждават местните да не напускат домовете си. Йоана и съседите й следват инструкциите, защото се страхуват.  „Всичко е затворено. Всичките магазини. Казват, че дори на улицата няма как да се излиза. Хората са притеснени. Седят си вкъщи. Те са наистина задружни и си помагат много. След като това се случи, в интернет групата попитаха дали всички са защитени и започнаха да си помагат с храна”, обясни българката.  Властите са пестеливи с информацията и се стремят да не всяват паника.  ", "date": "2019.03.15", "title": "Българка за кошмара в Нова Зеландия: Беше страшно! Мъжът започна да стреля като в компютърна игра"}
{"url": "http://epicenter.bg/article/Prof--Ovcharov--Imenata-po-orazhieto-na-napadatelya-sa-na-machenitsi--zaginali-v-borba-s-osmantsite/177712/2/0", "text": " Това каза за Агенция „Фокус“ археологът проф. Николай Овчаров за терористичния акт в Нова Зеландия и българската следа в него.  „ “, заяви той.  „Този човек очевидно има изключителни знания и върху средновековната и върху по-новата история. Как ги е добил, е въпрос, който службите трябва да изяснят“, коментира проф. Овчаров.  Той обясни, че    „Като средновековен историк,  “, обърна внимание Овчаров и уточни, че Фружин е син на цар Иван Шишман и не е от най-популярните исторически личности. Проф. Овчаров посочи, че Иван Шишман има двама сина - престолонаследникът Александър, който през 1395 година, при превземането на последната българска крепост- Никопол, не удържа и приема исляма, и Фружин.  „Той  (  е един от най-последователните борци през този драматичен период на българската история“, заяви проф. Овчаров. „След измяната на Александър, вторият син на Иван Шишман, чувства себе си като пряк наследник на Търновския трон, който е превзет от турците по това време“, коментира той.  „ , обяви Овчаров.  „След емиграцията си в Унгария се появява на политическата сцена през 1408-1413 година, когато в Османската империя избухват големи междуособици. Заедно с наследника на трона на Видинското царство и негов братовчед Константин   Това е така нареченото въстание на Константин и Фружин. Те всъщност са наследниците на Иван Шишман и Иван Страцимир.  , разказа археологът.  „ “, заяви Николай Овчаров.  „Фружин не престава да крои планове за освобождението на България. Един документ  , воден от полско-унгарския крал Владислав I Ягело и трансилванския войвода Янош Хунияди. За съжаление на 10 ноември 1444 г. християните са разбити край Варна, а кралят е убит“, обясни проф. Овчаров.  „Точната съдба на Фружин не е известна, но през 1446 г. „Липа“ и другите негови имения са отнети. Вероятно Януш Хунияди се е опитал да прехвърли по този начин върху българина вината за разгрома край Варна. Оттук насетне данните за Фружин се губят“, каза още проф. Овчаров.  ", "date": "2019.03.15", "title": "Проф. Овчаров: Имената по оръжието на нападателя са на мъченици, загинали в борба с османците"}
{"url": "http://epicenter.bg/article/Tsatsarov--Na-tozi-etap-ne-mozhem-da-pravim-geopoliticheski-izvodi-za-atentatora-/177713/2/0", "text": " от Нова Зеландия трябва да постигнем максимален информационен обмен с всички възможни служби. Това каза главният прокурор Сотир Цацаров в Министерски съвет след среща на службите по повод информацията за българска следа в атентата в новозеландския град Крайстчърч, предаде Агенция „Фокус“.  На въпрос дали е ясен геополитическият поръчител на атентатора, главният прокурор посочи: „Нашата задача е в две направления. От една страна трябва да осъществим пълен информационен обмен с разследването по същество, което се осъществява в Нова Зеландия. Абсолютно всички данни, които се придобиват за престоя на лицето и неговите контакти ще бъдат и се предават там“.  „Втората наша задача е свързана с пребиваването на лицето тук, целите на неговото пребиваване и неговите контакти“, допълни Цацаров.  Той поясни, че трябва да бъдат сравнени списъците на пътниците, които са от полета, с който той пристига и полетът, с който той заминава, използваните от него СИМ карти, местата, в които той е оставал да преспива.  Главният прокурор уточни, че местата, на които е оставал да преспива мъжът, са предимно къщи за гости.  „Втората наша задача е на практика  “, заяви главният прокурор.  \"  каза на свой ред министърът на външните работи Екатерина Захариева.  „ , коментира външният министър. Захариева обърна внимание, че от страна на нападателя има доста сериозно познаване на балканската история в детайли, които малко хора на Балканите знаят.  „Изцяло споделям мнението на главния прокурор, че е рано да се правят някакви сериозни заключения“, посочи министър Захариева. По думите й    „За съжаление, . Всички ние трябва да запазим мъдрост и спокойствие и да внимаваме, когато отправяме послания дали не подстрекаваме етническо напрежение у нас“, каза още външният министър.  \"Към момента нямаме новопостъпили данни за атентатора в Нова Зеландия, които да променят въведените мерки за сигурност в страната ни\", каза министърът на вътрешните работи Младен Маринов.  „Следим развитието. Важна е информацията, която идва от Нова Зеландия. Там колегите работят със самите лица“, посочи Маринов. „ , обясни вътрешния министър.  ", "date": "2019.03.15", "title": "Цацаров: На този етап не можем да правим геополитически изводи за атентатора "}
{"url": "http://epicenter.bg/article/Prof--Vladimir-Chukov--28-godishniyat-avstraliets--opredelil-se-kato-fashist--ne-e-obiknoven-kilar/177715/2/0", "text": "Минути преди да започне да убива, терористът от Нова Зеландия - Тарант, слуша сръбската четническа песен „Караджич води сърбите си”, прославяща \"подвизите\" на Караджич. В белите надписи по оръжията на австралиеца – на латиница и на кирилица, са изброени исторически личности и големи битки, завършили с поражение на Османската империя. Експертът по тероризъм проф. Владимир Чуков го определя като мъж с афинитет към историята, който е малко вероятно да се е самомотивирал.   „  Тези, които са го радикализирали, очевидно имат връзка с бивша Югославия”, коментира проф. Чуков.  Надписите върху оръжията на терориста обхващат три различни епохи. „ ”, посочи историкът Борис Стоянов. „ , отбеляза арабистът проф. Чуков. „Вече очевидно имаме балканския случай. Един фактор, който според мен е много важен, това е ”, каза още Владимир Чуков. Според него, паралелите с миналото са много добре подбрани, въпросът е с каква цел. „ ”, попита той.", "date": "2019.03.15", "title": "Проф. Владимир Чуков: 28-годишният австралиец, определил се като фашист, не е обикновен килър"}
