{"url": "http://epicenter.bg/article/Georgi-Harizanov--Tozi-napan-za-publichnost-u-Tsvetanov-drazneshe-v-GERB-i-Borisov-useti-tova/184591/2/0", "text": "Цветан Цветанов свърши огромна работа и я свърши добре. Той си остава много ценен за партията. \"Апартаментгейт\" обаче доведе до една припряност и грешки в предизборната кампания. Всички помним гафа с \"Европа ни чува\". Това накара Бойко Борисов да не хареса кампанията, да вземе нещата в свои ръце, за да се стигне до отстраняването на Цветан Цветанов. Това каза в предаването \"Още от деня\" по БНТ анализаторът Георги Харизанов, който коментира подаването на оставка от Цветан Цветанов от всички ръководни постове в ГЕРБ. \"Лично аз не очаквах този ход от страна на Борисов. Това не означава, че не разбирам логичните причини за това отстраняване. Този напън за публичност у Цветанов дразнеше периферията на ГЕРБ и Борисов усети това.Борисов е перфекционист и за него това, че ГЕРБ са спечелили не означава, че всичко е наред и не му стига. Според мен думите на Цветанов, че няма кой да го накаже, доведоха до този сценарий. Освен това Борисов помни думите на Цветанов, че ГЕРБ ще спечели 7 или 8 мандата също не се изпълниха. За мен Цветан Цветанов няма как да се обърне срещу Борисов и ГЕРБ. Той е лоялен човек. С него говорих за последно в понеделник сутринта. Тогава видях една амбиция у него за работа. Сега не знам как е, не сме се чували, но се надявам да не ме подведе в това, което твърдя\", обяви Харизанов. \"Вече на всички е ясно, че твърденията Цветанов е държал Борисов,  са били несериозни. Бойко Борисов няма от кого да си връща партията. В момента трябва една стиковка и синхронизация в ГЕРБ. Според мен тези, които очакват да има само един заместник на Цветанов, ще сбъркат. Ролята на само един плеймейкър ще е трудна и тежка. Много хора загравят край тъч линията, но това не означава, че всички ще влязат в игра\", прогнозира Харизанов. ", "date": "2019.05.31", "title": "Георги Харизанов: Този напън за публичност у Цветанов дразнеше в ГЕРБ и Борисов усети това"}
{"url": "http://epicenter.bg/article/Mariya-Belova-smeni-Desislava-Taneva-nachelo-na-zemedelskata-komisiya-/184540/2/0", "text": "Сливенската депутатка от ГЕРБ Мария Белова смени начело на земеделската комисия съгражданката си Десислава Танева, която стана министър. За рокадата гласуваха 145 народни представители, против нямаше, а 16 се въздържаха. Изборът на Белова се налага, тъй като досегашният председател Десислава Танева стана министър на земеделието, предава Канал 3.  Депутатите направиха и промени в още няколко комисии. В Комисията по политиките за българите в чужбина беше избран депутатът от ГЕРБ Георги Станков за член, както и Джема Грозданова. Грозданова бе освободена от Комисията по европейските въпроси и контрол на европейските фондове и на нейно място бе избрана Лиляна Павлова.  Парламентът промени и състава на Комисията по транспорт, като освободи депутата от ГЕРБ Радостин Танев и избра на негово място за член Митко Полихронов.  В Комисията по енергетика депутатите освободиха Васил Цветков и избраха Радостин Танев за член. Народното събрание направи промени и в Комисията по икономическа политика и туризъм, като избра Даниела Димитрова за член.  Депутатите избраха още Ралица Добрева от ГЕРБ за член Комисията по взаимодействието с НПО.  ", "date": "2019.05.31", "title": "Мария Белова смени Десислава Танева начело на земеделската комисия "}
{"url": "http://epicenter.bg/article/Boyko-Borisov-sabra-rakovodstvoto-na-GERB-v-tsentralata-na-partiyata-/184552/2/48", "text": "-    Това са основните изводи от преведеното днес заседание на ИК на ГЕРБ, на което бяха отчетени изборните резултати.. Борисов сблага категорично край на ерата \"Цветанов\" в ГЕРБ. Двамата се разделят, загубили доверие един в друг.       \"Анализ на изборите вече правих, и вие правите от сутрин до вечер. Резултатите са добри. Вече ги коментирах в Брюксел. Анализът ни е, че победата е категорична и оставките в БСП го доказват. До оставката на Цветан Цветанов се стигна, защото това беше и негово желание. Както той каза, доверието в нас по много теми го няма. След като го няма, това е правилно решение\", заяви Борисов след заседанието.   „По устав се изисква освобождаването на Цветанов да стане на форум, който ще бъде на 7 юли. Тогава ще освободим и Румяна Бъчварова, която отива посланик. Началник на кабинета ми е Деница, вече я сложих“, заяви Борисов.  Попитан какви са били обсъжданите варианти на срещата между него и Цветанов, той коментира: „Вариантите бяха - напуска ръководните постове на партията, спира да се изявява по медиите и да е лице на партията и остава да работи в централата като редови член. Избрахме варианта да напусне отвсякъде. Няма трети или четвърти вариант -  Цветанов или трябваше да остане, или да подаде оставка\", натърти премиерът.    В отговор на въпрос избран ли е негов заместник, лидерът на ГЕРБ посочи: „Това е работа на Изпълнителната комисия и на Конгреса. Двама заместници и повече власт на административния секретар, който да движи техническата неща през времето, в което се занимавам с премиерството си, е предостатъчно“.  Лидерът на ГЕРБ заяви, че ще има смяна на ръководства по места в партията, където резултатите не са били добри.   \"След седмица пак ще ги събера. Днес исках да ги успокоя, че който си е вършил работата, ще си я върши пак. Името на Цветанов се заменя сега от изпълнителната комисия - демократичността и реформата е в ход. Ще създам и орган за контрол в партията, който да приема жалби и оплаквания. Видяхте този в Пловдив, който сочи тавана, видяхте какво му се случи, благодарение на хората, които имаха смелостта да се свържат с мен. Народът видяхте как се отнася с мен последните две седмици и това за мен е най-важното. Разбрах, че днес и президентът е видял какви училища сме направили. Над милиард вкарахме в образователната инфраструктура. Така, че решенията ни са в името на хората\", заяви премиерът.  И уточни, че досега ръководният орган на партията е бил много слаб, а фукнциите му на практика са били иззети от едно лице - Цветанов. По устав заместник-председателите са членове на ИК. Тя се състои от 11 души и се ръководи от председателя. Ще се разделят и постове - да няма вече припокриване кмет и областен ръководител, министър и областен ръководител и пр.     \"Ще създам и един орган за контрол вътре в самата партия – за сигнали, жалби и оплаквания – говоря за тези извън престъпленията. Видяхте на този в Пловдив какво му се случи – имаше лошия късмет да попадне на хора, които имаха смелостта бързо да се свържат с мен\", заяви Борисов, визирайки арестувания за корупция снощи районен кмет от Пловдив.   С темата Цветанов Борисов опита да сложи точката: \"Не ми се искаше повече Веско Маринов да ни пее на концертите. И аз им казах как трябва да се проведе кампанията, не се съобразиха с мен...   - Ще ви бъде ли трудно без Цветан Цветанов като се има предвид, че предстоят местни избори наесен - попитаха журналистите. И Борисов се ядоса: \"Дайте да говорим сериозно. Всеки има роля. Когато влязох на избори - влязох с 90% рейтинг. И магаре да бях вързал, щяха да го изберат за депутат!\" Борисов обяви още, че е назначил Деница Желева, сега негов съветник по международните въпроси, за шеф на кабинета си. Румяна Бъчварова заминава за Израел като посланик.   Преди това в централата на ГЕРБ се проведе заседание на Изпълнителна комисия на партията. На съвещанието присъстваха и областните председатели на ГЕРБ.  Още по време на изборите Борисов намекна, че ще има промени в партията и ще \"реже\" до дъно провинилите се структури. Идеята на Борисов е да изгради наново партията си така, че да е способна за истински победи.  Вчера Цветанов разкри, че по време на разговора си с Борисов двамата не са постигнали съгласие за общото им партийно бъдеще и затова той си е подал оставката. Цветанов напуска партийната централа и се лишава от всички атрибути, които му даваха досега партийните постове - кабинет, кола, секретарка и други екстри. Няма да има има медийни изяви, няма повече да е лице на ГЕРБ. Остава редови партиен член, но с какво ще се занимава извън ГЕРБ, не е ясно.  ", "date": "2019.05.31", "title": "Борисов: Не искам повече Веско Маринов да ми пее по концертите (ВИДЕО)"}
{"url": "http://epicenter.bg/article/Denitsa-Zheleva-stava-shef-na-kabineta-na-premiera-/184558/2/0", "text": "Деница Желева става началник на кабинета на министър-председателя Бойко Борисов. Това съобщи самият той след заседание на ръководството на ГЕРБ в централата на партията. Досега Желева беше съветник на премиера по външна политика.  „По устав се изисква освобождаването на Цветанов да стане на форум, който ще бъде на 7 юли. Тогава ще освободим и Румяна Бъчварова, която отива посланик. Началник на кабинета ми е Деница, вече я сложих“, заяви Борисов.  Румяна Бъчварова ще бъде освободена от позицията шеф на кабинета, за да стане посланик в Израел.  ", "date": "2019.05.31", "title": "Деница Желева става шеф на кабинета на премиера "}
{"url": "http://epicenter.bg/article/Karakachanov-shte-prisastva-na-izvanrednoto-sabitie-na-natsionalnata-kampaniya--Badi-voynik--v-Popovo-/184559/2/0", "text": "Министърът на отбраната Красимир Каракачанов ще присъства на извънредното събитие на националната кампания „Бъди войник“, което ще се състои на 1 юни 2019 г. в град Попово на площад „Александър Стамболийски“ от 16.00 ч. Това съобщиха от пресцентъра на Министерство на отбраната.  По същото време там ще бъдат участниците в 34-ия поход „По стъпките на четата на Таньо войвода“, които ще проведат преглед на маршовата песен. Походът е военно-патриотично мероприятие, подкрепено от Министерството на отбраната, чието тазгодишно издание се провежда под патронажа на президента Румен Радев и вицепремиера и министър на отбраната Красимир Каракачанов.  В рамките на националната кампания за популяризиране на военната професия в Попово ще се проведе статичен показ на образци оръжие и екипировка на Сухопътните войски, водолазно оборудване и екипировка на Военноморските сили и Силите за специални операции. На него ще могат да се видят автомат „Калашников“, картечница, пистолет „Макаров“, РПГ, снайперска пушка, както и средства за лична балистична защита.  С информационни щандове за военната професия ще бъдат представени още Военновъздушните сили, Националната гвардейска част и Служба „Военна полиция“. Военно окръжие - Търговище ще информира за възможностите, които дават доброволният резерв, началната и специална военна подготовка, както и за текущите конкурси във Въоръжените сили.  От 19.00 часа на площада ще започне концерт на Гвардейския представителен духов оркестър и Представителния ансамбъл на Въоръжените сили. Със свои изпълнения гражданите и гостите на Попово ще зарадват формация „Армейска песен“, изпълнителите Соня Иванова, Надя Казакова, фолклорна формация „Ладена“, танцова формация „Алгара“ и др.  Гостуването на кампанията „Бъди войник“ в Попово беше инициирано от министъра на отбраната Красимир Каракачанов по време на събитието в Русе по-рано този месец. То е обвързано и с Международния ден на детето 1 юни (когато по традиция всяка година Българската армия провежда редица мероприятия в цялата страна за децата) и с Деня на Ботев и загиналите за свободата – 2 юни.  ", "date": "2019.05.31", "title": "Каракачанов ще присъства на извънредното събитие на националната кампания „Бъди войник“ в Попово "}
{"url": "http://epicenter.bg/article/Ivan-Geshev--V-sluchaya-s-kmeta-na-rayon--quot-Severen-quot--v-Plovdiv-stava-vapros-za-koruptsionni-prestapleniya-/184561/2/0", "text": "В район „Северен“ в Пловдив става въпрос за досъдебно производство за корупционни престъпления. Това каза заместник-главният прокурор Иван Гешев по време на брифинг, предаде репортер на Агенция „Фокус“.  Гешев посочи, че производството е образувано от Специализираната прокуратура и наблюдавано от нея от около 5 месеца и е за корупционни престъпления.  Припомняме, че снощи бе задържан районният кмет Ральо Ралев. Пред журналисти Ралев каза, че няма представа защо е арестуван. Това каза и неговата адвокатка Сузана Алекова, която също пристигна на място снощи.  \"Към момента няма привлечени към наказателна отговорност лица. До края на днешния ден ще стане ясно кои и колко лица ще бъдат привлечени и за кои престъпления по Наказателния кодекс. Съответно ще бъде преценено в утрешния ден какви мерки ще бъдат определени спрямо тези лица\", заяви той.  \"Изключително благодаря на колегите, които работят по този случай“, коментира Гешев.  „Разследването се проведе от следователи от Специализираната прокуратура. Оперативните действия се осъществиха от Антикорупционния орган. Знаете, тази комисия има само и единствено в този сегмент оперативни правомощия. Тя не може да разследва. Не може и да задържа. Те бяха в случая и оперативни работници“, посочи още Иван Гешев.  \"Благодаря на колегите от Комисията, оглавявана от г-н Славчев. Справиха се добре с възложените от прокуратурата задачи“, каза той и благодари и на служителите на СДВР.  „Имаме традиционно много добри отношения с МВР, специално със СДВР, които ни помагат по обясними причини при някои акции на Специализираната прокуратура в провинцията. Благодаря и на колегите от ДАНС. Така че това досъдебно производство е резултат от изпълняване на отделните законови правомощия на всяка една от тези институции. Обръщам внимание, че делото е започнало още от първия ден след доклад при главния прокурор и съответно след това съответният материал е изпратен веднага в Специализираната прокуратура“, каза още Иван Гешев.  В сутрешния блок на БНТ Иван Гешев коментира, че случаят е сходен с този в „Младост“.  „Това, което мога да кажа към момента е, че подробна информация ще се даде по този случай, когато интересите на разследването позволяват това да се случи. Единственото, което мога да кажа, че да към този момент е задържан по реда на Закона за МВР за 24 часа кметът на район „Северен“ в Пловдив, задържани са и други лица“, каза още Гешев.  ", "date": "2019.05.31", "title": "Иван Гешев: В случая с кмета на район \"Северен\" в Пловдив става въпрос за корупционни престъпления "}
{"url": "http://epicenter.bg/article/Veche-ofitsialno--TsIK-obyavi-imenata-na-balgarskite-evrodeputati/184562/2/0", "text": "ЦИК обяви официално имената на 17-те български евродепутати в новия Европарламент. На тържествена церемония те получиха удостоверенията си за избор, предаде БНР.  След като първите двама в листата на ДПС Мустафа Карадайъ и Делян Пеевски се отказаха от евродепутатските си места, пратениците на ДПС в Европарламента са Илхан Кючюк, Искра Михайлова и Атидже Алиева-Вели. Евродепутатите на БСП Елена Йончева и Петър Витанов ще се откажат от местата си на депутати в  Народното събрание. Късно вечерта в сряда ЦИК обяви окончателните резултати от произведените на 26-и май избори за членове на Европейския парламент. Комисията оповести и разпределението на мандатите между партиите и коалициите. Пет политически сили изпращат евродепутати: ГЕРБ - шестима, БСП - петима, ДПС - трима, ВМРО-Българско национално движение - двама, и  Обединение \"Демократична България\" – един. Стана ясно и разпределението на предпочитанията за отделните кандидати по кандидатските листи. С най-много преференции от всички кандидати е водачът на листата на ГЕРБ Мария Габриел, следвана от водача в листата на БСП  Елена Йончева.  Заради преференциите се стигна до размествания в две от листите на петте политически сили, които класират евродепутати. В тази на БСП Сергей Станишев от пето се изкачи до второ място, а в листата на ВМРО Андрей Слабаков от четвърта се премести на втора позиция.   Вчера изтече и срокът, в който избран евродепутат може да се  откаже.  от левицата обясни пред БНР какви каузи и приоритети ще защитава в ЕП:   от СДС беше категоричен:   от ВМРО заяви: Ето и имената на новите български евродепутати (по азбучен ред):  Александър Йорданов Андрей Ковачев Андрей Новаков Асим Адемов Ева Майдел Мария Габриел Елена Йончева Иво Христов Петър Витанов Сергей Станишев Цветелина Пенкова Атидже Алиева – Вели Илхан Кючюк Искра Михайлова   Ангел Джамбазки Андрей Слабаков Радан Кънев                                 ", "date": "2019.05.31", "title": "Вече официално: ЦИК обяви имената на българските евродепутати"}
{"url": "http://epicenter.bg/article/Iliyana-Yotova--Evropeytsite-glasuvaha-sreshtu-ezika-na-omrazata-/184563/2/0", "text": "В стремежа си да привлекат повече гласове много партии заложиха на езика на омразата. Той надделя над фалшивите новини в кампанията за европейските избори. Европейските граждани гласуваха за тези, които им дадоха надежда, и против тези, които ги караха да мразят. Това заяви вицепрезидентът Илияна Йотова на международна конференция в София, посветена на дезинформацията и фалшивите новини в контекста на европейските избори, съобщиха от прессекретариата на държавния глава.  Според вицепрезидента рекордно високата избирателна активност е показала, че европейските граждани не са безразлични към политиките в Европа. Илияна Йотова посочи, че две трети от новите евродепутати са от проевропейски партии, евроскептиците не успяха да надделеят.  „Европейските граждани заложиха на европейските решения на националните проблеми. Трябва да се изработят политики в полза на гражданите, а не на брюкселската администрация“, отбеляза вицепрезидентът.  „Най-важното предстои – тези, които спечелиха, трябва да разчетат правилно посланията на европейските граждани, които искат сигурност и достоен начин на живот“, изтъкна Илияна Йотова.  Вицепрезидентът заяви, че резултатите от евроизборите са нарушили доминацията на двете големи фракции в Европейския парламент – дясноцентристи и социалдемократи, и при тази ситуация разпределението на постовете няма да се решава само от тях. Според Илияна Йотова традиционните леви и десни партии са загубили доверието на своите привърженици, тъй като липсва ясно разграничение между техните послания. „Автентичните партии трябва да си направят сериозни изводи“, заяви вицепрезидентът.  Според Илияна Йотова дебатите за постовете в Европа трябва да се водят пред очите на европейската общественост, а не в заключените зали при изключени мобилни телефони. Вицепрезидентът посочи, че Европейската комисия не трябва да бъде политизирана, каквато е в момента. Вицепрезидентът изрази мнение, че процедурата с т.нар. общ кандидат за неин председател очевидно не работи.  ", "date": "2019.05.31", "title": "Илияна Йотова: Европейците гласуваха срещу езика на омразата "}
{"url": "http://epicenter.bg/article/Poredno-otlagane-na-deloto-sreshtu-Valyo-Toploto/184537/3/0", "text": "В Софийския градски съд се състоя поредното заседание срещу бившия шеф на „Топлофикация\" Валентин Димитров, известен още като Вальо Топлото, съобщава БГНЕС. В съдебна зала Димитров се яви със своя адвокат. Призовано беше и вещо лице, което да даде отново показания. На днешното заседание трябваше да бъдат изчетени пледоариите. След 20-минутно заседание обаче, беше насрочена нова дата – 13 юни. Причината – липсващ писмен отговор от страна на \"Топлофикация\". Сагата започна през 2006 година, когато Валентин Димитров е обвинен, че в периода 1999 - 2003 година е нарушил валутното законодателство при извършването на сделки в Австрия за над 432 000 долара.   Първоначално Димитров дори бе осъден на 14 години затвор. През 2012 г. Софийският апелативен съд го оправдава заедно с още двама подсъдими, след като прие, че няма заобикаляне на ЗОП при сключените договори с „Шибър\", защото имало договорености на държавата с Европейската банка за възстановяване и развитие (ЕБВР) и със Световната банка (СБ), а търговете са били проведени по правила на банките. Година по-късно Върховният касационен съд върна делото на САС, като се мотивира, че разплащането е ставало с пари на „Топлофикация“, а не на чуждите банки, което автоматично означава, че е трябвало да се спази ЗОП.", "date": "2019.05.31", "title": "Поредно отлагане на делото срещу Вальо Топлото"}
{"url": "http://epicenter.bg/article/Temenuzhka-Petkova--Fakt-e-parvata-dostavka-na-vtechnen-priroden-gaz-ot-SASht/184556/4/0", "text": "Късно тази вечер на терминала на пристанището в Ревитуза, пристигна танкерът, натоварен с първата доставка на втечнен природен газ от САЩ. Доставката е на конкурентни цени. Това обяви министърът на енергетиката Теменужка Петкова по време на брифинг в Министерски съвет, цитирана от novini.bg.   Петкова добави, че това е една много сериозна крачка към либерализацията на пазара на природен газ у нас. Доставката е в изпълнение на договора, който „Булгартрансгаз“ сключи с доставчика „Колмар“.   „Правителството работи много сериозно за диверсификацията не само на думи, а и на практика“, подчерта Петкова.   „Количествата за първите три месеца на годината са 90 милиона кубични метра газ. Очакваме и втората доставка. Това е важна стъпка за българския енергиен сектор. Изпълняваме поетите ангажименти“, каза още Петкова.   \"Ще поискаме от КЕВР намаление на цената на газа за третото тримесечие на 2019 г.\" Това каза Николай Павлов, директор на „Булгаргаз\" по време на брифинг във връзка с доставката на втечнен газ от САЩ. „Булгаргаз\" много внимателно следи динамиката на борсовите пазари в Западна Европа и съответно в дългосрочните петролни индексирани договори отново в Западна Европа, за да сверим къде сме ние\", коментира той. \"Беше направен задълбочен анализ на борсовите пазари на природен газ, който показа, че са налице условия и възможности за доставка в България на по-ниска цена, от тази, която имаме по дъгосрочния договор с наши партньори\", заяви Павлов. Той уточни, че „Булгаргаз\" като секторен възложител не попада в приложното поле на Закона за обществените поръчки, но от дружеството са решили, въпреки всичко да подадат открит, прозрачен търг, на който да са ясни всички условия, по които съответните търговци ще участват. „Получихме три оферти и трите бяха на цени по-ниски от действащата в момента доставна цена\", заяви директорът на „Бургаргаз\" и уточни, че от новата доставна цена на българския потребител ще се възползва от есенно-зимния сезон. „Булгаргаз\" може да води преки преговори с търговци и да сключва сделки. В този ред бяха получени две оферти от холандската компания за доставка на природен газ и от български голям търговец на природен газ. Трите оферти бяха на цени икономически по-изгодни от цената, постигната от търга. Това като финансов резултат мога да кажа, че ще бъде около 15 млн. лв. и естествено това ще се пренесе в цената към крайния потребител\", каза още Николай Павлов. Източник novini.bg", "date": "2019.05.31", "title": "Теменужка Петкова: Факт е първата доставка на втечнен природен газ от САЩ"}
{"url": "http://epicenter.bg/article/Dzhouzef-Stiglits--Neoliberalizmat-tryabva-da-bade-obyaven-za-martav-i-pogreban/184560/11/0", "text": " Отговорът на този въпрос трябва да бъде определен в сегашната епоха, защото след 40 години неолиберализъм в САЩ и други развити икономики, ние знаем какво не работи, пише  , представен без редакторска намеса.  Растежът е по-нисък, отколкото беше през 25-те години след Втората световна война и по-голямата част от него се трупа на самия връх на доходната скала. След десетилетия на застой или дори спад на доходите за хората под тях, неолиберализмът трябва да бъде обявен за мъртъв и погребан. За да успее това, има поне три основни политически алтернативи: крайнодесен национализъм, лявоцентристки реформизъм и прогресивното ляво (като дясноцентристите представляват неолибералния провал). И все пак,    Лявоцентристите, например, представляват неолиберализма с човешко лице. Тяхната цел е да прехвърлят политиките на бившия американски президент Бил Клинтън и бившия британски премиер Тони Блеър в XXI век, правейки само леки промени в преобладаващите форми на финансилизация и глобализация. Междувременно, националистката десница се отказва от глобализацията, обвинявайки мигрантите и чужденците за всички проблеми на днешния ден. Въпреки това, както показа президентството на Доналд Тръмп, то е не по-малко обвързано – поне в американския вариант – с намаляването на данъците за богатите, дерегулацията и ограничаването и елиминирането на социалните програми. За разлика от тях,     Бавният икономически растеж, увеличаващото се неравенство, финансовата нестабилност и деградацията на околната среда са проблеми, родени от пазара и заради това не могат и няма да бъдат преодолени от самия пазар. Правителствата имат задължението да ограничават и оформят пазарите чрез екологични, здравни, професионални и други видове регулиране. Работата на правителството е също така да прави това, което пазарът не може или няма да направи, като активно инвестиране в основни изследвания, технологии, образование и здравето на обществото.  Пазарите все още трябва да играят решаваща роля за улесняване на социалното сътрудничество, но те служат за тази цел само ако се ръководят от върховенството на закона и подлежат на демократични проверки. В противен случай индивидите могат да се обогатяват, като използват други, извличат богатство чрез търсене на печалба, вместо да създават богатство чрез истинска изобретателност. Много от днешните богати са поели по пътя на експлоатацията, за да стигнат там, където са. Те са добре обслужвани от политиките на Тръмп, които насърчават търсенето на печалба, докато унищожават основните източници на създаване на богатство. Прогресивният капитализъм се стреми да направи точно обратното. Това ни води до третия приоритет:   Използвайки информационни предимства, изкупувайки потенциални конкуренти и създавайки бариери за навлизане, доминиращите фирми могат да се ангажират с широкомащабно търсене на печалба в ущърб на всички останали. Увеличаването на властта на корпоративния пазар, съчетано със спад на силата на договаряне на работниците, извървява дългия път към обяснението, защо неравенството е толкова високо и растежът е толкова бавен. Ако правителството не поеме по-активна роля, отколкото предписва неолиберализмът, тези проблеми вероятно ще се влошат, благодарение на напредъка в роботизацията и изкуствения интелект.  Икономическата сила и политическото влияние се укрепват взаимно и се самоподдържат, особено там, където, както в САЩ, богатите индивиди и корпорации могат да харчат без ограничения за изборите. Тъй като САЩ се приближават все по-близо до фундаментално недемократична система на „един долар, един глас“, системата от проверки и баланси, която е необходима за демокрацията, вероятно не може да се задържи: нищо няма да може да ограничи властта на богатите. Това не е просто морален и политически проблем: икономиките с по-малко неравенство всъщност се представят по-добре. Следователно прогресивно-капиталистическите реформи трябва да започнат с намаляване на влиянието на парите в политиката и намаляване на финансовото неравенство.  Много ще зависи от това дали реформаторите са твърдо решителни в борбата с проблемите като прекомерната пазарна мощ и неравенството, тъй като частният сектор ги създава. Всеобхватната програма трябва да се съсредоточи върху образованието, научните изследвания и другите истински източници на богатство. Тя трябва да защитава околната среда и да се бори с изменението на климата със същата бдителност като Новото зелено раздаване (Green New Deralers) в САЩ и Extinction Rebellion (Въстанието срещу изчезването) в Обединеното кралство. И тя трябва да осигури обществени програми, за да се гарантира, че никой гражданин няма да бъде лишен от основните си нужди за достоен живот. Те включват икономическа сигурност, достъп до работа и заплата за нормален живот, здравни грижи и адекватни жилища, сигурно пенсиониране и качествено образование за децата. Този дневен ред е изключително достъпен; всъщност не можем да си позволим да не го прилагаме.  Прогресивният капитализъм не е оксиморон. Напротив, това е най-жизнеспособната и резонираща алтернатива на идеологията, която очевидно се провали. Като такъв, той представлява най-добрият шанс, който имаме, за да избегнем сегашното си икономическа и политическа болест.", "date": "2019.05.31", "title": "Джоузеф Стиглиц: Неолиберализмът трябва да бъде обявен за мъртъв и погребан"}
{"url": "http://epicenter.bg/article/Udalzhava-se-srokat-za-podavane-na-zayavki-za-uchastie-v-konkursa--Burgas-i-moreto--/184585/6/0", "text": "Поради големия брой постъпили запитвания от автори за участие в Националния конкурс за песен „Бургас и морето“, крайният срок за подаване на заявления за участие се удължава с две седмици. Това съобщиха от пресцентъра на Община Бургас.  До 14 юни, включително, всички автори могат да подадат своите песни на адрес: гр. Бургас, ул.“Александровска“ 26, „Деловодство“, за Националния конкурс за песен „Бургас и морето“, а също и на електронен адрес: burgas.moreto@abv.bg.  Конкурсът създава и разпространява български песни, насърчава творческия потенциал в областта на музикалното изкуство, подкрепя композитори, поети, изпълнители и развива българската музикална култура.  Регламент и условията за участие в „Бургас и морето“ могат да бъдат намерени на следните електронни адреси: http://www.burgasimoreto.org/bg/reglament-2019 https://www.burgas.bg/bg/info/index/365  От всички изпратени песни, професионална подборна комисия ще селектира до 12 от най-добрите, които ще вземат участие във финалната конкурсна вечер на 3 август.  ", "date": "2019.05.31", "title": "Удължава се срокът за подаване на заявки за участие в конкурса „Бургас и морето“ "}
{"url": "http://epicenter.bg/article/Papa-Frantsisk-pristiga-dnes-na-poseshteniya-v-Rumaniya/184526/7/0", "text": "Папа Франциск пристига днес на посещение в Румъния, информира БНТ.   Седмици, дори месеци на очакване. Ремонти - по-големи и по- малки в църкви и около тях. Всичко трябва да е готово за следващите три дни, когато Румъния ще бъде в центъра на световното внимание заради главата на Римокатолическата църква. Преди пристигането си, по традиция папата отправи от Ватикана обръщение към румънския народ.   Идвам сред вас, за да вървим заедно. Да вървим заедно, като се учим да пазим корените и семейството, като се грижим за бъдещето на децата и брата, който е до нас, като преминем отвъд страховете и подозренията, като премахваме бариерите, които ни отделят от другите.   Папа Франциск идва в Букурещ три седмици след като посети България и Северна Македония. Мотото на визитата е \"Да вървим заедно!\", тя е част от апостолическите пътувания, посветени на мисията му да търси диалог с различни религии и с православните християни.  В Румъния католиците са под 5% от населението, доминиращо православно. След пристигането си ще бъде приет от президента Клаус Йоханис и премиера Виорика Дънчила. След това папа Франциск ще се срещне с румънския патриарх Даниел в Патриаршеския дворец, а по-късно - и със Синода на Румънската православна църква. Следва молитва в новата православна църква и литургия в католическата катедрала „Свети Йосиф\".  В събота папа Франциск ще пътува и извън Букурещ - посети и Яш, богородичното светилище Шумулео-Чук и ще има срещи с младежи и семейства. В Блаж, където ще бъде в неделя, на 2 юни в парка на Свободата папа Франциск ще отслужи Божествена литургия за беатификацията на седемте гръко-католически епископи мъченици, убити по време на комунистическия режим. Там Светият отец ще се срещне с представители на ромската общност. Той ще произнесе девет слова. Той идва в Румъния 20 години след Йоан Павел II, който при посещението си нарече страната \"градина на Божията майка\".", "date": "2019.05.31", "title": "Папа Франциск пристига днес на посещение в Румъния"}
{"url": "http://epicenter.bg/article/Dimitrov-za-Vavrinka---quot-Sas-Stan-si-znaem-dori-katnite-zabi-quot-/184539/8/0", "text": "Григор Димитров ще търси най-доброто си класиране на „Ролан Гарос” тази вечер. До момента българинът не е преминавал трети кръг на престижната надпревара в Париж. По пътя към място на 1/8 финалите Димитров ще се изправи срещу добър познайник – Станислас Вавринка. Победата срещу Марин Чилич от втория кръг на турнира даде увереност на Димитров, който заяви пред NOVA, че предстоящият съперник няма с какво да го изненада.   “Със Стан се познаваме прекалено добре. Знаем си дори кътните зъби. Нямаме никакви тайни. Тренирахме даже няколко дни заедно преди началото на турнира. Мачът зависи изцяло от двама ни  - кой ще вземе първата възможност. Това ще е водещо. Забелязал съм го в досегашните срещи помежду ни. И все пак се надявам да не играем пет сета”, коментира Григор Димитров.   Димитров и Вавринка са се срещали общо осем пъти и споделят равен актив от по четири победи. И все пак, на клей предимството е за родния тенисист – 2:1 победи. Двубоят тази вечер е последен, четвърти  от програмата на \"Ролан Гарос\", и ще започне не по-рано от 17 часа българско време на втория по-големина корт – “Сузан Ленглен”. Обзети от еуфорията след победата над Марин Чилич много наши сънародници опитаха да сдобият с билети за мача на Димитров. За съжаление пропуските в тази фаза на надпреварата остават трудно достижими.", "date": "2019.05.31", "title": "Димитров за Вавринка: \"Със Стан си знаем дори кътните зъби\""}
{"url": "http://epicenter.bg/article/Harchove-na-Megan-Markal-yadosaha-britantsi/184573/10/84", "text": "На ожесточен словесен огън е била подложена Меган Маркъл, написа лондонският в. Дейли Експрес, цитиран от Новини.бг Много от поданиците на Елизабет II са изригнало срещу поведението на нейната снаха. Според критиците на съпругата на принц Хари се е добрала до властта и парите, и сега е започнала да харчи с широки пръсти средствата на британските данъкоплатци.  На фотосесия бившата американска актриса се е появила с рокля, струвала 52 000 паунда, и дрехата е наляла още масло в огъня на вербалните нападки. \"Не може да се носи дреха, чиято цена е равна на домовете на някои британци. Ако за холивудска звезда това е допустимо, то за член на нашата кралска династия – категорично не\", е написала репортерката Рианън Милс.  Изданието обаче посочи и това, че Маркъл и след като е срещнала Хари, е носила евтини дрехи.", "date": "2019.05.31", "title": "Харчове на Меган Маркъл ядосаха британци"}
{"url": "http://epicenter.bg/article/Shvartseneger-ne-poluchil-zaplata-za-edin-ot-nay-uspeshnite-si-filmi/184589/10/100", "text": "През 1980-те години на миналия век Арнолд Шварценегер се превръща в една от най-големите холивудски звезди с филми като „Конан Варварина”, „Терминатор”, „Командо”, „Хищникът” и др.   Но първата комедийна роля на Шварценегер се появява чак през 1988 година с продукцията „Близнаци”. Това е всъщност и първия филм с участието на актьора, който минава границата от 100 млн. долара приходи в щатския бокс офис.   Това се случва на фона на желанието на Шварценегер да не получи нито стотинка за ролята си в лентата.   По време на промоция на продукцията „Stan Lee's Superhero Kindergarten\", последният проект на Стан Лий преди да почине, в която актьорът за първи път ще озвучава персонаж в анимационен филм, той си припомня, как е трябвало да убеждава Холивуд, че може да играе във филми, различни от екшън жанра.    „Те казваха „Не, знаем, че ще изкараме пари с теб, ако правиш екшън филми”, казва Шварценегер пред Business Insider, цитиран от Profit.bg   Това накарало актьорът да предприеме драстичен ход. „За „Близнаци” буквално не получих заплащане – просто исках да пробвам”, казва той, говорейки за класическата комедия, в която двамата с нисичкия актьор Дани де Вито играят близнаци, разделени като деца, които се срещат отново на зряла възраст.   „Така се случи, че това бе първият ми филм, които изкара 100 млн. долара на местна почва. Поради това осъзнаха, че схемата работи, Шварценегер може да направи прехода”, казва той.", "date": "2019.05.31", "title": "Шварценегер не получил заплата за един от най-успешните си филми"}
{"url": "http://epicenter.bg/article/Tramp-natiska-meksikantsite-s-mita--dokato-ne-sprat-nelegalnite-migranti-/184531/7/96", "text": "От 10 юни Съединените щати ще наложат мито от 5% върху всички стоки от Мексико дотогава, докато страната не пресече пътя на нелегалните мигранти на север, обяви президентът Тръмп в Туитър.  \"На 10 юни Съединените щати ще наложат 5% мито за всички стоки, които идват в нашата страна от Мексико, до момента, в който незаконни мигранти престанат да идват през Мексико в нашата страна, СТОП,\" написа Тръмп в Туитър.  \"Митата постепенно ще се увеличават, докато проблемът с незаконната имиграция бъде отстранен, след което тарифите ще бъдат премахнати\", добавя той.  Съобщението на Тръмп идва ден след като граничарите в Ел Пасо, Тексас, задържаха най-голямата група мигранти, срещани някога от службата за граничен контрол - 1036 души.  През последните месеци броят на задържаните мигранти е над 100 хиляди на месец. Те са предимно хора, които бягат от бедността и насилието в Централна Америка, за да поискат убежище, след като пристигнат на американска земя.  \"Мексико има много силни имиграционни закони и може лесно да спре незаконния поток на мигранти, включително чрез връщането им в родните им страни. Освен това Мексико може бързо и лесно да спре незаконните чужденци от южната граница с Гватемала.\", гласи официално становище на Белия дом.  Мексиканският президент Андрес Мануел Лопес Обрадор реагира като ужилен и обяви, че още днес ще изпрати делегация до САЩ, оглавявана от външния министър, за да разреши ситуацията във връзка с новите мита.  \"Предлагам да дадете указания на вашите служители, ако не е неудобно, да приемат представители на нашето правителство, ръководени от външния министър, които да пристигнат във Вашингтон утре (петък), за да постигнат споразумение в полза на двете страни\", призова Обрадор също в Туитър.  Мексико обеща енергичен отговор на новите мита, с които заплаши Тръмп.  Източник: Канал 3  ", "date": "2019.05.31", "title": "Тръмп натиска мексиканците с мита, докато не спрат нелегалните мигранти "}
{"url": "http://epicenter.bg/article/Stoltenberg--NATO-e-gotov-da-prieme-Makedoniya/184532/7/0", "text": "Генералният секретар на НАТО Йенс Столтенберг изпраща ясен сигнал до Северна Македония - Алиансът е готов да приветства Македония за евроатлантическото семейство. Това е посланието, изпратено от Столтенберг в интервю за МИА, което той дава малко преди посещението си в Скопие, където ще се проведе среща на посланиците на страните от Алианса, съобщава БГНЕС.   Той с нетърпение очаква отново да посети Скопие и заяви, че ратификацията на предприсъединителния протокол напредва добре. Столтенберг каза, че някои страни няма възможността да ратифицират протокола и според него членството на Северна Македония в НАТО ще допринесе за сигурността на Западните Балкани и целия евроатлантически регион. На срещата на Северноатлантическия съвет се очаква да се говори за интеграцията на страната в НАТО, но също и за напредъка на реформите, включително тези в областта на правосъдието. Столтенберг говори за значението на участието на Северна Македония в срещите на Алианса, както и за по-нататъшното развитие на събитията в спора между Белград и Прищина.   „С нетърпение очаквам да посетя отново Скопие, този път със Северноатлантическия съвет, това са 29-те посланици на всички съюзници в НАТО. Посещението ни в Северна Македония изпраща ясен сигнал: готови сме да ви посрещнем в семейството на НАТО”, каза Столтенберг. „През февруари подписахме протокола за присъединяване. Това беше исторически момент за вашата страна и за Алианса. Сега Северна Македония има място в масата на НАТО. Външният министър Никола Димитров се присъедини към нас през април за годишнината на Алианса, а по-късно през юни министър Шекеринска отново ще участва в срещата на министрите на отбраната на НАТО в Брюксел”, посочи още той.   „На път сме да приемем Македония в НАТО. Това стана възможно благодарение на ангажимента и смелостта на лидерите в Скопие и Атина да намерят решение на спора за името. Ратификацията напредва добре, когато всички страни членки ратифицират протокола за присъединяване, Северна Македония ще стане трийстият член на Алианса. Членството в НАТО ще донесе по-голяма сигурност и просперитет на всички хора в Северна Македония”, категоричен бе Столтенберг.", "date": "2019.05.31", "title": "Столтенберг: НАТО е готов да приеме Македония"}
{"url": "http://epicenter.bg/article/Kitay-i-Rusiya-saediniha-mosta-nad-reka-Amur-/184533/7/0", "text": "Тържествено съединяване на двете части на автомобилния мост над река Амур, на противоположните брегове на която се намират Благовещенск и Хейхе, се състоя в петък на границата между Русия и Китай, предаде кореспондент на ТАСС от мястото на събитието.  Строителите са поставили последните болтове от двете страни на моста, след което пограничен катер е изстрелял сигнални ракети.  В края на 2016 г. започна изграждането на трансграничен автомобилен мост през р. Амур, който трябва да свърже руското крайбрежие в района на Благовещенск и китайския край в град Хейхе. Общата дължина на моста е повече от километър.  Според заданието, след въвеждане в експлоатация, по трансграничния мост Благовещенск - Хейхе ще се движат камиони и автомобили.  Потокът от пътници ще бъде около 3 милиона души годишно, а потокът от товари ще бъде около 6 милиона тона, или почти 300 хиляди автомобила.    ", "date": "2019.05.31", "title": "Китай и Русия съединиха моста над река Амур "}
{"url": "http://epicenter.bg/article/Izvesten-frenski-skior-zagina-v-Alpite/184534/7/0", "text": "Бившият олимпийски скиор Мишел Канак загина в четвъртък при инцидент във френските Алпи, съобщава БГНЕС.   Канак, който спечели няколко титли и се състезава за Франция в Зимните олимпийски игри в Сараево през 1984 година, се е качвал сам на „Черния ледник“ в Националния парк „Екрин“ по време на инцидента. Свидетели на трагедията веднага са сигнализирали местната планинска жандармерия. При пристигането й обаче са открили скиора мъртъв.", "date": "2019.05.31", "title": "Известен френски скиор загина в Алпите"}
{"url": "http://epicenter.bg/article/Naprezhenieto-raste--Turtsiya-izprati-oshte-edin-sondazhen-korab-kray-Kipar-/184535/7/51", "text": "В пореден ход за увеличаване на присъствието си в Източното Средиземноморие, Анкара изпрати навигационен телекс (НАВТЕКС) в четъврътк, с който запази район в териториалните води северно от Кипър, където ще провежда сондажи за въглеводороди до средата на юни, пише електронното издание на вестник Kathimerini, цитирано от Агенция \"Фокус\".  В същото време Турция продължава да провежда проучвания около Кипър и с другия си сондажен кораб – „Барбарос“, южно от Лимасол.  Още един сондажен кораб – „Явуз“, който в момента е на котва в Мраморно море. Ако той бъде изпратен в Източното Средиземноморие, това ще бъде третият плавателен съд на Турция в района.  Междувременно напрежението се повиши отново в югоизточната част на Егейско море, след като турски самолети нарушиха гръцкото национално въздушно пространство, докато министърът на отбраната на Гърция Евангелос Апостолакис присъства на церемония по случай годишнината от смъртта на капитан на гръцката армия на остров Карпатос.  В същото време турският външен министър Мевлут Чавушоглу заяви, че правата на турското-мюсюлманско малцинство в Западна Тракия и на кипърските турци са нарушени.  Същата гледна точка за етническата идентичност на мюсюлманското малцинство на Тракия се подкрепя от Партията за приятелство, равенство и мир (FEP), която се нарежда на първо място в гръцките провинции Родопи и Ксанти на изборите за Европейски парламент в неделя.  В коментарите си пред Анадолската агенция преди изборите лидерът на партията Цигдем Асафоглу заяви, че всеки глас за ФЕП ще „изпрати силно послание срещу политиката на гръцкото правителство спрямо турското малцинство“.  ", "date": "2019.05.31", "title": "Напрежението расте! Турция изпрати още един сондажен кораб край Кипър "}
{"url": "http://epicenter.bg/article/Mayk-Pompeo-pristiga-v-Berlin--shte-natiska-Germaniya-za-voennite-razhodi---Severen-potok--i--Huavey--/184541/7/0", "text": "Държавният секретар Майк Помпео започва петдневната си европейска обиколка в петък с отложена визита в Берлин, където се очаква да натисне Германия да увеличи военните си разходи, да спре сътрудничеството си с китайската компания „Хуавей“ и да се откаже от строителството на газопровода „Северен поток 2“, пише Reuters, цитирана от Агенция \"Фокус\".  По време на краткото си посещение за половин ден, първият дипломат на Вашингтон ще се срещне с колегата си Хайко Маас и канцлера Ангела Меркел. Визитата му трябваше да се състои по-рано този месец, но бе отменена в последния момент заради напрежението между САЩ и Иран, още един въпрос, по който Вашингтон и Берлин имат различия.  След това държавният секретар ще посети Швейцария, Нидерландия и Великобритания.  В изказване пред журналистите преди отпътуването си за Европа, Помпео заяви, че Германия трябва да направи повече, за да изпълни задължението си в рамките на НАТО да отделя по 2% от брутния вътрешен продукт за отбрана.  „Президентът не е доволен“, заяви той. „Те трябва да покажат план как ще изпълнят задълженията си“.  Помпео отбеляза, че „Хуваей“, която Вашингтон смята за заплаха за сигурността на НАТО, ще бъде тема на разговорите във всички европейски страни, които посети.  Освен това се очаква Помпео да изрази възраженията на САЩ спрямо строителството на газопровода „Северен поток 2“, който ще позволи на Германия и Русия да изключат Украйна от газовия транзит. Тръмп предупреди, че на западните компании, които участват в проекта, може да бъдат наложени санкции.  Германия, от своя страна, е твърда в намерението си да реализира проекта, в който участват пет големи европейски енергийни компании – германските Uniper и Wintershall, англо-холандската група Royal Dutch Shell, френската Engie и австрийската OMV.  ", "date": "2019.05.31", "title": "Майк Помпео пристига в Берлин, ще натиска Германия за военните разходи, „Северен поток“ и „Хуавей“ "}
{"url": "http://epicenter.bg/article/Karvava-chistka-v-KNDR-sled-provala-na-sreshtata-Kim-Chen-un-i-Donald-Tramp/184545/7/0", "text": "Десетки високопоставени чиновници са били екзекутирани в Корейската народнодемократична република (КНДР) след провала на срещата между лидера на азиатската комунистическа държава Ким Чен-ун и президента на САЩ Доналд Тръмп през февруари в Ханой, предаде Скайнюз.  Според издание от Южна Корея кървавата чистка е станала пред март малко сред като разговорите между двамата държавни глави във виетнамската столица са завършили без резултат. Сред жертвите е бил и специалният пратеник на Пхенян във Вашингтон Ким Хьок-чол и още няколко души. Всичките убити са били признати за американски шпиони.  Британската медия допълни, че шумните съдебни процеси и екзекуциите са били широко осветени от пропагандната машина на КНДР. \"Тази кампания е целяла да се отклони вниманието на хората от вътрешните проблеми на страната, в която царува глад и мизерия\", коментира Скайнюз, цитиран от Новини.бг", "date": "2019.05.31", "title": "Кървава чистка в КНДР след провала на срещата Ким Чен-ун и Доналд Тръмп"}
{"url": "http://epicenter.bg/article/Gartsite-masovo-otkazvat-rezervatsii-za-pochivka-prez-yuli-zaradi-izborite-/184546/7/51", "text": "\"Избори по никое време\" - недоволни са гръцките хотелиери от парламентарния вот през юли. Гърците вече масово отказват резервации за почивка през юли, предава БНР.  Собствениците на хотели от цяла Гърция съобщават пред медиите за големи загуби от провеждането на парламентарните избори през юли.  \"Напълно замръзна вътрешният туризъм, гръцките граждани започнаха да анулират резервации\", съобщават възмутени хотелиерите. Посочват причините преди всичко в липсата на средства за лятна почивка.  Голям брой кандидати на местния вот дори са теглили кредити за предизборната кампания, а много гърци се включват в щабовете на партии за парламентарния вот.  Хотелиерите в райони, които разчитат преди всичко на гръцки туристи, се опитват да привлекат чужденци с по-ниски оферти през юли.  Гърците започнаха да отказват резервации за екскурзии и почивки в чужбина, информират туристическите агенции.  Все още премиерът Ципрас не е фиксирал датата на вота, но се очаква изборите да се проведат на 7 юли, в разгара на туристическия сезон.  ", "date": "2019.05.31", "title": "Гърците масово отказват резервации за почивка през юли заради изборите "}
{"url": "http://epicenter.bg/article/Prezidentat-Radev-shte-poseti-Kardzhali/184521/2/0", "text": "Президентът Румен Радев ще посети град Кърджали, съобщиха от прессекретариата на държавния глава.   В 11.00 часа държавният глава ще приветства възпитаниците на СУ „Петко Рачев Славейков“ по повод завършването на учебната година, след което ще се запознае с постиженията на учебното заведение и ще разговаря с изявени ученици от клубове и школи в града.   В 11.45 часа президентът ще проведе среща с кмета на Кърджали инж. Хасан Азис в сградата на Общината.", "date": "2019.05.31", "title": "Президентът Радев ще посети Кърджали"}
{"url": "http://epicenter.bg/article/GERB-predlaga-Mariya-Belova-za-shef-na-komisiyata-po-zemedelie/184522/2/0", "text": "Мария Белова да поеме ръководството на парламентарната комисия по земеделие. Това предложение на председателя на парламентарната група на ГЕРБ Даниела Дариткова ще бъде разгледано днес в парламента.   Белова ще оглави комисията, след като Десислава Танева напусна парламента, за да поеме за втори път позицията земеделски министър. Белова положи клетва като депутат през май след като Танева бе избрана за министър. Завършила е Природо-математическата гимназия \"Добри Чинтулов\", а след това право. Специализирала е управление на европейски проекти. Учи финанси. От 2004 г. е адвокат в Сливенската колегия. Била е депутат от 43-то Народно събрание   По време на парламентарния контрол на депутатски въпроси ще отговарят министрите Мариана Николова, Данаил Кирилов, Десислава Танева и Нено Димов.", "date": "2019.05.31", "title": "ГЕРБ предлага Мария Белова за шеф на комисията по земеделие"}
{"url": "http://epicenter.bg/article/Yuriy-Aslanov--Tsvetanov-e-obiden--no-nyama-da-govori-sreshtu-Borisov/184524/2/0", "text": "\"Изключително дисциплиниран, човек с висока организационна култура, той ще продължи да работи за партията.\" Това каза по повод Цветан Цветанов Антоанета Христова в сутрешния блок на БТВ. Гост в студиото бе и социологът Юрий Асланов.  \"Цветанов донесе огромен негатив на ГЕРБ. Това беше най-слабият резултат на ГЕРБ и Бойко Борисов нямаше как да се задоволи с това. Той не рискува да отстрани Цветанов още преди кампанията. Изказването на министър-председателя, че Цветанов е надценяван, всъщност изглеждаше така все едно той иска да успокои сам себе си. Дали Цветанов е бил надценен ще лъсне тази есен на местните избори. Цветанов очакваше различна развръзка след края на кампанията. Пролича и нотка на обиденост в изказването на Цветанов, но той няма да започне да говори срещу Борисов. Замяната му с подходяща фигура ще стане трудно\", това каза социологът Юрий Асланов. \"Никога един човек не се сменя по време на състезанието и ако смениш коня преди състезанието това означава неуспех. ГЕРБ има нужда от рестартиране, това се прави и през лица, и през политики. В момента ГЕРБ показва стандарти за развитие - показва, че трябва да играеш по правилата, когато един сбърка, идва друг на негово място\", добави Христова. \"Оставката на Цветанов е криза в партия ГЕРБ. Щетите, които всички замесени в корупционни скандали нанесоха, не са забравени. Избирателите дадоха отсрочка на Борисов, защото просто не видяха алтернатива в лицето на БСП,\" обясни Асланов. Припомняме, че вчера Цветан Цветанов подаде оставка от ръководните постове на ГЕРБ след разговор с премиера. ", "date": "2019.05.31", "title": "Юрий Асланов: Цветанов е обиден, но няма да говори срещу Борисов"}
{"url": "http://epicenter.bg/article/Neno-Dimov--Ostavkata-na-Tsvetanov-nyama-da-dovede-do-problemi-v-koalitsiya/184525/2/0", "text": "Оставката на Цветанов е вътрешнопартиен проблем или вътрешнопартийно развитие. Не мисля, че ще има проблем в управляващата коалиция след нея, заяви министърът на околната среда и водите Нено Димов в сутрешния блок на БНТ.   Вече е налична възможност в реално време българите да видят стойностите на станциите, които мерят качеството на въздуха. Много приятелски е направена комуникацията в сайта, опитали сме се да видим визуализацията и стойностите и в Европейската станция, за да има съпоставимост, каза още Нено Димов.   Смолян, Горна Оряховица и Видин са сред градовете с най-мръсен въздух по предварителни данни от първите 3 месеца на тази година. На 28 този месец със съгласието на ЕК отделихме нов ресурс за чистота на въздуха, евентуално към края на годината - още 80 милиона ще има заради фини прахови частици във въздуха, каза още министърът. Още миналата година направихме коалиция с още 9 държави за намиране на европейско ниво на решение как да се извършва движението на стари автомобили, които не отговарят на европейските стандарти. Не очаквайте обаче този процес да е толкова бърз, коментира Димов.   Целият Североизточен район на България вече отговаря на нормите за качество на въздух, допълни министърът на околната среда и водите. По думите му, големите градове като София и Бургас намаляват стойностите на замърсяване на въздуха с всяка година.   Министърът изтъкна, че се очаква следващата година десет български общини да подменят градския си транспорт, като ресурсът за подобряване на чистотата на атмосферния въздух се усвоява добре. На 28 май след дълги преговори с ЕК отделихме нов ресурс от около 380 млн. лв. за десет общини, които имат възможност да кандидастват за смяна на градския транспорт с трамваи, електробуси и тролейбуси и евентуално към края на годината - още 80 млн. за фини прахови частици от битовото отопление за онези общини, които не можаха да кандидастват, допълни Димов. Предстои да се реши на европейско ниво как да се регулира движението на стари автомобили в ЕС, които не отговарят на еко изискванията, като Министерството на транспорта вече поема нужните действия, обясни министър Димов.   Радва ме резултатът на ВМРО на евроизборите. Лично аз не съм срещал проблеми при работата си както с колегите от малката, така с колегите от голямата коалиция, каза Нено Димов.", "date": "2019.05.31", "title": "Нено Димов: Оставката на Цветанов няма да доведе до проблеми в коалицията"}
{"url": "http://epicenter.bg/article/Ivan-Geshev--Dnes-shte-se-iska-myarka-za-neotklonenie-na-Marinela-Arabadzhieva/184527/2/0", "text": "Прокуратурата ще даде подробности около задържането на кмета на район „Северен“ в Пловдив Ральо Ралев в момент, в който това няма да повлияе на разследването. Това каза в специално интервю за БНТ заместник- главният прокурор Иван Гешев. Той обясни решението си, сравнявайки ареста на пловдивския кмет с този на кметицата на Младост Десислава Иванчева. По думите му прекалената публичност на информацията, която беше дадена по случая Иванчава е затруднила работата на разследващите.  Зам.-главният прокурор заяви, че днес ще се иска мярка за неотклонение на Маринела Арабаджиева, която вчера пристигна в България, след като беше екстрадирана от Испания по искане на прокуратурата. Иван Гешев коментира и акцията на прокуратурата в Монтана, делото срещу кмета на Божурище и делото за източването на КТБ. Кметът на район „Северен“ в Пловдив е задържан, потвърди зам.-главният прокурор Иван Гешев. По думите му, откритостта на прокуратурата по делото срещу кмета на район „Младост“ в София е показала на мнозина нарушители как да действат по-скрито. Иван Гешев добави, че има сходства между двата случая.   Във всеки един общински град има криминални авторитети, които са свързани по някакъв начин с местната власт, включително и магистратската, заяви Иван Гешев. По думите му, разкритията на подобни случаи се увеличават. За спецакцията на прокуратурата в Монтана, където бяха задържани 15 души, Иван Гешев заяви, че се проверява и връзка с „емблематичен“ по думите му случай за измама на голяма търговска верига в града. Той допълни, че групата на Мартин Антов се е занимавала и с наркоразпространение и изнудване.   Очаква се съдът да гледа мярката за неотклонение на кмета на Божурище, като прокуратурата ще поиска мярка „задържане под стража“, за да се избегне въздействието върху свидетели по случая, заяви Гешев. По думите му, експертизата по случая е най-вероятно готова, като изрази надеждата, че са събрани достатъчен брой доказателства по случая. Днес ще се иска мярка за неотклонение на Маринела Арабаджиева, заяви зам.-главният прокурор. В иззетите телефони са открити уличаващи доказателства за връзки на фамилиите Арабаджиеви и Баневи с Цветан Василев, обясни Гешев. Той изтъкна, че не може да твърди, че бизнесменът Иво Прокопиев има връзки с подсъдимия по делото за КТБ Цветан Василев.   Иван Гешев, зам.-главен прокурор: Имат някакъв контакт да си координират действията. Техният общ интерес е да бъде дискредитирана прокуратурата. Начинът е пари - плащане на определени хора за дискредитиране на прокуратурата и действията на разследващите. Хора, свързани с гражданското сдружение „Боец“ има контакти с подсъдимия по делото за КТБ Цветан Василев, заяви зам.-главният прокурор. Той допълни, че целта на делото за КТБ е да се установи как е била източена банката, но въпросът за лицата, получавали пари от нея, е вторичен спрямо делото.   Това е предмет на допълнителни досъдебни производства. Засега основният свидетел по делото Бисер Лазов изгражда механизма и структурата на източването на банката, обясни зам.-главният прокуор. Иван Гешев, зам.-главен прокурор: Предполагам, че към края на изложението му той ще обяви лица, които са получавали пари по схемата, която е описал.   Свидетелят е разказал за огромен обем от интереси и хора, заради което заслужава уважение, допълни Гешев.   Източник: БНТ", "date": "2019.05.31", "title": "Иван Гешев: Днес ще се иска мярка за неотклонение на Маринела Арабаджиева"}
{"url": "http://epicenter.bg/article/Tsvetanov-veche-e-osvobodil-kabineta-si-v-tsentralata-na-GERB/184528/2/0", "text": "Цветан Цветанов, който вчера подаде оставка от ръководните постове на ГЕРБ, вече е освободил кабинета си в централата, научи    В 11 часа днес лидерът на ГЕРБ Бойко Борисов свиква Изпълнителната комисия на партията и областните председатели ГЕРБ, пред които ще даде своята оценка за изборните резултати.   Още по време на изборите Борисов намекна, че ще има промени в партията и ще \"реже\" до дъно провинилите се структури. Идеята на Борисов е да  изгради наново партията си така, че да е способна за истински победи.   По всяка вероятност няма да има човек на мястото на Цветанов сред заместниците на Борисов и той ще остане само с двама - кметовете на София и на Бургас Йорданка Фандъкова и Димитър Николов, които ще си разпределят функциите на досегашния Втори в партията.  Ще  има промени обаче в Изпълнителната комисия - ще влязат нови хора на мястото на Цветанов и на Румяна Бъчварова, която отива посланик в Израел.    В изявлението си след изборите Борисов даде ясно да се разбере, че Цветанов не е Човекът-изборджия, както всички анализатори коментираха досега, и неговата роля в партийните дела е надценена.   Вчера Цветанов разкри, че по време на разговора си с Борисов двамата не са постигнали съгласие за общото им партийно бъдеще и затова той си е подал оставката. Цветанов напуска партийната централа и се лишава от всички атрибути, които му даваха досега партийните постове - кабинет, кола, секретарка и други екстри. Няма да има има медийни изяви, няма повече да е лице на ГЕРБ. Остава редови партиен член, но с какво ще се занимава извън ГЕРБ, не е ясно.   ", "date": "2019.05.31", "title": "Цветанов вече е освободил кабинета си в централата на ГЕРБ"}
{"url": "http://epicenter.bg/article/Mihail-Mirchev--Edva-li-ima-chovek--koyto-da-zamesti-Tsvetanov/184529/2/0", "text": "Отговор от Борисов за оставката на Цветанов трябва да има, защото се появиха множество конспиративни теории. Ако няма обяснение ще има още много спекулации. Това заяви политологът доц. д-р Румяна Коларова в сутрешния блок на Нова телевизия след като вчера Цветан Цветанов подаде оставка от всички ръководни постове на ГЕРБ.   “Абсурдно е Томислав Дончев да застане на мястото на Цветанов. Цветан Цветанов е много лоялен човек и напусна много достойно”, допълни Коларова.   „Отговорът на въпроса „защо” е абсолютно наложителен, защото се появиха всякакъв вид спекулативни теории. Трябва да има отговор, който да запази достойнството и на Цветанов, и на партията, ако се търси някакъв вид позитивно развитие”, каза тя. Отговор, че това е пречистване на партията би бил много унизителен за Цветанов. Според нея, ако не се даде яснота за оставката на Цветанов, ще се появяват спекулации и победата ще бъде интерпретирана като загубата. „Всякакъв вид възможни интерпретации ще чуем, ако няма реално обяснение”, каза още Коларова. Политологът Михаил Мирчев заяви, че победата на ГЕРБ на изборите е привидна  и са били купени около 120 хил. купени ромски гласа. „След привидния успех елиминират Цветанов окончателно. Защо е привиден? Защото на пръв поглед те победиха, но с цената на какво? Около 120 хил. купени ромски гласа от махалите. На тези избори за купуване на гласове се говори само за три партии – ВМРО, ДПС  и ГЕРБ. Много неудобни обстоятелства са това. Започнаха да излизат дори информации, че реалните проценти са съвсем други. От тази гледна точка това е вторият изборен провал на Цветанов. Първият провал беше първият тур на президентските изори през 2016 г., когато от него се очакваше да включи този механизъм, но той отказа”, каза той.   Според двамата политолози от човека, който ще смени Цветан Цветанов в партията, ще зависи изходът от изборите за местна власт. \"Елиминираха Цветанов тотално. Тези избори бяха вторият провал на Цветанов, първият беше на президентските избори, но надали има човек, който може да го измести\", коментира темата проф. Михаил Мирчев. \"Да се противопоставиш на Бойко Борисов не е нещо лесно и просто\", завърши той.", "date": "2019.05.31", "title": "Михаил Мирчев: Едва ли има човек, който да замести Цветанов"}
{"url": "http://epicenter.bg/article/Kamini--terasi-i-kashtichki-za-ptitsi-v-uchilishte--zamenyat-dvoynite-chinove-s-edinichni/184536/2/0", "text": "  Новите предложения са изпратени от МОН преди дни на училищните директори. Разпоредбата въвежда ергономични работни места за учениците, нагласящи се спрямо техния ръст. Необходимата площ, полагаща се на един ученик е 2 квадратни метра. Подовете в класните стаи трябва да са от антибактериални винилови настилки. Забранява се използването на гранитогрес и плочки, освен в лаборатории и около мивки, пише \"Телеграф“.     На фасадата ще е изградена тераса, която да позволява уроци на открито, пише още в наредбата. Тя въвежда изисквания и за цветовете. Те трябва да са съобразени с възрастта на учениците. За таваните, стените, плотовете, щорите трябва да се използват само меки, пастелни цветове. Предвиждат се и мерки за по-добра акустика в помещенията: системи за акустичен таван, акустични висящи пана по стени, висящи акустични панели. Препоръчва се класната стая да е с Г-образна форма с цел подобряване на креативността и комуникацията. Показани са и схеми за разположението на учителите и учениците. Преподавателите няма вече да са отпред, до дъската, а по средата на класната стая, между децата.  ", "date": "2019.05.31", "title": "Камини, тераси и къщички за птици в училище, заменят двойните чинове с единични"}
{"url": "http://epicenter.bg/article/Petkov--Blizo-2400-bezrabotni-shte-zapochnat-rabota-po-regionalni-programi-za-zaetost/184542/2/0", "text": "В началото на юни ще стартира изпълнението на 28-те регионални програми за заетост във всички области на България. С тях ще се осигури работа за срок от 3 до 6 месеца за 2387 безработни. Това каза министърът на труда и социалната политика Бисер Петков в отговор на въпрос на народния представител Галя Желязкова (ГЕРБ) по време на днешния парламентарен контрол.   Регионалните програми ще се финансират с 8,8 млн. лв., което е с 10% повече в сравнение с миналата година. Средствата са от бюджета за активна политика на пазара на труда на Националния план за действие по заетостта за 2019 г. на Министерството на труда и социалната политика. Предвижда се 1847 безработни да започнат работа на пълен работен ден. 540 безработни ще се включат в заетост на непълно работно време. По програмите ще се наемат приоритетно хора от уязвимите групи на пазара на труда, сред които безработни младежи до 29 години, хора над 50-годишна възраст и продължително безработни. Те ще получават месечно трудово възнаграждение от 560 лв. при заетост на пълен работен ден, каза министър Петков.   Наетите по регионалните програми ще поддържат паметници на културата, училища, детски градини и читалища. Част от тях ще отговарят за облагородяване и почистване на детски площадки, паркове, алеи, места за отдих, поддържане на пътища, ще извършват спомагателни дейности в обществени трапезарии и пенсионерски клубове и ще оказват съдействие за предоставяне на домашен социален патронаж. Изпълнението на регионалните програми за заетост ще продължи до края на 2019 г.", "date": "2019.05.31", "title": "Петков: Близо 2400 безработни ще започнат работа по регионални програми за заетост"}
{"url": "http://epicenter.bg/article/Milena-Damyanova--GERB--Domat-e-tam--kadeto-sa-detsata-ni--/184543/2/0", "text": "Едно здраво общество не се създава от институции. Едно здраво общество се създава от децата, от традициите, ценностите и образованието на мислещите поколения. Само тогава институциите градят държава, която създава велики дела в образованието, науката, икономиката, културата, спорта и т.н. Това заяви Милена Дамянова, народен представител от ГЕРБ и председател на комисията по образованието, в декларация на парламентарната група на партията по повод 1 юни - Деня на детето.    Едно здраво общество не се създава от институции. Едно здраво общество се създава от децата, от традициите, ценностите и образованието на мислещите поколения. Само тогава институциите градят държава, която създава велики дела в образованието, науката, икономиката, културата, спорта и т.н.  Защо казвам това?  Само след един ден е 1 юни, Денят на детето. Това е ден, в който си припомняме обещанията, които сме дали като възрастни и като общество, като семейство и като политици на децата. Защото Денят на детето, огласен от смях, песни и накичен с балони, е нашата отговорност и задължение да осигурим най-доброто образование, здравеопазване, социална подкрепа, възможност за личностно развитие на всяко дете. Каквото и да си говорим, както и да ни затрупва с грижи всекидневието, всяко наше действие е насочено и трябва да бъде насочено към осигуряването на щастливо детство за всеки.  Ако не беше така, нито ние, нито която и да е друга цивилизована и развита страна, нямаше да работи непрекъснато за справяне с проблемите със социалните различия, за осигуряването на равен шанс на децата с различни потребности и от различни обществени групи и за гарантиране запазването на националните и общочовешките ценности. Защото само те осигуряват връзката между различните поколения и ни позволяват да продължим напред и като общество, и като държава.  Няма да изброявам политиките на ГЕРБ в тази посока. Ще си позволя от тази трибуна да кажа, че ние вярваме и работим за това да имаме силно образование и наука. Защото само те ще ни помогнат да опазим традицията си и да живеем в модерния свят. Само те учат, че свободата и правото на демокрация са изконни права за всеки човек. Не можем да сме силни като нация, ако имаме разрушени семейни ценности и отнети права на семейството и на детето. Ние вярваме и знаем, че без общоприети стандарти в отношенията се раждат пропасти не само между поколенията, но и в самото общество. В това време на бърза консумация на човешки емоции е важно да научим децата ни да познават и да живеят в ден, в който правото да бъдеш щастлив е закон.  Ние често говорим за модерното образование и за модерния живот, все още вярваме, че то съществува някъде другаде и често изпращаме децата си да го търсят. Взираме се с инатлива упоритост в проблемите и често забравяме да търсим общи решения, водени от желанието си да спорим. Това, знаем, няма да ни направи стабилна нация, в която семейството и децата са основна и неотменна ценност. Това ще направи пътя ни към решаване на предизвикателството да осигурим високо качество на здравеопазването, образованието, кариерното развитие, социалната сигурност и правото на закрила на всяко българско дете в неговия роден дом, дълъг и труден.  Домът е там, където са децата ни. А домът е този, който определя как ще живеем и пътя ни в бъдещето. Затова сме толкова чувствителни по тази тема. Затова често се поддаваме на чужди внушения и изпитваме панически страх, че някой може да посегне на нашия дом. Не бива обаче да се водим от подобен страх, защото няма политика, няма разбиране, няма дори дебат, който да поставя под съмнение правата на децата и на семейството.  Ние вярваме и работим за това, че нацията ни е длъжна да защитава, подкрепя и гарантира правата на децата. Защото само свободни, образовани и изпълнени с лична решимост за по-добър живот млади хора могат да работят за величието на България! Нека не губим време за дребни ежби, а да положим усилия чрез съответните политики с по-бърза стъпка да решим трайно задачите, пред които сме изправени: качествено здравеопазване, образование и развитие за всяко дете.  Позволете ми да се обърна към децата и да им пожелая щастливо детство, а на възрастните да не позволяват всекидневието да покрие със забрава чистотата и вярата в душите им! ", "date": "2019.05.31", "title": "Милена Дамянова, ГЕРБ: Домът е там, където са децата ни! "}
{"url": "http://epicenter.bg/article/Vesela-Lecheva--BSP--Dostoyni-li-sme-za-nashite-detsa--/184544/2/0", "text": "Днес е повод още веднъж да си припомним и Женевската конвенция за правата на детето. Чиито постулати са: гладното дете да бъде нахранено, болното – лекувано, недоразвитите да бъдат насърчени, заблудените деца да бъдат вразумени, сираците и изоставените да бъдат подпомогнати и прибрани, детето да бъде подготвено да може да изкара прехраната си. Това заяви народният представител от \"БСП за България\" Весела Лечева в декларацията от името на парламентарната група.  В чест на 1-ви юни всички ще застанем на някоя трибуна и ще поздравим децата на България. В цялата страна ще се организират празненства, концерти, състезания. Ще декларираме отново, че най-големият капитал на една държава - това са децата.  Днес е повод още веднъж да си припомним и Женевската конвенция за правата на детето. Чиито постулати са: гладното дете да бъде нахранено, болното – лекувано, недоразвитите да бъдат насърчени, заблудените деца да бъдат вразумени, сираците и изоставените да бъдат подпомогнати и прибрани, детето да бъде подготвено да може да изкара прехраната си.  Не искам да политизирам празника, но наша отговорност, като политици, е да бъдем обективни да погледнем фактите и да кажем истината.  Днес България е все още най-бедната европейска държава. Българските семейства са с най-ниски доходи, което се отразява на качеството на живот и на техните деца. Доходът на глава от населението е едва 47% от средния за ЕС и е най-нисък в Съюза. Според ежегодно провеждано наблюдение - почти половината от българските деца - 41,6% живеят в риск от бедност или социално изключване.  Има големи различия между регионите с по-висока степен на развитие и по-ниски нива на бедност и тези със значително по - лоши показатели. Има и регионални неравенства в достъпа до качествено образование.  Водим класацията по коефициент на детска смъртност. Все още сме далеч от националната цел за обхвата на деца в предучилищното образование, като една от основните причини за това е финансовата бариера и високите такси. Изследванията от последните години показват и тенденция за непрекъснато увеличаване на разпространението на употребата на наркотични вещества сред учениците в България.  Публикувани през 2016 г. данни сочат, че 30% от 15-16 годишните ученици в България са употребили поне веднъж в живота си някакъв наркотик. Сравненията с предходните години показват постепенно увеличаване на употребата на наркотични вещества сред учениците за последните 15 години - от 14% на 30%. Мога да дам още много подобни примери и не си мислете, че го правя с радост. Напротив – тревогата ми е голяма.  За да излезем по-бързо от това положение, ние предлагаме да се обединим около:  - пълна държавна издръжка на децата в задължителната предучилищна подготовка  - създаване навсякъде на условия за целодневна организация на обучението в училище, в съответствие със съвременните изисквания за труд и отдих.  - обединени усилия и строг контрол към всички институции, отговорни и имащи задължения към обхвата на децата в средното образование.  - улесняване на достъпа до образование за децата в малките населени места и от бедни семейства, чрез: създаване на условия до 4-ти клас децата да учат близо до дома си, чрез проект \"Филиален клас\".  - осигуряване на условия за здравословно хранене и грижа за психическото и здравословно състояние на децата във всяко училище.  За преодоляването на негативните демографски тенденции предлагаме като спешни мерки:  - въвеждане на семейно подоходно облагане - работещи родители да получават данъчни облекчения за всяко дете.  - въвеждане на диференцирани ставки на ДДС за детски храни и учебници.  - реализиране на национална програма за изграждане на детски ясли и градини, където има недостиг.  - отпадане на таксите за детски ясли и градини, като техният размер следва да бъде включен във финансирането на делегираните от държавата дейности.  - обезщетението за отглеждане на дете от 1 до 2 години на осигурените майки трябва да не е по-малко от минимална работна заплата.  Тези предложения са реалистични и при добра воля – лесно и бързо могат да заработят.  Преди две години, завърших едно свое изказване с пожеланието: „Да бъдем достойни за нашите деца“. Сега питам риторично: Достойни ли сме за нашите деца през последните години? Нека всеки сам да даде отговор за себе си.  Честит празник на всички български деца! Успех, просперитет и благоденствие за българските деца!  ", "date": "2019.05.31", "title": "Весела Лечева, БСП: Достойни ли сме за нашите деца? "}
{"url": "http://epicenter.bg/article/Razpad--Edva-preminala-granitsata-za-Evroparlamenta---Demokratichna-Balgariya--zapochna-da-se-roni-/184547/2/48", "text": "Активен участник в създаването на “Да, България” обяви публично, че напуска партията, защото е разочарован от съглашателството с ДСБ и обявяването на “Демократична България” за дясна формация. Доцентът по право Христо Христев, който бе много близък с идеолога на създаването на “Да, България” Кристиан Таков, не скрива разочарованието си, че обединението с ДСБ е целяло единствено “преминаване” на бариерата за влизане в Европарламента, пише БЛИЦ.  Както е известно, “Демократична България” успя да вкара с мъки един евродепутат – Радан Кънев. Именно влизането на Кънев в Европарламента, а не на втория в листата на коалицията - Стефан Тафров е причината за скандалното напускане на Христов, който преди две години бе един от учредителите на партията, доминирана от подсъдимия Иво Прокопиев.  Христев е изключително внимателен в изказа си, не споменава конкретни имена, но от внимателния прочит става ясно, че е отблъснат от жаждата за власт на неговите партньори от ДСБ. Юристът хвърля светлина и върху задкулисието, което очевидно дирижира действията на “Демократична България”.  Ето и конкретен цитат от неговото изложение, публикувано във фейсбук:    Под среднощния статус Христев среща подкрепа за решението си, като мнозина от коментиралите споделят разочарованието си от коалицията между “Да, България” и ДСБ.  ", "date": "2019.05.31", "title": "Разпад! Едва преминала границата за Европарламента, “Демократична България” започна да се рони "}
{"url": "http://epicenter.bg/article/Parva-po-roda-si-Kitaysko-balkanska-initsiativa-zapochva-s-mashtabna-konferentsiya-v-Balgariya-/184548/2/0", "text": "Диалогът и перспективите за сътрудничество между Китай и Балканите са тема на международна конференция между 3 и 5 юни в комплекса „BlackSeaRama“ на българското Черноморие, организирана от китайската неправителствена организация RimPac и Института „Иван Хаджийски“.  Това е първи по рода си подобен форум, организиран с помощта на НПО от Китай. България и Балканите са избрани като първа дестинация.  Очаква се и участие на посланика на Китай Н.Пр. Дун Сяодзюн. Патрон на събитието е вицепремиерът Красимир Каракачанов. Ще участват и вицепремиерът Марияна Николова, анализатори и изследователи от Китай и балканските страни.  В България специално за събитието идва проф. Гуо Лонг, президент на института RimPac, вицепрезидентът Нелсън Уонг, прф. Ша Ли Пинг, шеф на департамента на международни работи и публични политики на университета в Тонгджи и много други.  Конференцията ще се състои от три последователни сесии, които които ще се фокусират върху стратегиите на Китай за сътрудничество с Европа и Балканите, особено с оглед на инициативата „Пояс и път“. Участниците във форума ще дискутират и възможностите и рисковете, свързани с формирането на бъдещи балкански политики в сътрудничество с Китай. Предвидена е и кръгла маса, която да събере лектори от балкански държави и Китай.  Петър-Емил Митев, Андрей Райчев, Кънчо Стойчев и Борис Попиванов ще са част от грандиозното събитие. От Балканите, в „Пътят напред“ участие ще вземат политици, учени, общественици и изследователи от Албания, Гърция, Северна Македония, Румъния и Сърбия.  Участие ще вземат още кметът на Община Балчик – Николай Ангелов, Виктор Азманов – председател на Българо-китайската търговско-промишлена палата, Мартин Захариев – председател на Националния съвет по туризъм на Република България, Първан Симеонов – изпълнителен директор на „Галъп интернешънъл“ и Юлияна Гаджева – изпълнителен директор на Центъра за анализ и изследване на политическите рискове и много други.   ", "date": "2019.05.31", "title": "Първа по рода си Китайско-балканска инициатива започва с мащабна конференция в България "}
{"url": "http://epicenter.bg/article/Obshtina-Momchilgrad-specheli-finansirane-za-remont-na-tri-ulitsi/184549/2/0", "text": "Община Момчилград спечели финансиране за ремонта на 3 основни улици в града, съобщи кметът Сунай Хасан. Той е подписал договор с Държавен фонд \"Земеделие\" за отпускане на безвъзмездна финансова помощ в размер на 1 172 213.14 без ДДС или 1 406 655,77 с ДДС по Оперативна програма за развитие на селските райони. Ремонтът ще обхване улиците \"Сан Стефано\", \"Хаджи Димитър\" и \"Гюмюрджинска\" в центъра на Момчилград.   При първите две улици са предвидени подмяна на бордюри, тротоарни плочки и преасфалтиране. За ул. \"Гюмюрджинска\" е заложена подмяна на бордюри и тротоарни плочки. Предстои стартирането на процедурите по избор на изпълнител. Очаква се ремонтите да започнат наесен. \"Ремонтирането на трите улици е част от ангажиментите, който нашият екип пое пред момчилградчани и част от голямата ни цел Момчилград да бъде сред най-добре уредените градове в района\", каза Сунай Хасан.", "date": "2019.05.31", "title": "Община Момчилград спечели финансиране за ремонт на три улици"}
{"url": "http://epicenter.bg/article/Boyko-Borisov-se-sreshtna-s-poslanika-na-Narodna-Republika-Kitay-v-Balgariya-Dun-Syaodzyun/184550/2/0", "text": "Министър-председателят Бойко Борисов се срещна с посланика на Народна Република Китай в България Дун Сяодзюн. Фокус на срещата беше насърчаването и активизирането на политическия и икономически диалог между България и Китай, съобщиха от правителствената информационна служба.  Посланикът посочи, че двустранните отношения са отлични и е необходимо да се продължи активното партньорство в областта на инвестициите, земеделието, туризма и културата.  По време на разговора беше изтъкнато изключително успешното домакинство на страната ни в Инициативата „16+1“, по време на която стартира процедурата за присъединяването на Гърция към формата.  „Страната ви играе водеща роля в Инициативата, което се демонстрира и от създаването на Глобалния център за партньорство в рамките на този формат“, каза посланик Дун Сяодзюн.  Като принос в задълбочаването на връзките между двете държави беше посочено и посещението на премиера на Китай Ли Къцян миналата година в София. Посланик Дун заяви, че китайският премиер е бил силно впечатлен от културното наследство на България, и по-конкретно от Тракийското съкровище. В тази връзка премиерът Бойко Борисов и китайският посланик бяха единодушни, че е необходимо засилването на сътрудничеството в областта на културно-историческия туризъм.  Двамата се съгласиха, че през тази година, когато се отбелязват 70 години от установяването на дипломатическите отношения между двете страни, биха могли да се инициират събития с акцент върху културното наследство на България.  Инвестициите и възможностите за допълнително активизиране на бизнес контактите между двете държави също бяха във фокуса на срещата между премиера Бойко Борисов и китайския посланик. Дун Сяодзюн благодари за подкрепата на страната ни за инициативата „Един пояс, един път“.  ", "date": "2019.05.31", "title": "Борисов обсъди с посланика на Китай активизирането на бизнес контактите между двете страни"}
{"url": "http://epicenter.bg/article/Kaloyan-Pargov--Upravlenieto-na-GERB-vkara-Sofiya-v-zadanena-ulitsa-/184551/2/0", "text": "Управлението на ГЕРБ вкара София в задънена улица. Това заяви лидерът на БСП - София и председател на групата на социалистите в СОС Калоян Паргов на първата сесия след евроизборите. Повече от месец Столичният общински съвет не работеше заради кампанията по избор на български представители в Европейския парламент.  \"Тактилните ленти на \"Графа\", които водят незрящите в стената, са олицетворение на управлението на ГЕРБ в София, каза още той. - Резултатите за столицата на евроизборите ясно показват мнението на софиянци за това, което се случва в града в последната година, а и повече. Сагата около ремонта на \"Граф Игнатиев\" върви към финал, а ние с изненада разбрахме, че гръмките закани за големи санкции от по няколко милиона за некачествено изпълнение на ремонтните работи, всъщност са се смалили само до 106 000 лева. Затова имаме въпрос към кмета Йорданка Фандъкова - така ли управлява парите на столичани? Очевидно и доказано некачествен ремонт за няколко десетки милиона е приет срещу санкция от 106 000 лева?! Това ли е оценката на Столична община за качеството на ремонта на \"Граф Игнатиев\"? Защото оценката на гражданите на София, която всеки ден виждам в медиите и социалните мрежи, е коренно противоположна\".  Калоян Паргов призова кмета Йорданка Фандъкова да застане пред столичани и да каже истината за този ремонт. \"И да наложи реални санкции за некачественото изпълнение, както и да настоява за корекции вместо да замазва нещата и тихомълком да се измъква от неудобната ситуация, добави той. - Недопустимо е да се примирим с факта, че плочките са неравни и криви и ще си се спъваме в тях, докато ходим. Когато човек прави ремонт в дома си и види, че изпълнението е некачествено, настоява майсторите да си свършат работата и едва тогава им плаща. Столична община е длъжна да има същото отношение към ремонтите в София. Защото това е нашият дом. Управляващите нямат право да си затварят очите пред некачественото изпълнение и да подминават с \"Айде, карай да върви! Следващият път - по-добре\". Това е скандално безотговорно поведение! Затова ние ще настояваме до последно да си свършат работата. Искаме качество на ремонтните работи, което напълно да отговаря на европейските стандарти\".  Лидерът на БСП - София добави, че управляващото мнозинство в столицата очевидно е делегитимирано, предвид резултатите от евроизборите в неделя.  \"Ако погледнем числата, разликата между ГЕРБ и БСП в София е едва 15 000 гласа на фона на 1,2 милиона избиратели, коментира той. - БСП печели три района, а в дузина разликата в полза на ГЕРБ е само между 100 и 500 гласа. Едно е сигурно - очертава се повече от оспорван местен вот наесен. Затова предлагам на управляващите в София, след всичките тези скандали около ремонтите, до края на мандата този Столичен общински съвет да вземе няколко конструктивни решения, касаещи наболели проблеми в дневния ред, и с това да приключи този мандат. Нека да не се захващат повече с мащабни ремонти и да се излагат още!\".  ", "date": "2019.05.31", "title": "Калоян Паргов: Управлението на ГЕРБ вкара София в задънена улица "}
{"url": "http://epicenter.bg/article/Sadat-gleda-myarkata-za-neotklonenie-na-kmeta-na-Bozhurishte/184523/2/0", "text": "След 72 часа в ареста, съдът ще гледа мярката за неотклонение на кмета на Божурище. Георги Димов беше задържан във вторник при акция на Спецпрокуратурата.  Той е заподозрян за сключване на имотни сделки, ощетили местната хазна.   Кметът е разследван за продажба на 4 общински имота на занижени цени. 80 декара общинска земя пред регулация на километър от София е оценена на 1, 68 лв. за квадратен метър. След търг по оценката, терените са продадени на частници за малко над 2 лв. квадрата. Една от фирмите спечелили имотите, се оказа близка до бащата на кмета на Божурище.   В Божурище днес граждани от общината се събраха в защита на Димов, предаде Би Ти Ви. Около 100 граждани поискаха той да се върне на работа в общината. ", "date": "2019.05.31", "title": "Съдът гледа мярката за неотклонение на кмета на Божурище"}
{"url": "http://epicenter.bg/article/Radev--Vreme-e-polititsite-da-se-sasredotochat-varhu-naroda--e-ne-varhu-partiynite-si-dela-/184553/2/0", "text": "Време е политиците да се съсредоточат върху народа, а не върху вътрешнопартийните си дела, каза пред журналисти в Кърджали президентът Румен Радев, помолен да коментира оставките на лидера на БСП Корнелия Нинова и заместник-председателят на ГЕРБ Цветан Цветанов.  Това съобщава БТА. Когато фокусът им бъде насочен към обществените процеси, които са в полза на нашите деца, няма да имат такива вътрешни проблеми, посочи още държавният глава.  Президентът е в Кърджали по покана на най-голямото Средно училище в Източните Родопи - \"Петко Р.Славейков\". По думите му \"трябва да подкрепяме българските училища и да правим за тях много повече, отколкото правят сега българските политици\".  По време на визитата си в СУ \"П.Р.Славейков\" държавният глава разгледа сградата на училището, запозна се с многобройните постижения на ученици и учители, получи подаръци. Той посочи, че това не е обикновено българско училище, а храм на българската просвета, на българския дух и на знанието.  В двора на школото Румен Радев присъства и на тържество по повод завършването на 730 деца от първи до четвърти клас и края на учебната година. Поздрави всички за любознателността и за усърдието им. На абитуриентите пожела успех във важния избор, който им предстои, както и да се възползват от възможностите, които им предлага съвременния свят, но да не забравят родния край.  \"Защото България има нужда не само от образовани, знаещи и можещи млади хора. Тя има нужда точно от личности като вас, от бъдещи лидери, защото много млади хора през последните години напуснаха нашата родина, но аз съм убеден, че тази тенденция ще я пречупим с тези бъдещи лидери, които са сред вас, които ще градят нова модерна България с мъдрост, със знание, просветеност и отговорност\", каза още държавният глава. ", "date": "2019.05.31", "title": "Радев: Време е политиците да се съсредоточат върху народа, е не върху партийните си дела "}
{"url": "http://epicenter.bg/article/Evgeniy-Daynov--DPS-se-pozitsionira-kato-kompetentna-upravlyavashta-partiya--BSP-e-v-nokaut/184557/2/0", "text": "БСП е в нокаут, а ДПС се позиционира като компетентна управляваща партия. Това каза в интервю за сутрешния блок „Добро утро, България“ на Радио „Фокус“ политологът Евгений Дайнов. Той коментира връщането на БСП в парламента и поисканата оставка на министъра на финансите Владислав Горанов заради казуса с партийните субсидии, като отбеляза, че това е признак за политическа убогост на БСП.  „Това със субсидията е изумително смешна история. Пристигали са повече пари от необходимото, счетоводството на БСП в случая ги е осчетоводявало, някой счетоводител е виждал, че влизат повече пари, отколкото трябва, а сега разбира се те не знаели и били толкова възмутени, че щели да искат оставката на министъра. Това са абсолютни смехории и признак за смайващата идейна нищета и политическа убогост на БСП, която пролича още когато Корнелия Нинова се опита да я превърне в национал-социалистическа формация. Пролича и по време на европейските избори, когато БСП, атакувайки ГЕРБ, потъна в битови истерии. Нямаше нито едно политическо изказване, свързано с някаква европейска рамка. Всичко бе битови истерии. Та БСП е в това положение. Напълно паднала партия, безпомощна, каквато не съм я виждал от 1997 година насам. Интересно ми е да видя накъде ще се размърда“, каза още Евгений Дайнов. По думите на Евгений Дайнов в следващите месеци ГЕРБ ще продължи да чисти имиджа си, но не и да управлява, а на фона на управленските инициативи, раздвижването на ДПС е очевидно. „Предложението за намаляване на ДДС за хляба, лекарствата и книгите, безплатни детски градини и подобни. Очевидно е, че ДПС в близките месеци ще се позиционира като компетентна управляваща партия, която умее да управлява. При ГЕРБ ще бъде все същото – крепим стабилността и режем лентички“, заяви политологът. Според политолога след всички избори в България има и нещо положително. „Резултатите от изборите „разбутват нечия кочинка“. Сега всички „кочинки са разбутани“, освен евентуално на ДПС и на „Демократична България“. И ще видим какво ще стане с тези „кочинки“, каза още Евгений Дайнов. ", "date": "2019.05.31", "title": "Евгений Дайнов: ДПС се позиционира като компетентна управляваща партия, БСП е в нокаут"}
{"url": "http://epicenter.bg/article/Amerikanski-konvoy-popadna-pod-ataka-v-Afganistan--ima-zaginali-tsivilni-i-raneni-voenni-/184567/7/0", "text": "Американски конвой попадна под атака със заминиран автомобил в афганистанската столица Кабул, предава Reuters, като уточнява, че в резултат на нападението са пострадали четирима военнослужещи на Вашингтон и са загинали четирима цивилни.  Информацията бе потвърдена от говорител на Министерството на вътрешните работи в Кабул. Според други източници обаче жертви са станали деветима души, а броят на ранените е по-голям.  Припомня се, че атаката е втора по рода си в града за последните 48 часа. Отговорност за нея поеха талибаните.  Ден по-рано близкоизточната радикална групировка „Ислямска държава“ извърши нападение срещу военна академия, в резултат на което загинаха най-малко шестима души.   ", "date": "2019.05.31", "title": "Американски конвой попадна под атака в Афганистан, има загинали цивилни и ранени военни "}
{"url": "http://epicenter.bg/article/Hashim-Tachi-kam-Bryuksel--Ako-prodalzhite-da-izolirate-Kosovo--shte-se-obedinim-s-Albaniya-i-Yuzhna-Sarbiya-/184569/7/51", "text": "Ако Европейският съюз продължава да изолира Косово, ще бъде разгледана възможността за институционална дейност или референдум за обединяване с Албания. Това предупреди държавният глава на Косово Хашим Тачи, съобщава скопското електронно издание МКД, цитирано от Агенция \"Фокус\".  „Можем да направим това чрез решения в парламента или чрез референдуми в Косово и Албания, включвайки Прешево, Медведжа и Буяновац\", поясни Тачи пред местен телевизионен канал.  „Ако ЕС не иска да приеме две албански държави с две знамена, тогава нека приеме само един флаг\", допълни Тачи.  Съгласно думите му, идеята за коригиране на историческата несправедливост за обединението на Прешево, Буяновац и Медведжа с Косово никога не е била по-близо от сега.  По думите му поведението на ЕС към Косово показва, че е време сериозно да се обмисли предприемането на институционални стъпки за национално обединение.  Под изолиране на Косово Тачи има предвид колебанието на Брюксел да одобри либерализирането на визовия режим за гражданите на най-младата държава на Балканите.  ", "date": "2019.05.31", "title": "Хашим Тачи към Брюксел: Ако продължите да изолирате Косово, ще се обединим с Албания и Южна Сърбия!"}
{"url": "http://epicenter.bg/article/Zelenskiy-chisti-Saveta-za-natsionalna-sigurnost-ot-saratnitsite-na-Poroshenko-/184570/7/0", "text": "Новият президент на Украйна Владимир Зеленски извади от състава на Съвета за националната сигурност съратниците на бившия държавен глава на страната Петро Порошенко, предават TACC и Агенция \"Фокус\".  Сред тях са бившият ръководител на администрацията на президента Игор Райнин, бившият секретар на съвета Александър Турчинов, бившият началник на Генералния щаб Виктор Муженко и министъра на информационната политика Юрия Стец.  ", "date": "2019.05.31", "title": "Зеленский чисти Съвета за национална сигурност от съратниците на Порошенко "}
{"url": "http://epicenter.bg/article/Zalozhnicheska-drama-v-Tsyurih-ostavi-trupove/184575/7/0", "text": "Заложническа драма в Цюрих взе жертви. 60-годишен мъж отвлече две жени (на 38 и 43 години) и се барикадира в сграда в швейцарския град. Полицаите предприеха операцията по освобождаването на заложничките и се опитаха да започнат преговори с похитителя. По едно време на улицата проехтяха изстрели.  Когато служителите на реда влезли в сградата, открили три тела. Мъжът е застрелял жените и се е самоубил.  \"Причините за трагедията все още са в процес на изясняване\", посочи говорител на местните власти.    ", "date": "2019.05.31", "title": "Заложническа драма в Цюрих остави трупове"}
{"url": "http://epicenter.bg/article/Koalitsiyata-na-SASht-prizna--che-e-ubila-nad-1300-tsivilni-v-Irak-i-Siriya-/184576/7/0", "text": "Водената от САЩ коалиция срещу терористичната организация „Ислямска държава“ е убила непредумишлено над 1300 цивилни в Ирак и Сирия от 2014 г., предаде Би Би Си, цитирана от БНР.  В свое становище коалицията съобщи, че е извършила 34 052 въздушни удара в кампанията си срещу джихадистите, която започна преди около 5 години.  Според правозащитници реалният брой жертви е много по-голям – около 13 000 убити цивилни.  Миналия месец разследване на активисти заключи, че над 1600 цивилни са убити при атаки на коалицията срещу сирийския град Рака само в 5-месечната офанзива срещу „Ислямска държава“ през 2017 г.  ", "date": "2019.05.31", "title": "Коалицията на САЩ призна, че е убила над 1300 цивилни в Ирак и Сирия "}
{"url": "http://epicenter.bg/article/Moskva-razshiri-cherniya-spisak-s-predstaviteli-na-Evropeyskiya-sayuz-/184583/7/97", "text": "Москва разширява черния списък на представителите на Европейския съюз в отговор на действията на Общността за налагане на ограничителни мерки срещу руснаците. Това се посочва в коментар на Министерството на външните работи на Руската федерация, предават TACC и Агенция \"Фокус\".  „Наскоро Европейският съюз предприе редица решения, предвиждащи използването на ограничителни едностранни мерки срещу някои руски граждани. Основата за тях бяха необосновани, понякога дори абсурдни обвинения срещу нашите сънародници\", подчертават от външнополитическото ведомство в Москва.  МВнР припомня, че Русия нееднократно е предупреждавала Европейския съюз срещу използването на едностранни инструменти за санкции, които противоречат на международното право.  „Във връзка с решенията, взети от ЕС, открито заявихме, че Русия си запазва правото на пропорционални отговори. Затова руската страна реши да разшири списъка с представители на държави-членки на ЕС и институции, на които е забранено да влизат на територията на Руската федерация. Броят на лицата, включени в руския списък, бе изравнен с този на ЕС“, подчертават от министерството.  Нотата на МВнР на Руската федерация, информираща за тази стъпка, е изпратена на Делегацията на ЕС в Русия, се пояснява още в текста.   ", "date": "2019.05.31", "title": "Москва разшири черния списък с представители на Европейския съюз "}
{"url": "http://epicenter.bg/article/Ungariya-zasilva-ohranata-po-granitsata-sas-Sarbiya-zaradi-nelegalnite-migranti-/184587/7/0", "text": "От събота, 1 юни, Унгария засилва охраната по границата със Сърбия заради нелегалните мигранти, като изпраща хиляда военнослужещи под командване на полицейските части. Това обяви началникът на унгарската полиция Янош Балог, съобщава електронното издание на македонския вестник „Вечер“, цитирано от Агенция \"Фокус\".  „Войниците, заедно със своите колеги от Сърбия, ще работят за осигуряване защитата на границата поради засиления натиск от нелегалната миграция“, поясни той.  На пресконференция в град Ресе на границата със Сърбия Балог подчерта, че полицията е регистрирала около стотина мигранти седмично миналата година, докато през тази броят им е двоен.  „От 1 юни до края на август общо хиляда войници ще бъдат изпратени на сръбската граница под командването на полицията\", потвърди командващият унгарската армия Ференц Кором.  ", "date": "2019.05.31", "title": "Унгария засилва охраната по границата със Сърбия заради нелегалните мигранти "}
{"url": "http://epicenter.bg/article/Turtsiya-razpolaga-S-400-na-yuzhnoto-kraybrezhie-zaradi-gazovite-si-ambitsii-v-Iztochnoto-Sredizemnomorie/184566/11/33", "text": "Турция обмисля да разположи руските зенитно-ракетни системи С-400 по южното си крайбрежие, в близост до района, в който нейните военни кораби придружават сондите, проучващи за въглеводороди, съобщава Bloomberg, като се позовава на четири различни източника, запознати с въпроса.  Далекобойните С-400, които ще бъдат доставени в рамките на няколко седмици, ще увеличат драстично военните възможности на Турция в Източното Средиземноморие, където тя е замесена в спор с члена на Европейския съюз Кипър относно контрола над залежите на природен газ в крайбрежните води на острова, твърдят неназовани събеседници на американската агенция.  Средиземноморието не е единственото обсъждано място и се разглеждат и други възможности, посочват още източниците. Ако бъде одобрено, южното разполагане ще изпрати силно послание към съперниците и съюзниците на Анкара, че тя е решена да защити своята сигурност и икономически интереси, добавят те. Говорителите на турското правителство не отговориха на призивите за коментар. Късно в четвъртък, Съветът за национална сигурност на страната подчерта в изявление, че: „Турция ще продължи дейността си в съответствие с международното право и няма да позволи да бъде поставена пред свършени факти в Източното Средиземноморие“.  Очаква се турският президент Реджеп Тайип Ердоган и президентът Доналд Тръмп да обсъдят С-400 по време на срещата на високо равнище на Г-20 в Япония следващия месец.  САЩ заплашиха да наложат санкции на Анкара, ако продължи с ракетната сделка, като изразиха загриженост, че добавянето на руски хардуер в армията на членката на НАТО Турция може да даде възможност на Москва да събере критична военна информация. Вашингтон също така предупреди, че турските амбиции да започнат офшорни сондажни операции в зона, заявена от Кипър като изключителна икономическа зона, „рискува да повишат напрежението в региона“.  „Турция разглежда С-400 като възпиращ фактор, за да защити енергийните си интереси в Източното Средиземноморие, където ескалиращото напрежение може да застраши връзките на Турция със САЩ“, заяви Мехмет Сейфетън Ерол, ръководител на изследователския институт в Анкара ANKASAM. - „Тя се чувства все по застрашена в Средиземноморието от подкрепата на САЩ и Израел за Кипър“.  Министърът на отбраната Хулуси Акар каза миналата седмица, че все още се работи за определяне на мястото, където могат да бъдат разположени ракетните системи. През април военният министър посочи, че С-400 може да се използва за защита на столицата Анкара, търговския център на Истанбул, южната авиационна база \"Инджирлик\" или неидентифицирано промишлено съоръжение. Неназованото местоположение може да бъде първата атомна електроцентрала в Турция, която Русия строи в Аккую на средиземноморското крайбрежие, твърдят източници на „Блумбърг“.  Русия не е поставяла никакви условия за това, къде Турция може да разположи системите, заяви Игор Коротченко, ръководител на базирания в Москва Център за анализ на световната оръжейна търговия. „Турция е суверенна държава. Ердоган може да ги разположи, където поиска“.  С-400, известна според идентификацията на НАТО като SA-21 Growler, има съвременни радари и е предназначена да защитава въздушното пространство срещу самолети, използвани от страните в западния военен алианс. Най-главното сред опасенията на САЩ е, че руската система може да бъде използвана за събиране на данни за способностите на изтребителите F-35.  Турция отказа да анулира сделката с Москва и разполагането на С-400 на средиземноморския бряг може да изплаши другите държави в региона, които разполагат с F-35, включително Великобритания и Израел.  Разполагането на системите в Турция ще отбележи още един успех в усилията на руския президент Владимир Путин да увеличи ролята на Москва в Близкия Изток.  „Възможността С-400 да бъдат разположени в Аккую е доста голяма“, заяви Абдула Агар, турски анализатор по въпросите на сигурността. „Това е решение, което може да обезпечи сигурността на ядрената централа в съответствие със сътрудничеството между Турция и Русия и да даде предимство в жестоката енергийна конкуренция в Източното Средиземноморие“.  За някои от военните и цивилните лидери на Турция историята също оказва влияние. Те горчиво си спомнят осакатяващото американско оръжейно ембарго, наложено след като Турция нахлува в северната част на Кипър в резултат на опит за преврат, целящ обединяването на острова с Гърция през 1974 година.   През изминалото десетилетие край бреговете на Египет, Израел и Кипър бяха открити значителни количества природен газ, включително от Exxon Mobil Corp., което предизвика надежди за създаване на регионален енергиен център. Все пак компаниите се борят да преодолеят дългогодишни политически и правни пречки и да намерят жизнеспособни експортни пазари, оставяйки инвеститорите в дилема, дали фирмите могат да реализират своя потенциал.  Международно признатото правителство на Република Кипър даде лицензи за проучване няколко офшорни блока, някои от които са в оспорвани води, което предизвика заплахи от Турция, възразяваща срещу едностранните сондажи на Кипър, без споразумение за споделяне на приходите от всякакви находки. Турция иска морските граници в района да бъдат фиксирани, за да се защитят правата й, както и тези на държавата на турците киприоти, която само Анкара признава.  „Турция има най-дългата крайбрежна ивица в Източното Средиземноморие и очаква страните в региона и извън нея да се съобразяват с правата на турците киприоти“, заяви Акар пред чуждестранни военни аташета на борда на турска фрегата по време на голямо военноморско учение на 25 май.   ", "date": "2019.05.31", "title": "Турция разполага С-400 на южното крайбрежие заради газовите си амбиции в Източното Средиземноморие"}
{"url": "http://epicenter.bg/article/Mirela-Kostadinova--Po-initsiativa-na-Konstantsa-Lyapcheva-v-Balgariya-se-chestva-Denyat-na-deteto/184386/11/0", "text": "На 28 ноември 1942 г. българските вестници съобщават: „Почина в Пловдив видната столична гражданка, общественичка и голяма деятелка в областта на общественото подпомагане и закрила на децата Констанца Ляпчева.“   Тя е съпругага на един от големите политици на България – Андрей Ляпчев, три пъти министър-председател на страната, депутат в осем парламента, истински демократ, докоснал се до френското икономическо образование, което не успява да завърши. Двамата минават под венчило през 1911 г. Той е 21 години по-възрастен от нея с блесяща кариера – министър на финансите в правителството на Демократичната партия. Тя е изискана, практична, притежава изправена мисъл и аналитичен ум. Също е остроумна, с чудесно чувство за хумор, наблюдателна, с твърда воля, не губи времето си в празнодумие, преследва целите си докрай. Деликатна е в общуването с хората. Това вероятно е видял в нея и самият Ляпчев.   Сватбата им е пищна и се случва в руската църква във Виена. После заминават на сватбено пътешествие във Венеция и Рим. За известно време са в Париж и Берлин. Накрая се завръщат в София. За това разточителство Ляпчев е обвинен, но предвидливо запазва и последната хартийка по разходите и успява да се защити. Години по-късно той споделя пред приятелите си, че за него би било по-добре, ако не се е женил. Започват да се нижат дните на общия им семеен ход, който трае почти двадесет години. За съжаление нямат деца и Констанца се отдава в служба на чуждите. Тя твърдо се води от принципа „гладното дете трябва да бъде нахранено, болното – да бъде лекувано, недоразвитите деца да бъдат насърчавани, заблудените да бъдат вразумени, сираците и изоставените да бъдат подпомогнати и прибрани…“   Констанца Ляпчева е родена в София на 22 март 1878 г. в заможното семейство на д-р Петрович. Получава добро възпитание по европейски маниер, знания по чужди езици. Завършва средното си образование в столицата, а след това учи в Швейцария, откъдето е широкият ù поглед към света.   Трудно могат да се изброят човеколюбивите ù жестове към обществото. През Балканската война е самарянка на фронта. За тези заслуги е наградена с Големия кръст на Българското дружество Червен кръст. Посвещава се на обществена работа и най-вече грижи за децата.   Участва в събития, които са свързани с изхранването и настаняването на бежанските деца. За тази работа е провъзгласена от Съюза за закрила на децата в България за почетен член. През 1927 г. е избрана за подпредседател на съюза, а по-късно става председател.   По време на земетресението през 1928 г. тя завежда службата за общото подпомагане на децата в земетръсната област. За това получава награда от Негово Величество царя - Дамски орден за гражданска заслуга I степен. Делегат е на Българската държава в Обществото на народите в петата комисия за социални въпроси. През 1929 г. е почетен делегат за България в Международния съюз за закрила на децата, а на общото годишно събрание през 1936 г. става почетен член на изпълнителния комитет.   За заслуги към децата на София Столичната общинска управа я награждава с почетен знак. По нейно настояване са уредени курсове за социална работа и заведения за обществено подпомагане на децата – първо лятно детско игрище в София, курсове за подготовка на учителки-съветнички. Открива вратите на дом „Спасете децата“ в София, който дава временен подслон на бедстващи деца. Първото летовище в България е също нейно дело. Дом „Наше огнище“ в столицата е единствения пансион за юноши-работници в страната, уреден с усилията ù.   През 1934 г. тя събира комитета „Майка и дете“ в София, който урежда първите дневни ясли за деца на работници. Единственото сиропиталище в страната за селски девици-сираци в с. Долна Баня (Ихтиманско), което има за цел да подготвя момичета за добри майки и стопанки е нейна заслуга. Тази дейност я изпраща няколко пъти като представителка на България в международни и балкански конгреси за закрила на децата.   През 1927 г. по инициатива на госпожа Ляпчева у нас започва да се чества Ден на детето, който и до днес се празнува като традиция. Тя е обичана както от децата, така и от възрастните и намира топла дума за всички. Не случайно е наградена от цар Борис III с Орден за човеколюбие – първа степен.   Тя постига в сферата на благотворителността повече, отколкото всеки друг преди и след нея и дава на българите светъл пример с щедростта си. Непрестанно издирва средства, намира дарения, посещава европейски страни, за да търси дарители, среща се с хора на международни организации и търси подкрепата им.   Отдадена на хуманното си обществено дело, Констанца е различна в дома си. Семейният живот между нея и Андрей Ляпчев съвсем не върви по мед и масло. Той оцелява благодарение на философската мъдрост на политика. Седем години след като надяват свадбени халки, Констанца се влюбва в друг мъж със фамилното име Краварев. Дръзва да избяга с него във Франция, а когато парите му свършили, тя се завърнала в София. Ляпчев преглътнал горчивината и приел съпругата си отново в дома. По някое време тя е близка и на бандита Тинко Симов – авантюрист, измамник, сводник. Известен е също с това, че краде бижута от домовете на своите любими. От дома на Ляпчеви изчезва пръстен с диаманти. Но и тази история затихва…   Констанца подлага своя съпруг и на други унижения, но това се случвало само в най-интимния им свят. Пред обществото се държали като порядъчно семейство. Истината е, че доминиращата фигура в къщи е самата тя – до неговата смърт на 8 ноември 1933 г..   Констанца го надживява с девет години. Всичко, което притежава семейство Ляпчеви, тя завещава на Българската Академия на науките, Българското икономическо дружество и Съюза за закрила на децата в България. Днес на ул. „Кракра“ още може да се види къщата, в която двамата са прекарали добрите и лошите си дни.  ", "date": "2019.05.31", "title": "Мирела Костадинова: По инициатива на Констанца Ляпчева в България се чества Денят на детето"}
{"url": "http://epicenter.bg/article/GDBOP-e-zadarzhala-deset-pedofili--iznudvali-i-tormozili-detsa-onlayn-/184538/3/0", "text": "Служители на специализирания отдел „Киберпрестъпност“ при ГДБОП задържаха 10 български граждани, злоупотребявали с деца онлайн, съобщиха от пресцентъра на МВР. Задържаните на територията на цялата страна през месец април и май тази година педофили оказвали продължителен тормоз и арогантно сексуално изнудване и тормоз спрямо своите малолетни жертви /български деца от 7-12г./.  В хода на процесуално-следствените действия от жилищата на арестуваните са иззети електронни веществени доказателства, документиращи престъпната им дейност, както и огромни количества /терабайти/ на видео и снимкови материали с насилствени сцени над деца. Сред част от файловете били налични и такива, в които възрастта на сексуално малтретираните жертви била под 3години.  От началото на годината служителите от специализирания отдел „Киберпрестъпност“ на ГДБОП и колегите им от регионалните звена в страната са провели специализирани операции за противодействие на онлайн сексуалната експлоатация на деца в хода на които са установили и задържали 25 мъже.  Задържаните са извършвали основно онлайн контакти с деца чрез социалната мрежа Фейсбук. Възползвайки се от детската наивност и доверчивост ги изнудвали за срещи на живо. Претърсвания и изземвания са извършени на територията на градовете София, Кюстендил, Благоевград, Варна, Бургас, Враца, Пловдив, Стара Загора, Перник и други населени места.  В рамките на процесуално-следствените действия са намерени и част от предоставените от децата свои голи снимки на изнудвалите ги педофили.  Задържаните от началото на годината са на възраст от 22 до 45 години, за реализираните от тях престъпни деяния е предвидено наказание лишаване от свобода до 6 години.  За последната една година антимафиотите от отдел „Киберпрестъпност“ на ГДБОП са партнирали на важно международно разследване на над 60 държави, координирано от Интерпол.  При провеждането на международна операция „Черна китка“ са спасени над 50 деца, жертви на блудствени действия, които са били излъчвани онлайн в интернет форум, който се хоствал на територията на страната ни.  След изземването от страна на ГДБОП на компютърно информационните данни от форума и преустановяване на неговият достъп е установено, че в него членували над 60 000 потребители, които наблюдавали онлайн блудствените действия с жертвите.  Част от потребителите на форума били заплатили високи суми за получаване на т.нар. „ВИП“ акаунт, който им давал право да нареждат на лицата, които извършват блудствените действия какво точно да извършват с децата по време на онлайн наблюдаваните сексуални сцени.  От ГДБОП апелират за завишен родителски контрол по време на предстоящата лятна ваканция.  ", "date": "2019.05.31", "title": "ГДБОП е задържала десетима педофили, изнудвали и тормозили деца онлайн "}
{"url": "http://epicenter.bg/article/Tsatsarov-vnese-iskane-do-VKS-za-vazobnovyavane-na-nakazatelnoto-delo-za-smartta-na-Chorata-/184554/3/0", "text": "Главният прокурор Сотир Цацаров внесе искане до Върховния касационен съд за възобновяване на наказателното дело, по което 5 бивши полицейски служители са осъдени за убийство на Ангел Димитров   на 10 ноември 2005 г. в гр. Благоевград. Това съобщиха от пресцентъра на Прокуратурата на Република България.  С решение № 284/19.04.2019 г. по НД № 1140/2018 г. Върховният касационен съд, Първо наказателно отделение е отменил изцяло решение № 4/06.07.2018 г. по ВНОХД № 26/2016 г. по описа на Военно - апелативния съд и е изменил постановената по НОХД № 33/2008 г. на Софийски военен съд първоинстанционна присъда № 33/02.10.2008 г. като е признал подсъдимите Мирослав Писов, Иво Иванов, Борис Механджийски, Янко Граховски и Георги Калинков за невинни в това да са извършили убийството с особена жестокост, оправдал ги е по квалифициращия признак на чл. 116, ал. 1, т. 6, пр. 3 НК и е намалил размера на наложеното на всеки един от тях наказание лишаване от свобода на седем години. Присъдата е потвърдена в останалата ѝ част.  Решение № 284/19.04.2019 г. по НД № 1140/2018 г. на ВКС е влязло в сила в деня на постановяването му - на 19.04.2019 г. и наложените наказания са приведени в изпълнение веднага по отношение на всички осъдени, съобразно НПК.  Във Върховния касационен съд е образувано наказателно дело № 513/2019 г., насрочено за 14.06.2019 г., по искане на осъдените Мирослав Писов, Иво Иванов, Борис Механджийски, Янко Граховски и Георги Калинков и техните защитници за възобновяване на наказателното производство.  Днес, 31.05.2019 г., главният прокурор Сотир Цацаров се срещна със съпругите на осъдените по тяхна молба и ги уведоми за внесеното искане и от негово име за възобновяване на наказателното дело. На 31.05.2019 г. главният прокурор внесе във ВКС искане за възобновяване на наказателно дело № 1140/2018 г., за отмяна на постановеното решение от 19.04.2019 г. и връщане на делото за ново разглеждане от друг състав на касационния съд, като счита, че съдебният акт е постановен при съществени нарушения на закона и процесуалните правила, а наложените наказания са явно несправедливи.  Направено е и искане за спиране изпълнението на наказанията, изтърпявани към момента от всички осъдени лица, до провеждане на съдебното заседание по образуваното дело за възобновяване на наказателното производство и постановяване на решението.  Ако съдът уважи искането на главния прокурор за спиране изпълнението на наказанията, осъдените Мирослав Писов, Иво Иванов, Борис Механджийски, Янко Граховски и Георги Калинков следва да бъдат освободени от местата за лишаване от свобода до произнасяне на ВКС по направените искания за възобновяване.  ", "date": "2019.05.31", "title": "Цацаров внесе искане до ВКС за възобновяване на наказателното дело за смъртта на Чората "}
{"url": "http://epicenter.bg/article/NSO--Shte-se-pridarzhame-striktno-kam-razporedbite-na-zakona-/184555/3/0", "text": "По повод традиционно повишения интерес относно реализирани от Националната служба за охрана (НСО) функции и правомощия по Закона за НСО, Службата напомня, че разпоредбите на Закона за защита на класифицираната информация ограничават възможностите на НСО да предоставя информация за конкретно охранявано лице. Това съобщиха от НСО.  Разгласяването, в т.ч. потвърждението или отрицанието, на факти и обстоятелства относно оперативно изпълняваните задължения на Службата, включително посочването на конкретни охраняеми лица, ще постави под условие спазването и на духа, и на буквата на закона, в чиито обхват попада дейността на Националната служба за охрана.  Като проявява пълно разбиране към обяснимия от гледна точка на моментния публичен дневен ред интерес, НСО е длъжна да заяви, че и занапред ще се придържа стриктно към разпоредбите на приложимото законодателство за дейността на Националната служба за охрана и за защита на класифицираната информация.  Националната служба за охрана отправя апел към медиите и към гражданите да проявят разбиране към принципите, към които НСО е призвана по закон да се придържа, включително спазване на Конституцията, законите и международните договори, по които Република България е страна; зачитане правата и свободите на гражданите и тяхното достойнство; политически неутралитет (чл. 3 от Закона за НСО).  Без да прави компромис с прилагането на законодателството, Националната служба за охрана ще продължи да полага усилия за повече откритост, отзивчивост и акуратност в подкрепа на обществената функция на медиите и винаги в интерес на сигурността на българските граждани.  ", "date": "2019.05.31", "title": "НСО: Ще се придържаме стриктно към разпоредбите на закона "}
{"url": "http://epicenter.bg/article/Tri-detsa-sa-raneni-pri-demonstratsiya-po-povod-1-yuni-v-Silistra--nyama-opasnost-za-zhivota-im-/184564/3/0", "text": "Досъдебно производство по повод инцидент с три деца, пострадали при демонстрационно взривяване на светлинно-звукова граната, ръководи Районната прокуратура в Силистра. Това съобщиха от пресцентъра на прокуратурата на Република България.  Днес около 11 часа на стадион „Доростол“ в Силистра полицията в града е извършила демонстрация по залавяне на престъпник във връзка с 1 юни – Деня на детето. Проявата е била заключителна по програмата „Ваканция, здравей“, която се провежда в детски градини и училища от Дулово, Тутракан и Силистра. На стадиона по време на инцидента са присъствали около 300 деца, а районът е бил отцепен с оглед безопасността на присъстващите.  Осколка от взривената граната ранява две момченца и едно момиченце от детска градина „Иглика – 2“, които са се намирали на разстояние 50 метра от мястото на демонстрацията.  Няма опасност за живота им. Двете 6-годишни момченца са получили обгаряния по крайниците, оказана им е спешна помощ и са били освободени. Момиченцето, което също е на 6 години, е транспортирано в Русе, тъй като е с обгаряния между 10 и 20 процента по гърдите, краката и врата.  В момента се извършва оглед на местопроизшествието от следовател от Окръжния следствен отдел при Окръжната прокуратура в Силистра.  Досъдебното производство се води по член 338, ал. 3 от НК, който ангажира наказателната отговорност на всеки, който при работа с взривни вещества причини по непредпазливост телесни повреди на едно или повече лица.  Предстои назначаването на съдебно-техническа и съдебномедицински експертизи за установяване причините за инцидента.   Пред БНР Ивелин Чафаланов, говорител на Окръжната прокуратура в Силистра, съобщи подробности за инцидента:  “Днес около 11. 00 часа на стадион “Доростол“ в Силистра полицията в града е извършвала демонстрация по залавяне на престъпник във връзка с празника на детето 1 юни, по програма “Ваканция, здравей“.  Той посочи още в интервю за предаването “Хоризонт за вас“, че децата са били на безопасно място от извършващите демонстрацията:  “На стадиона са присъствали около 300 деца. Те са били на доста безопасно място от извършващите демонстрацията. За съжаление при взривяването на светлинно-звуковата граната осколка е ранила три деца – две момченца и едно момиченце от детска градина “Иглика 2“, които са на 6 години. Оказана им е медицинска помощ, като момченцата са били с изгаряния по крайниците, раните са обработени и са пуснати от Спешния център. Момиченцето е с изгаряния по гърдите, краката и врата. Транспортирано е до град Русе със специализиран транспорт, тъй като при нея изгарянията са малко повече - между 10 и 20 процента, за оказване на специализирана медицинска помощ. Няма опасност за живота им. Тепърва ще се установяват причините за случилото се. В момента се извършва оглед от следовател на място. Предстои назначаване на съдебно-медицински експертизи…“.   Момиченце с втора степен изгаряния е настанено в русенска болница в стабилно състояние, съобщи директорът на МБАЛ Силистра д-р Даниела Костадинова.  Раните на детето са обработени и в понеделник предстои нова медицинска интервенция, която ще бъде направена под пълна анестезия, обясни пластичният хирург Наско Тютюнджиев от болница „Медика“ в Русе, където е настанено 6-годишното момиченце.  „Изгарянето като процент е 8%, като са засегнати десният крак, дясната ръчичка, дясната половина на гръдния кош и шията. Надяваме се, че ще се възстанови, но още е рано да се каже“, поясни той.  Животът на детето не е в опасност, но то е много уплашено от случилото се.  Майката Радостина Радева е заедно с дъщеричката си в болницата. Тя обясни, че е знаела за мероприятието извън детската градина и е подписала декларация за съгласие.  „Учителката го е спасила – госпожа Иванова. Тя издърпала детето от пламъците“, разказа майката пред БНР.  ", "date": "2019.05.31", "title": "Граната обгори три 6-годишни деца на полицейска демонстрация в Силистра, няма опасност за живота им "}
{"url": "http://epicenter.bg/article/Spetssadat-otkaza-da-pusne-na-svoboda-bivshiya-shef-na-Agentsiyata-za-balgarite-v-chuzhbina-/184568/3/0", "text": "Специализираният наказателен съд отказа днес да пусне на свобода бившия председател на Агенцията за българите в чужбина Петър Харалампиев. Той е в ареста от 7 месеца заедно с главния секретар на Агенцията Красимир Томов по обвинение във взимане на подкуп, предава БНР.  Прокурорът от Специализираната наказателна прокуратурата Ангел Кънев прогнозира, че до няколко седмици делото за корупционната афера в Държавната агенция за българите в чужбина ще бъде внесено в съда.  По думите му вече са разпитани десетки свидетели, а това, което остава да се свърши, е да бъдат дешифрирани хилядите записани със специални разузнавателни средства разговори, доказващи как се е търгувало с удостоверенията за български произход.  „Нещата въобще не вървят в посока СРС-тата да са основните доказателства. Обърнете внимание на експертизата на електронните пощи и ще видите за каква комуникация става въпрос. Получават се снимки, не му знаем името на човека, но му създаваме самоличност и му издаваме удостоверение“, каза Кънев, минути след като Специализираният наказателен съд отказа да пусне от ареста Петър Харалампиев.  В края на миналия октомври мащабна акция затвори Агенцията за българите в чужбина. По сигнал за продажба на удостоверения за български произход бяха задържани над 20 души. Обвиняемите обаче бяха редуцирани до четирима, а от тях само Харалампиев и Томов са под стража.  Това е първото искане на бившия шеф на Агенцията за по-лека мярка за неотклонение. По молбата Спецсъдът трябваше да се произнесе още във вторник, но Харалампиев поиска достъп до томовете с доказателствата. Сред тях - много дешифрирани специални разузнавателни средства и десетки разпити.  \"Много лица са разпитвани, включително и хора от политически партии. Не мога да посочвам конкретни имена, защото ще направя грешка\", обясни прокурор Кънев.  Той отклони въпроса има ли дотук данни в бизнеса с удостоверенията за български произход да са замесени и хора над Томов и Харалампиев с аргумент, че разследването продължава.  ", "date": "2019.05.31", "title": "Спецсъдът отказа да пусне на свобода бившия шеф на Агенцията за българите в чужбина "}
{"url": "http://epicenter.bg/article/Kmetat-na-Bozhurishte-Georgi-Dimov-ostava-v-aresta-/184577/3/0", "text": "Специализираната прокуратура внесе искане за постоянно задържане на кмета на община Божурище Георги Димов, а съдът го уважи, предаде бТВ.  Той беше арестуван преди дни във връзка с продажбата на 4 имота, за които разследващите твърдят, че са били на занижени цени. Днес изтичаше мярката му от 48 часа.  Мотивите на специализирания съд да го остави в ареста са, че имотите са продадени на много занижени цени и Димов може да се укрие и да извърши друго престъпление.  Решението може да се обжалва.  Специализираната прокуратура привлече към наказателна отговорност и зам.-кмета на общината Габриела Дончева и младши експерт в общинската администрация.  Те са обвинени за това, че в съучастие като съизвършители, в кръга на службата си, са съставили официални документи, в които са удостоверили неверни обстоятелства, с цел да бъдат използвани като доказателства.  ", "date": "2019.05.31", "title": "Кметът на Божурище Георги Димов остава в ареста "}
{"url": "http://epicenter.bg/article/Spetssadat-gleda-myarkata-za-neotklonenie-na-Marinela-Arabadzhieva/184578/3/0", "text": "  Тя е обвинена в престъпна група за данъчни престъпления и пране на пари. Вчера бе върната от Испания след издирване.   \"Ние бяхме поставени в патова ситуация. Не бяхме призовани по делото, иначе щяхме да се явим\", каза Арабаджиева във връзка с твърденията на прокуратурата, че са се укривали заедно с мъжа й Ветко Арабаджиев. Въпреки че 6 месеца съпрузите бяха издирвани, Маринела декларира пред съда, че ако сега излезе на свобода, няма да избяга в чужбина, тъй като в България има четири деца и петима внуци. Бизнес дамата изтъкна пред съда, че е успешен човек. \"Вижте какво постигнах за кратко време в хотел \"София\", в който никой не искаше да влиза. Този хотел е моята визитна картичка\", каза Маринела, визирайки хотела, който носи нейното име в столичния квартал \"Лозенец\".   Адвокатката Ина Лулчева настоя клиентката й да бъде освободена под домашен арест. По-рано от прокуратурата обясниха, че пускането на Маринела може да попречи на разследването, тъй като в телефони, иззети от Арабаджиеви след залавянето им в имение край Барселона, били открити снимки с имена на свидетели. Така станало ясно, че хотелиерите знаели кои свидетели са разпитани и кои не с цел да им окажат евентуално въздействие.   Обвинителите изтъкнаха още, че Арабаджиеви разполагат с много средства по сметки в чужбина.   Източник: Канал 3", "date": "2019.05.31", "title": "Маринела Арабаджиева през сълзи: Минах през ада, невинна съм! Съдът я остави в ареста"}
{"url": "http://epicenter.bg/article/Geshev--Dve-litsa--vklyuchitelno-kmetat-na-rayon--Severen--sa-obvinyaemi/184581/3/0", "text": "„Две лица, включително кметът на район „Северен” са привлечени в качеството на обвиняеми за корупционно престъпление.   Постановленията не са им предявени”. Това заяви в предаването „Плюс-минус. Коментарът след новините” заместник-главният прокурор Иван Гешев.     „Търговия с влияние”, уточни Гешев, запитан за това какво е „това корупционно престъпление”. Повече информация ще бъде дадена в събота на пресконференция. За сравнението между случаите на кмета на район „Северен” и този на кметицата на „Младост” Десислава Иванчева – Гешев каза, че по случая „Младост” се е наложило прокуратурата да обясни почти всичко, което не е било добре. „Повечето материали, включително СРС-тата са по медиите и интернет. Всеки, който желае, може да се запознае с тях.   Получи се нещо като обучение на хората, които имат „професионален интерес” да знаят как работят службите и прокуратурата. По този случай тези хора са се интересували как се е работило по случая „Младост” и да не се повтори резултатът”, заяви Гешев.", "date": "2019.05.31", "title": "Гешев: Две лица, включително кметът на район „Северен”, са обвиняеми"}
{"url": "http://epicenter.bg/article/Ministar-Marinov-otstrani-direktora-na-MVR-v-Silistra-/184582/3/0", "text": "Със заповед на министър Младен Маринов е образувано дисциплинарно производство на директора на ОДМВР-Силистра Юлиян Караславов и той е временно отстранен от длъжност до приключването му. Това съобщиха от пресцентъра на МВР.  От МВР припомнят, че по-рано пред деня при провеждане на демонстрация във връзка със състезание „Ваканция, здравей!“ в Силистра е възникнал инцидент, при който 6-годишно момиченце е получило обгаряния в областта на гърдите, краката и врата. Оказана му е медицинска помощ и е настанено за болнично лечение. Други две 6-годишни момченца са получили леки изгаряния, които са обработени от медицински екип и децата са освободени. По случая работи Районна прокуратура - Силистра.  По разпореждане на главния секретар на МВР гл. комисар Ивайло Иванов ГД „Национална полиция“ започва проверка за изясняване на всички обстоятелства и причини, довели до инцидента.  Със заповед на министъра на вътрешните работи Младен Маринов се забранява употребата на взривни вещества и пиротехнически изделия по време на провеждане на демонстрации на обществени места пред граждани.  ", "date": "2019.05.31", "title": "Министър Младен Маринов отстрани директора на МВР в Силистра "}
{"url": "http://epicenter.bg/article/D-r-Nigyar-Dzhafer--Po-nisak-DDS-za-lekarstvata-shte-dade-glatka-vazduh-za-zdraveopazvaneto/184530/2/0", "text": " Ето защо рано е да се каже колко ще постигнем като резултат. Финансистите винаги отстояват позициите на фиска, но с такава мярка би било възможно да се даде глътка въздух на здравеопазването. Това заяви за \"Всяка сутрин\" по Канал 3 заместник-председателят на НС д-р Нигяр Джафер от ДПС във връзка с предложенията на движението за намаляване на ДДС на хляба, лекарствата, учебниците, както и премахване на таксите за детските градини.  Хора и експерти от този бизнес, когато разговаряме защо цените са толкова високи в сравнение с околните страни, те казват - заради ДДС.  За претенциите на парламентаристите от БСП за България за авторство върху предложенията на ДПС за намаляване ДДС, тя припомни: \"Наивно е да се смята, че в политиката има плагиатство що се отнася до законодателни идеи. БСП споменаваха това като своя идея, но тя не беше осъществена\". \"При положение, че съседните страни правят достатъчно много преференции с протекционизъм към своите производители, време е България също да направи това - Гърция, Румъния смъкват ДДС за хляба, което ще благоприятства развитието на този сектор у тях, докато нашите производители ще бъдат ощетени\", даде за пример д-р Джафер. \"Пълен абсурд е, че в момента, в който говорим, че сме в демографска катастрофа, семействата да бъдат натоварвани с такси. Ако държавата има демографска политика, тя би трябвало да облекчи така родителите, че да не мислят дали имат пари за такса, а да са сигурни.   Има такива примери. В каква точно посока ще се тръгне, предстои да обсъждаме, но ние сме наясно какво искаме да постигнем\", изтъкна Нигяр Джафер.   Тя засегна и темата за намаляване цените на учебниците, но подчерта: \"Даваме си сметка, че при тези мерки целта е крайната цена за потребителя да падне, но да не стане така, че да облекчим определен тип бизнес, а покупните цени да останат същите\".  ", "date": "2019.05.31", "title": "Д-р Нигяр Джафер: По-нисък ДДС за лекарствата ще даде глътка въздух за здравеопазването"}
{"url": "http://epicenter.bg/article/Karakachanov--Pregovorite-sas-SASht-za-iztrebitelite-prodalzhavat--dokato-namerim-priemliv-kompromis/184565/2/0", "text": "Преговорите със САЩ за закупуване на нови изтребители Ф-16 продължават. Има какво да изпиляваме в условията и цените, коментира в Русе вицепремиерът и министър на отбраната Красимир Каракачанов, цитиран от БТА.  Той заяви, че има спекулации, че искането за намаляване на цената ще бъде за сметка на способностите на самолета и на неговото въоръжение. Каракачанов бе категоричен, че подобно нещо няма.  \"Ние сме съобразили нашите финансови възможности, заявили сме ги. Когато избрахме САЩ за потенциален контрагент, от Белия дом имаше уверение, че ще се съобразят с нашите финансови възможности, но явно това съобразяване е въпрос на преговори и разговори\", каза Каракачанов.  Той обясни, че преговорите ще продължат, докато се намери онази пресечна точка, която е приемлива и за двете страни.  Каракачанов, който е и председател на ВМРО-БНД, коментира отношенията между партньорите в коалицията \"Обединени патриоти\".  \"Малката коалиция си остава малка коалиция. Управлението си остава стабилно. Няма какво да добавя по отношение на някои рецидиви в някой от партньорите\", каза Каракачанов.  По повод на оставката на Цветан Цветанов от всички ръководни постове в ГЕРБ, Каракачанов заяви, че няма навик да коментира какво се случва в други партии.  В Русе министърът на отбраната наблюдава съвместна тренировка между формирования на ВМС и служители на \"Гранична полиция\".  ", "date": "2019.05.31", "title": "Каракачанов: Преговорите със САЩ за изтребителите продължават, докато намерим приемлив компромис"}
{"url": "http://epicenter.bg/article/Rumen-Radev-kam-uchenitsi-v-Kardzhali--Vav-vashi-ratse-e-da-otvoyuvate-pravoto-si-da-sbadvate-golemite-si-/184571/2/0", "text": "Съвременният свят предлага множество възможности особено пред млади, интелигентни и добре подготвени хора като вас. Възползвайте се от тях, но не забравяйте родния си край. Това заяви президентът Румен Радев на учениците от СУ \"Петко Р. Славейков\" в Кърджали. Държавният глава е в града по покана на учебното заведение и по повод завършването на учебната година.   В приветствието си президентът посочи, че България има нужда не само от образовани, знаещи и можещи младежи, а и от от бъдещи лидери. „Много млади хора през последните години напуснаха нашата родина, но аз съм убеден, че тази тенденция ще се пречупи от младите лидери сред вас, които ще градят модерна България с мъдрост, дух, знание, просветеност и отговорност и които ще поставят народното дело над личното облагодетелстване“, заяви Румен Радев.   Държавният глава отбеляза, че в ръцете на новото поколение е отвоюването на правото младежите да имат големи мечти в България. „Във вашите ръце е да ги реализирате така, както ви учат вашите родители – с отговорност пред род и родина“, допълни президентът.   Президентът поздрави най-малките ученици, за които днес приключва учебната година, а абитуриентите призова да пазят „духа на знанието“, независимо какви решения им предстоят. Румен Радев отбеляза, че за 35 години СУ \"Петко Р. Славейков\" се е утвърдило сред най-големите  образователни средища на България за таланти и за шампионски дух.   „Тук се съчетават силните традиции в нашето образование със съвременни, модерни методи и форми на преподаване, със стремежа на децата да знаят повече и да бъдат по-добри“, заяви президентът, като допълни, че това се дължи на силния и сплотен екип от преподаватели и на ръководството на училището. Румен Радев се запозна с постиженията на учебното заведение и разговаря с изявени ученици от клубове и школи в града.   Според президента българските училища трябва да бъдат подкрепяни много повече, „отколкото правят сега българските политици\". „Време е политиците да се съсредоточат върху народа, а не върху вътрешнопартийните си дела. Когато фокусът им бъде насочен към обществените процеси, които са в полза на нашите деца, няма да имат такива вътрешни проблеми“, заяви пред журналисти Румен Радев.   След училищния празник президентът разговаря с кмета на Кърджали Хасан Азис. Държавният глава открои развитието на града като силна индустриална зона. Хасан Азис запозна държавния глава с привлечените в Кърджали инвестиции в сферата на автомобилостроенето, които включват завод за авточасти и изследователски център.", "date": "2019.05.31", "title": "Радев към ученици в Кърджали: Във ваши ръце е да отвоювате правото да сбъдвате мечтите си у нас"}
{"url": "http://epicenter.bg/article/Korneliya-Ninova-izprati-pismo-do-chlenovete--simpatizantite-i-partnyorite-na-BSP-/184572/2/0", "text": "Председателят на БСП Корнелия Нинова изпрати писмо до членовете, симпатизантите и партньорите на БСП. В него тя благодари за вложената енергия в кампанията за Европейски избори 2019. Това съобщиха от пресцентъра на БСП.  \"БСП сме единствената партия, която увеличава подкрепата си с над 50 000 гласа и евродепутатите с един. Въпреки че не постигнахме целта, която си поставихме, печелим в областите: Плевен, Ямбол, Добрич и Видин и в над 65 общини\", пише в писмото.      ", "date": "2019.05.31", "title": "Корнелия Нинова изпрати писмо до членовете, симпатизантите и партньорите на БСП "}
{"url": "http://epicenter.bg/article/Potop--Plovdiv-i-Asenovgrad-sa-pod-voda--udari-i-gradushka-/184574/2/0", "text": "Много места в град Пловдив са под вода, аварийни екипи работят усилено за нормализиране на ситуацията. Това съобщиха за Радио „Фокус“ – Пловдив от Общината. Ситуацията е по-усложнена в ниските точки на града.  Близо 40 литра на квадратен метър дъжд, придружен с градушка, се изсипаха в Пловдив в продължение на близо половин час днес следобед. Въпреки, че шахтите бяха предварително почистени с оглед на синоптичните прогнози, те не успяха на поемат цялото количество вода.  Екипи на ОП „Чистота“, ОП „ОКТ“ и други общински предприятия са на терен и се борят с последствията от силния дъжд. Екипи работят и на местата с прекъснато електрозахранване. Вече е възстановена работата на светофарните уредби на „Кукленско шосе“ и на Мебелна къща, работи се по отстраняване на проблема на светофара на „Кукленско шосе“ до Рекорд.  Доброволците от ДФ „Пловдив 112“ са известени в готовност да реагират при необходимост.  От администрацията призовават гражданите за търпение предвид усложнената ситуация. С предимство се обслужват обществените сгради – болници, детски заведения.  Силен дъжд, придружен от гръмотевици, се изсипа и над Асеновград. Едрите капки обаче бяха примесени и с градушка, като на места тя беше значителна, предаде Канал 3.  За минути улиците се покриха с вода, като много от тях отново се превърнаха в реки. Шахтите едва поемаха значително количество вода.  В две от пловдивските села Марково и Брестник градушката е била колкото грахово зърно. Водачите са отбивали и са се криели под дървета и навеси. Шосетата са побелели, като след снеговалеж.  Днес за област Пловдив е обявен жълт код за обилни валежи и гръмотевични бури.   Около обяд силни гръмотевични бури и интензивни валежи имаше и в Самоковско, Ихтиман, Пирдоп, Пещера. Проливни са валежите и в Централна и Южна България, като към 16.30 ч. най-поройно вали в Симеоновград, Димитровград, Харманли, Хасково, Раднево, Тополовград, Нова Загора, Раковски, Панагюрище. Вечерта и през нощта също ще има интензивни валежи и гръмотевични бури, предимно в Централна и Южна България. В районите с проливни валежи се очакват до 60 л/кв.м.  37-годишен мъж бе ударен от мълния към 15 ч. днес в махала Добрин на с. Полена, община Симитли. Мълнията го ударила в дясното рамо и излязла през стъпалото. Няма тежки изгаряния, състоянието му се изяснява, след което ще бъде настанен в хирургия или реанимация на благоевградската болница.  На 1 юни около и следобeд в много райони отново ще има краткотрайни валежи с гръмотевици. Температурите ще са около 22-26 градуса.  ", "date": "2019.05.31", "title": "Потоп! Пловдив и Асеновград са под вода, удари и градушка "}
{"url": "http://epicenter.bg/article/BSP-iska-nezabavni-nakazaniya-na-vinovnite-za-obgorenite-3-detsa-pri-politseyska-demonstrtsiya-v-Silistra/184579/2/0", "text": "Незабавни наказания за всички, които са отговорни за инцидента с деца в Силистра, както и за инициаторите, които са счели за уместно 300 деца да бъдат зрители на демонстрация, която крие рискове за живота и здравето им. Това поискаха с нарочна декларация от БСП.  Всички организатори на тази нелепа акция трябва да понесат своята отговорност, която не са проявили при планирането и провеждането на мероприятието, пишат социалистите.  Днешният инцидент показва за пореден път некомпетентност и безхаберие в навечерието на един от най-хубавите празници - Деня на детето, завършва декларацията на БСП.  Припомняме, че по-рано днес прокуратурата съобщи, че разследва инцидент, при който три 6-годишни деца са пострадали при демонстрационно взривяване на светлинно-звукова граната.  Инцидентът е станал около 11 часа на стадион „Доростол“ в Силистра, където полицията е извършила демонстрация по залавяне на престъпник във връзка с 1 юни – Деня на детето. Проявата е била заключителна по програмата „Ваканция, здравей“, която се провежда в детски градини и училища от Дулово, Тутракан и Силистра.  На стадиона по време на инцидента са присъствали около 300 деца, а районът е бил отцепен с оглед безопасността на присъстващите.  Осколка от взривената граната ранява две момченца и едно момиченце от детска градина „Иглика – 2“, които са се намирали на разстояние 50 метра от мястото на демонстрацията.  Няма опасност за живота им. Двете 6-годишни момченца са получили обгаряния по крайниците, оказана им е спешна помощ и са били освободени. Момиченцето, което също е на 6 години, е транспортирано в Русе, тъй като е с обгаряния между 10 и 20 процента по гърдите, краката и врата.  ", "date": "2019.05.31", "title": "БСП иска незабавни наказания на виновните за обгорените 3 деца при полицейска демонстрция в Силистра"}
{"url": "http://epicenter.bg/article/Aleksandar-Simov--Roditel-1-bi-shuta-na-Roditel-2-i-vze-popechitelstvo-nad-deteto--Pardon---nad-GERB/184580/2/0", "text": "Вече е съвсем очевидно е, че политическата съдба на Цветан Цветанов по никакъв начин не зависеше от успеха или от неуспеха на изборите. В ГЕРБ е като при мафията - щом един път те осветят няма никакво значение колко успешни убийства ще осъществиш или колко схемички можеш да наредиш на закуска.  Родител 1 би шута на Родител 2 на ГЕРБ и взе попечитеството над детето, пардон, над партията. ГЕРБ е като айсберг - видимата част от формацията е незначителна, досадно скучна и изпълнена със статуси на Десислава Атанасова и телевизионни проповеди на Антон Тодоров. Страшното е това, което не се вижда.  В този смисъл Цветанов стана резко непотребен, а дори и по-гадно - неудобен. Той е живото доказателство за страшната вина на Бойко Борисов. Още след като се завърна от митичното пътуване до САЩ и хвърли оставка като депутат Родител 2 сигурно е знаел какво го чака. Родител 1 тогава никакъв не се появи, за да му даде гръб, морална подкрепа или просто да го окуражи. Цветанов е мазният отпечатък на местопрестъплението, издайническият знак за всичко, което се случи.  Днес цяла плеяда от придворни анализатори се опитва да ни убеждава, че Борисов е чист, невинен, непорочен и неуязвим, но политическата ликвидация на Цветанов е доказателство за обратното. Цветанов стана жертва на успеха на мрачната машина на ГЕРБ за избори и власт. Властта е странна субстанция - прекалиш ли с нея, почваш да ходиш като надрусан с хероин. ГЕРБ плъзна като ракови разсейки из централната и местната власт, но партията очевидно се задъхва и не се справя с тази голяма отговорност. Корпоративните паяжини не могат да заместят липсата на ясна визия и реални идеи. ГЕРБ могат да печелят избори, но не знаят как да управляват. И днес тази машина може да бъде задвижена единствено с цената на пролята кръв, метафорично казано.  За да си купи още малко време Борисов е готов да жертва всички, за да запази медийния си имидж на херувим с пърхащи и сияйни крилца. Точно заради това нито 91 псалм, нито някаква друга енергийна защита можеше да спаси Цветанов. И в цялата тази ситуация никой не си задава основния въпрос - какво ще прави сега Веселин Маринов. В доброто старо минало той наричаше Родител 2 „рицар от светлина“, ходеше на джогинг с него и пееше страстно във възхвала на МВР. Сега дали ще дочакаме нов хит на барда на ГЕРБ? :))))", "date": "2019.05.31", "title": "Александър Симов: Родител 1 би шута на Родител 2 и взе попечителство над детето. Пардон - над ГЕРБ"}
{"url": "http://epicenter.bg/article/V-Blagoevgrad-posreshtnaha-37-iya-balgarski-kontingent-ot-misiyata-v-Afganistan/184586/2/0", "text": "С тържествена церемония в Благоевград, на площад „Македония“, пред паметника на Гоце Делчев, бе посрещнат 37-ия български контингент, който се завърна от мисията на НАТО в Афганистан „ Решителна подкрепа“.   Съставът на контингента с ръководител полк. Митко Димитров беше приветстван от заместник-началника на отбраната Генерал-лейтенант Димитър Илиев: “Добре дошли скъпи войни, искам да изкажа моята човешка радост от това, че ви виждам живи и здрави на това място, откъдето ви изпратих“.   По време на мисията българските военнослужещи са осъществявали контролно-пропускателния режим на пешеходния и автомобилен трафик на летището в Кандахар, като са осигурили придвижването на над 3 хил. цистерни с гориво за базата на НАТО, а за охраната на летището и на военния център са изминали над 7 хил. километра.   Това е една от най-успешните ни мисии, заяви за БНР генерал-лейтенант Димитър Илиев, като призна, че е имало много трудни ситуации: “Изключително добро представяне, напълно изпълнени задачи, това е един от най-успешните контингенти, който посрещам. Навсякъде е имало ситуации, в които е било необходимо демонстриране на подготовка, на професионализъм и на решителност, за да може да се справят със ситуациите“.   Над тридесет персонални награди и отличия бяха връчени по време на церемонията по посрещането на 37-ия български контингент, завърнал се от поредната мисия в Афганистан.", "date": "2019.05.31", "title": "В Благоевград посрещнаха 37-ия български контингент от мисията в Афганистан"}
{"url": "http://epicenter.bg/article/Parvan-Simeonov--GERB-uspyavat-da-prevrashtat-defekta-v-efekt--da-prochistvat-neshtata/184588/2/0", "text": "\"Оставката на г-н Цветанов не е новина за нас. Ние ясно казахме, че покрай “Апартаментгейт” Борисов ще изтласква Цветанов и ще започне си връща контрола върху партията. Борисов започна лично да управлява всичко в партията. Цветанов беше леко избутан, а премиерът започна да говори даже за структури – нещо, което никога не е правил преди.\" Така политологът Първан Симеонов коментира оставката на Цветан Цветанов в интервю за Общество ОРГ.   \"Борисов разбра едно много важно нещо на тези избори. И то е, че ако не поиска да се свали от власт, трудно може някой друг да го направи.  ГЕРБ има силни фигури и Борисов вероятно осъзнава, че няма как винаги да е начело и че трябва да направи така, че делото му да бъде продължено с успех. Много малко са партиите, които са оцелели, след като лидерът, който ги е олицетворявал, е напуснал. Борисов трябва да измисли и това\", добави Симеонов.   \"Борисов смята, че това е рестарт. Трудно ще има оставка с по-голям мащаб от тази на Цветанов. ГЕРБ отдавна са доказали, че успяват да превръщат дефекта в ефект, успяват да прочистват нещата. За мен няма никакво съмнение, че Борисов ще продължи в тази посока. Това е опит да къса опашката\" заяви политологът.", "date": "2019.05.31", "title": "Първан Симеонов: ГЕРБ успяват да превръщат дефекта в ефект, да прочистват нещата"}
{"url": "http://epicenter.bg/article/D-r-Nikolay-Mihaylov--Tsvetanov-e-silen--no-ne-i-inteligenten-igrach-/184590/2/0", "text": "\"От тук нататък ГЕРБ ще влезе в друг режим, свободен от Цветанов. Каквото и да е, Цветанов си отива и мисля, че това е хубаво за политическия театър. Той не беше добро присъствие на политическата сцена. Цветанов е силен, но не и интелигентен играч\", това каза в предаването \"Лице в лице\" по БТВ психиатърът и общественик д-р Николай Михайлов.  \"Тези избори бяха процедура по смяна на фасона на ГЕРБ. Борисов взе партията си отново от Цветанов. Може би репликата на Цветанов, че няма кой да го накаже, пречупи лидер като Борисов. Той казва с тази реплика, че е на върха, което може би подразни Борисов. Тази реплика намекваше, че властта на Борисов е ограничена. Интервюто на Борисов говори за това, че иска да се разчуе, че отстранява Цветанов безцеремонно\", добави Михайлов.  Психиатърът коментира и ситуацията в БСП и оставката на лидера Корнелия Нинова.  \"Нинова има собствена отговорност за загубата, но не беше помислено добре. Това беше емоционална кампания под антикорупционна егида. Тя и Елена Йончева, обявиха този режим за корумпиран и казаха: Гледайте какво ще се случи. Този режим ще бъде разобличен. Те споменаха някакви 7 милиарда, но нищо не се получи. Не демонстрираха убедително думите си и те увиснаха\", коментира експертът.  Стана ясно, че кампанията е организирана около слабост, а не около сила. Нинова нямаше предложение за развитието. В състезанието между ГЕБР и БСП нямаше политика. Сега Нинова няма партията си зад себе си. Има много отстранени от нея лица, които знаят всичко и то прекалено много. Сега те ѝ търсят главата. Мисля, че Нинова ще се възпроизведе като лидер на партията, но това не решава нейния лидерски въпрос. Тя ще трябва да води тази не излекувана партия на следващите избори\", заяви още д-р Михайлов.  ", "date": "2019.05.31", "title": "Д-р Николай Михайлов: Цветанов е силен, но не и интелигентен играч "}
