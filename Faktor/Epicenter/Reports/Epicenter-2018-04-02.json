{"url": "http://epicenter.bg/article/Ivan-Sotirov--Skapi-evrolevichari--stiga-s-tozi-litsemeren-plach-za-vashata-Yuliya-Krasteva/150885/2/48", "text": "Бившият депутат от СДС Иван Сотиров атакува български интелектуалци, които през последната седмица се обявиха в защита на световноизвестния философ и писател Юлия Кръстева, според публикуваните от Комисията по досиетата документи е била сътрудник на бившата Държавна сигурност като агент „Сабина“.   Сотиров припомня, че по времето на комунизма без съгласие на ДС беше невъзможно да бъдеш допуснат изобщо да пътуваш, а камо ли да специализираш в западна държава.     „Хайде, скъпи родни евролевичари, стига с този лицемерен плач за вашата Юлия Кръстева! Защо не ревахте така и за Гоце - в досието му също няма нищо лично написано от него. Не ни занимавайте с интерпретациите на водещия офицер от ДС на разговорите с нея - те не са важни, важни са фактите.   Тези, които знаем какво е да си от вражески произход, сме наясно, че без съгласие за сътрудничество на ДС беше невъзможно да бъдеш допуснат изобщо да пътуваш, а камо ли да специализираш в западна държава. Тезата, че от ДС са се трогнали от това, че другарката Кръстева е спечелила френска стипендия и затова са я пуснали, е смехотворна.   Две десетилетия по-късно, когато режимът беше поомекнал, комунстическата държава не се посвени да не разреши на великият Борис Христов да изтегли болният си от рак брат за лечение на запад! 50-те и 60-те години хората от \"вражески\" семейства имаха проблем изобщо да бъдат допуснати да следват - не в чужбина, а в страната ни. Знам, че за много от днешните насадени щатни будители на демократичната общност, поради произходът им или поради съпричастността им към БКП и ДС, тези нюанси се губят.   Знам, че за такива хора, които обичат да се афишират като десни, е много важно да се легитимират като се закачат за някой, който има признание на Запад, макар и в крайно левичарските среди. Знам, че те винаги казват като свое оправдание - такива бяха времената; малцина бяха героите, които се съпротивляваха, повечето хора правеха компромиси за да оцелеят.   Истината обаче е друга - близо седем милиона българи не бяха нито членове на БКП, нито сътрудници на ДС и повечето от тях не бяха и не се правеха на герои, а просто не се натискаха да заемат ръководни постове. Между тези милиони българи имаше много способни и талантливи хора, но те просто не искаха да правят компромис със съвестта си в името на кариерата.   Ако мнозинството българи имаме морален проблем - той е, че допуснахме същите безскрупулни кариеристи, които владееха публичния сектор в България преди 10 ноември 1989 г. да го владеят и днес. Не на последно място искам да обърна внимание, че именно тази псевдозагриженост за жертвите на ДС се превръща в изключително опасен инструмент в ръцете точно на ДС за сбъдване на голямата им мечта - осакатяване на Закона за разсекретявяне на досиетата!“", "date": "2018.04.02", "title": "Иван Сотиров: Скъпи евролевичари, стига с този лицемерен плач за вашата Юлия Кръстева"}
{"url": "http://epicenter.bg/article/Zapochva-Strastnata-sedmitsa--pravoslavnite-hristiyani-se-podgotvyat-za-Vazkresenie/150610/2/0", "text": "Днес започва Страстната седмица за православните християни. Периодът е свързан с последните дни от земния живот на Божия син – Иисус Христос.   На старобългарски думата „страст” означава страдание. Ето защо шесте дни преди Великден се наричат още дни на страданието. Приближавайки се към кулминацията на тази седмица, всеки от дните от понеделник до събота е наречен велик. По стара традиция се извършват специални богослужения, а на Разпети петък постът е изключително строг.     Иисус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не място за търговия. В Евангелието се говори за проповедта на Иисус в храма и изреченото над безплодната смоковница – символ на човешката дума, която не позволява молитвата, покаянието и не носи духовни плодове.   Христос проповядва в храма и дава своите последни нравствени наставления. Разказва множество поучителни приказки. Една от най-известните са притчите за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.   Спасителят е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   Денят на великите страдания на Божия син. Той приема смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат. Лобното му място е Голгота, където прекарва часове в адски мъки, разпнат на кръст между двама разбойници. В момента на неговата физическа смърт на става слънчево затъмнение, а земята се разтриса.   Денят на оплакването и погребението на Исус Христос от майка му Света Богородица и жени, носещи миро. Гробът му е запечатан и пред него е поставена стража.   Църковната служба започва през нощта. След полунощ свещеникът изнася светлината и призовава вярващите да дойдат и вземат светлина от незалязващата, понеже Христос е възкресъл.    Първите два дни са отредени за разтребване вкъщи, като на рутинната дейност се придава и символично очистващ характер – прави се за здраве.   Велики понеделник е последният разрешен от църквата ден за пътуване, на следния пък е добре да се замислим за човешките добродетели и да подготвим душата си за Възкресението. На Велика сряда не се върши домакинска работа, забранява се пране, чистене, дори и готвене.   На Велики четвъртък се става рано призори и се боядисват великденските яйца.   Разпети петък е най-тъжният ден за вярващите. Ходи се на църква и се минава под масата, на която е плащеницата на Спасителя.  Спазва се строга забрана за каквато и да е било домашна работа. Най-ревностните християни прекарват деня в пост и молитва. Народът вярва, че който се весели, ще бъде застигнат от нещастие.   На Велика събота се пекат и украсяват обредните великденски хлябове. Това е и последният шанс за украсяване на яйцата за празника.   От Лазаровден до Томина неделя (неделният ден след Великден) не се ходи на гробища и не се прави помен за починалите.   Пасхалната служба за Великден започва вечерта в съботния ден. В полунощ свещенникът обявява Възкресението на Иисус Христос с думите: „Христос воскресе” и получава отговор: „Во истина воскресе”.  ", "date": "2018.04.02", "title": "Започва Страстната седмица, православните християни се подготвят за Възкресение"}
{"url": "http://epicenter.bg/article/Krasimir-Karakachanov--/150814/2/0", "text": "Решението на България по случая \"Скрипал\" е решение на суверенна държава. В това бе категоричен министърът на отбраната и вицепремиер Красимир Каракачанов в сутрешния блок на Нова телевизия. Решението е взето на багата на информация от съответните служби, никой не ни е притискал. Тук няма място за фили и фоби. Ние председателстваме ЕС, трябва да имаме открити канали за диалог с Русия, смята Каракачанов. И подчерта, че ролята на Русия в атентата срещу бившия полковник от ГРУ не е доказана. „Решението на правителството да не се бърза по случая „Скрипал” и да не се гонят дипломати е правилно. Трябва да водим балансирана политика и както каза премиерът - да имаме открити канали за комуникации с Русия. Кризи е имало, има и ще има и в бъдеще. Диалогът обаче трябва да продължи, иначе отиваме в друга ситуация, която няма да е изгодна за българските граждани”, бяха точните думи на Красимир Каракачанов. България е в сложна ситуация - от едната страна конфликтът в Украйна, от другата - Сирия, затова трябва да действаме балансирано, продължи той. Според Красимир Каракачанов, ако се докаже вината на Русия, ще действаме решително. „Ако има безспорни доказателства за вината на Русия, естествено е, че България може да промени своята позиция. И никой не може да ни се сърди, ако решим да екстрадираме руски дипломати при доказване вината на руската страна”, каза Каракачанов. Стига сме мислели като по времето на комунизма - каквото каже Москва, бием токове и казваме \"Тъй вярно!\", коментира Каракачанов. Според него много от най-яростните атлантици са бивши комунисти или с \"червено\" потекло. Ако нещо се случи, големите \"атлантици\" ще се скрият някъде, смята вицепремиерът. В съзнанието на хората се е изградил стереотипът - българските политици вземат решение под натиск, посочи военният министър. И даде пример - искат да затворим блоковете в Козлодуй - затваряме ги. „Поведението на много български политици през последните 60-70 години е било такова. Натискат ни от Москва – клякам. Натискат ни от Брюксел да затваряме реактори на нашата централа – и ние клякаме. В съзнанието на хората се е изградил този стереотип – българските политици взимат решение под някакъв натиск. В конкретния случай решението беше взето на базата на докладите, които изнесоха службите за сигурност и фактите, с които разполагахме”, обясни министърът на отбраната. И продължи: „Аз нямам информация някои от моите колеги да е бил притискан от Москва или от Брюксел да взима едно или друго решение. Никой не е притискал никого. Нито Обединени патриоти са натискали правителството, нито правителството е искало да взима друго решение.”   \"Русия има своите интереси на Балканите и се опитва да ги отстоява. Включително като не харесва факта, че повечето от балканските страни или са членове на НАТО, или имат намерения да станат такива. Турция от своя страна се опитва да води своя политика и в Близкия Изток, и на Балканите. Русия като световен играч е съвсем естествено да се възползва от тази ситуация. Няма да позволим намеса в нашите вътрешни работи. Когато има конфликт между ЕС и Турция, е нормално да потърсим баланса, това е и правилната политика\", обобщи ситуацията вицепремиерът Красимир Каракачанов.     Имаше тревожни сигнали от партньорски служби във връзка с космическата станция \"Тянгун 1\" - от Италия и Испания, не скри Каракачанов.  ", "date": "2018.04.02", "title": "Красимир Каракачанов: Ние председателстваме ЕС, трябва да имаме открити канали за диалог с Русия!"}
{"url": "http://epicenter.bg/article/Gen--Brigo-Asparuhov-/150816/2/0", "text": "България успя да удовлетвори и двете страни, коментира в сутрешния блок на бТВ ген. Бриго Аспарухов.   „Лошото е, че не се знае кой е поръчал отравянето на Сергей Скрипал и дъщеря му, кой го е извършил, но Русия е виновна“, каза той.   Експертът призова всички да погледнем нещата в очите им и поясни, че най – малко Русия е виновна. По думите му. тайните доказателства винаги са много съмнителни.   „Ние не погледнахме фактите в очите по случая „Скрипал“, а пренесохме дебата на русофили и русофоби“, обясни ген. Бриго Аспарухов.   Никога няма да излезе истината по случая „Скрипал“, категорично заяви той и поясни: „Шпионажът е вечен и ще бъде вечен, работи по всяко време и това е най – силното оръжие на една държава“.   \"Говори се вече и за Трета световна война. Ако избухне такава, никой няма да разбере\", добави ген. Аспарухов.   Той напомни и как преди 26 години е имало опит да бъде отровен. Спасил го е това, че не е изпил кафето с отровата, което му е било сервирано. ", "date": "2018.04.02", "title": "Ген. Бриго Аспарухов: Никога няма да излезе истината по случая „Скрипал“!"}
{"url": "http://epicenter.bg/article/Volen-Siderov--Borisov-ima-zlaten-shans-da-e-most-mezhdu-Rusiya-i-Zapada/150817/2/0", "text": "Решението на премиера Борисов да не гоним руски дипломати беше правилно. България не е нито Великобритания, нито Германия. Усложнени отношения с Русия биха ни се отразили трудно.  Това заяви в „Денят започва” на БНТ лидерът на „Атака” Волен Сидеров.  „Ние имаме златен шанс в момента. Борисов като европейския лидер може да бъде мост между Москва и Брюксел. Такъв ход от страна на България е логичен. Въпреки представянето напрежение между Запада и Русия, има желание за нормализиране на отношенията.  „България в лицето на премиера Борисов има този шанс, докато сме председатели на Европа, да направи домакинство, при което Туск, Таяни и Путин да се срещнат на българска територия. Това е възможно и смятам, че е очаквано от европейските лидери. Борисов натрупа опит и показа, че я умее тази дипломация. И това е следващата логична стъпка”, поясни Сидеров.  Според него „безспорно решението да не се експулсират дипломати е в наш интерес. Това щеше да усложни отношенията, да попречи на икономически и енергийни проекти, по които се работи. Германия вече интензивно работи по Северен поток- 2”, заяви лидерът на „Атака”.  „Не може да има спор дали решението е добро или лошо. Безспорно е добро това, което се случи. Сигурно нямаше да бъде същото, ако коалицията беше ГЕРБ-реформатори, а не ГЕРБ-патриоти. Нашето присъствие в коалиция има благотворното влияние да дава правилната посока”, заяви Сидеров.  Според него „малко непрофесионално беше направена тази история със Скрипал.” ", "date": "2018.04.02", "title": "Волен Сидеров: Борисов има златен шанс да е мост между Русия и Запада"}
{"url": "http://epicenter.bg/article/Kiril-Kostadinov--BDZh--Presileno-e-da-se-tvardi--che-vlakovete-sa-opasni/150834/2/0", "text": "Пресилено е да се твърди, че влаковете са опасни, но без модернизация винаги ще има риск. Това заяви Кирил Костадинов, ръководител отдел „Безопасност” в „Пътнически превози” на БДЖ, в предаването „Тази сутрин” по бТВ, предаде агенция “Фокус“.   Огледите на влака София – Бургас, който се запали миналата седмица, продължават и днес, като ще се извършват от експерта от транспортното министерство Бойчо Скробански.   Проверката, която ще установи причините за пожара, ще приключи до края на май месец. „Работим по всички версии”, заяви Скробански в студиото на „Тази сутрин”, като поясни, че не може да коментира причините за пожара на „прима виста”.  „Поддръжката на тези вагони е така разписана и така се изпълнява, че е недопустимо с какъвто и да е проблем по вагона или влака да бъдат пуснати в експлоатация”, заяви Кирил Костадинов.  Той е категоричен, че в случая превозният персонал е действал адекватно и не е създаден риск за пътниците.", "date": "2018.04.02", "title": "Кирил Костадинов, БДЖ: Пресилено е да се твърди, че влаковете са опасни"}
{"url": "http://epicenter.bg/article/Premierat-i-zemedelskiyat-ministar-pregovaryat-sas-zarnoproizvoditeli/150835/2/0", "text": "Министър-председателят Бойко Борисов и министърът на земеделието Румен Порожанов  се срещнат днес с представители на зърнопроизводителите. Разговорите са от 10 ч. на \"Дондуков\"1, след това са предвидени изявления.   Миналата седмица срещата между зърнопроизводители и премиера Бойко Борисов приключи без резултат. Земеделците не са съгласни с промените в закона за горивата, които ги засягат. Към момента няма споразумение. Засега зърнопроизводителите ще бъдат включени към Закона за горивата. Според промените, земеделците или трябва да зареждат с гориво на общите бензиностанции, или да построят собствена бензиностанция, което струва над 60 000 лв.   От бранша са установили, че ако не бъдат изключени от промените в закона, ще загубят общо над 100 млн. лева годишно.", "date": "2018.04.02", "title": "Премиерът и земеделският министър преговарят със зърнопроизводители"}
{"url": "http://epicenter.bg/article/719-000-balgari-sa-bez-zdravni-osigurovki/150839/2/0", "text": "719 000 българи са здравно неосигурени към края на 2017 г. Още през 2014 г. е изготвен анализ за здравно неосигурените лица в България от дирекция \"Управление на риска\" при НАП, съобщава Dariknews.bg. През 2017 г. е извършена пълна оценка на актуалните характеристики и на ефекта от третиране на анализирания риск \"Недеклариране и невнасяне на здравни вноски от задължените лица в България\".  Съгласно тази оценка българските граждани, които подлежат на задължително здравно осигуряване в страната, но не са здравно осигурени към края на 2017 г., са приблизително 719 000 лица.  Това заявява здравният министър Кирил Ананиев в отговор на питане на депутата от БСП Лало Кирилов за броя на здравнонеосигурените лица. С цел определяне на действителния брой на здравно неосигурените български граждани, следва да се има предвид, че според Закона за здравното осигуряване, подлежат на задължително здравно осигуряване в НЗОК всички български граждани, които не са граждани и на друга държава и българските граждани, които са граждани и на друга държава и постоянно живеят на територията на Република България.  Това означава, че българските граждани, които са граждани и на друга държава (с двойно гражданство, едното от които е българско) и пребивават в чужбина повече от 183 дни в календарната година, не подлежат на задължително здравно осигуряване.  Също така, не са задължително осигурени в Националната здравноосигурителна каса (НЗОК) лицата, които съгласно правилата за координация на системите за социална сигурност, подлежат на здравно осигуряване в друга държава-членка.  Това най-общо са лица, които пребивават и/или работят в други държави от Европейския съюз, включително членовете на техните семейства, уточнява здравният министър.", "date": "2018.04.02", "title": "Кирил Ананиев: 719 000 българи са без здравни осигуровки"}
{"url": "http://epicenter.bg/article/Dashteryata-na-ubitiya-restorantyor-vav-Vinogradets--Bashta-mi-izgni--a-Lazar-Vlaykov-e-obshtinski-savetnik-/150815/3/0", "text": "Дъщерята на убития във Виноградец ресторантьор Атанас Тонкев писа писмо до главния прокурор Сотир Цацаров заради бавния процес по разследването на убийството. В сутрешния блок на Нова телевизия Деница Тонкева заяви, че е писала до Цацаров, за да напомни случая и, за да не може да се измъкне Лазар Влайков без наказание.   „Моят баща изгни в гроба, а Влайков продължава да работи като общински съветник\", добави Деница. И каза, че градът е малък, хората всеки ден говорят за стрелбата, при която бе убит баща й. Влайков казвал, че ще напусне Общинския съвет, когато реши. Влайков е обвинен от прокуратурата, че не е осъществил необходимия контрол над личното си оръжие, с което на 31 август 2017 година във Вино градец 6-годишно момченце застреля ресторантьора Наско Тонкев. Заради разигралата се трагедия Лазар Влайков подаде оставка като председател на ОбС-Септември, но остана като съветник в градския парламент.", "date": "2018.04.02", "title": "Дъщерята на убития ресторантьор във Виноградец: Баща ми изгни, а Лазар Влайков е общински съветник!"}
{"url": "http://epicenter.bg/article/40--ot-biznesa-ubeden--Obshtestvenite-porachki-se-razpredelyat-predvaritelno-/150840/4/0", "text": "40% от бизнеса е убеден, че обществените поръчки се разпределят предварително, алармираха от Българска търговско-промишлена палата (БТПП).   Чрез проведено анкетно проучване на БТПП, бизнесът алармира за основни и значителни проблеми , които го възпират пред участието му в обществени поръчки. Основни пречки пред него са корупция, административни спънки, непосилни изисквания и неясноти в Закона за обществените поръчки (ЗОП). Анкетата е проведена сред членове на БТПП в периода от 12.03.2018г.  до 16.03.2018 г. по електронен път. Мотив за анкетата бе среща с представители на Световната банка, които проучват проблемите на обществените търгове у нас. Над 40% от българските компании смятат, че има предварително набелязан за печеливш кандидат при избора за изпълнител на обществени поръчки. Малко над 20% от анкетираните са участвали в обществени поръчки и са ги печелили, а 20% никога не са участвали. Причината за незаинтересоваността от тяхна страна се дължи ред причини: попълване на много и сложна документация, непосилни за МСП гаранции, липса на информация за поръчките, невъзможност за МСП да извърши целия обем на поръчката. Именно поради тези причини бизнесът предлага няколко препоръки, които да направят обществените поръчки с по-ясен и чист характер. Над 62% от анкетираните предлагат обществените поръчки да се обявяват и провеждат само по електронен път, при ясни критерии; 44%  считат, че не трябва да се  включват субективни критерии – като отлагане на плащанията, специфични конкретни изисквания, отнасящи се до определен модел/услуга;  38% предлагат да се предвижда определен процент от обществените поръчки да бъде изпълняван от МСП; а 30% предлагат да отпадне възможността за директно възлагане на поръчки или чрез преговори с конкретно избрани фирми. Проучването на БТПП показва, че след влезлия от април 2016 г. нов ЗОП едва 13% от анкетираните компании забелязват подобряване в прозрачността на процедурите за обществени поръчки, 56% не забелязват никаква промяна, а 31% не могат да вземат отношение по въпроса, защото нямат преки наблюдения. В анкетата се предлагат множество варианти за противодействие срещу корупционните практики. Във всеки един от етапите на осъществяване на обществената поръчка, ако се създадат подходящите условия, корупцията може да бъде преодоляна. Чрез представените по-горе предложения на бизнеса повече малки и средни предприятия биха имали интерес и желание да участват в процедури за обществени поръчки. Чрез прозрачния процес (провеждане по електронен път) ще  се премахне лошия имидж на обществените поръчки и лошите практики - малък брой компании да са в постоянно печелившите, макар с не толкова добри предложения (оферти ).", "date": "2018.04.02", "title": "40% от бизнесмените убедени: Обществените поръчки се разпределят предварително!"}
{"url": "http://epicenter.bg/article/NDK-shte-sveti-v-sinyo/150830/11/0", "text": "Днес отбелязваме Световния ден на информираност за аутизма, съобщи БГНЕС. Информираността е средство, чрез което можем да променим живота на аутистичните личности и семействата им като създадем за тях по-толерантна и приемаща среда, общество от приятели и хора, готови да помагат. Благодарение на медиите бихме могли да направим по-видими невидимите за сега хора с аутизъм, да дадем гласност на проблема и заедно да търсим решения.    В момента едно на всеки 150 деца по света се ражда с аутизъм. При децата с този проблем освен затрудненията в общуването се наблюдават нарушения в говора, жестикулирането и възприятието, както и намален интерес към заобикалящия ги свят. От начина, по който се отглеждат и обучават тези деца, до голяма степен зависи дали те ще бъдат пълноценни личности или ще прекарат живота си в изолация. 2 април е обявен за Световен ден на осведоменост за аутизма от ООН през 2007 г. Всяка година на тази дата, “Освети в синьо” цели да привлече общественото внимание към състоянието аутизъм. В България то се отбелязва няколко поредни години от Сдружение “Тацитус” и Фондация “Стъпка за невидимите деца”, като в синьо се осветяват знакови сгради в София и страната. Тази година сред тях се нарежда и забележителният архитектурен паметник – сградата на Община Пловдив, построен през 1912 г.  В рамките на инициативата по света са осветени емблематични сгради, като Емпайър Стейт Билдинг в Ню Йорк, статуята на Христос Спасителя в Бразилия, Операта в Сидни и др.  По традиция и на 2 април фасадата на НДК ще бъде осветена в синьо като част от световната кампания Autisum Speaks - Light It Up Blue (Освети в синьо), при която знакови световни сгради грейват в този цвят. ", "date": "2018.04.02", "title": "НДК ще свети в синьо"}
{"url": "http://epicenter.bg/article/Sled-16-godini-pauza-Nikolay-Volev-predstavi--quot-Izvan-patya-quot-/150845/6/0", "text": "На 28 март в кино „Люмиер” в столицата се състоя официалната премиера на „Извън пътя”, новия филм на големия български кинорежисьор Николай Волев. След 16 години пауза бащата на култови ленти като „Маргарит и Маргарита”, „Да обичаш на инат” и „Господин за един ден” се завръща с въздействащ разказ за любовта в различните й превъплъщения, за изборите, които правим всеки ден - и плащаме цял живот. На премиерата присъстваха известни журналисти, критици, представители на киногилдията и почитатели на режисьора. Стотици зрители минаха по червения килим и запечатаха вълнението в снимки с любимите си актьори.   Публиката се срещна на живо със самия Николай Волев в качеството му на сценарист, режисьор и продуцент на „Извън пътя”, както и със звездния актьорски ансамбъл Деян Донков, Аня Пенчева и Калин Сърменов. Погледите прикова и „джипът Бишо”, чиято роля в историята съвсем не е маловажна. Виртуозни музиканти и танцьори пресъздадоха атмосферата на филма и предизвикаха бурни аплодисменти. Вечерта завърши с автографи и чаша вино, не закъсняха и възторжените отзиви от зрители, които успяха да се насладят на прожекцията.   Роден в София през 1946 г., Николай Волев е една от най-ярките фигури в съвременното българско киноизкуство. Творческият му път включва документални и игрални филми, привлекли милиони зрители у нас и в чужбина. Наскоро „Колибри” издаде автобиографичната книга на режисьора, която носи провокативното заглавие „Девствената проститутка”.   След като плени публиката в кино „Люмиер” със зрелищни картини от Пирин и една история, която разсмива и разплаква едновременно, „Извън пътя” тръгва по екраните в София и страната на 30 март. Информация за всички предстоящи прожекции ще бъде достъпна на  , във фейсбук страницата на филма http://www.cinelibri.com/izvan-patya/ и в страниците на съответните киносалони.", "date": "2018.04.02", "title": "След 16 години пауза Николай Волев представи \"Извън пътя\""}
{"url": "http://epicenter.bg/article/Zlatnite-ni-gimnastichki--/150818/8/0", "text": "\"Доста по-отговорно и по-страшно е да излезем пред родна публика и мисля, че най-много ни е страх преди да излезем. В момента, в който започне съчетанието, вече мислим за елементите и сме по-спокойни.\" Това заяви Симона Дянкова, капитан на националния отбор по художествена гимнастика, след като грациите ни направиха фурор на Световната купа в \"Арена Армеец\". \"Не бих казала, че ги беше страх от конкуренцията, по-скоро изпитваха вълнение как ще се представят именно на родна земя и тук е моментът да благодаря на публиката, която беше чудесна. Изпадаха зрителите в неописуем възторг след изпълнението на всеки един елемент и мисля, че публиката в нашия случай беше шестият играч на терена\", сподели пред БНТ Весела Димитрова, старши треньор на националния ансамбъл. \"Мисля, че ние играем доста различно и доста сложна гимнастика, която се харесва на хората\", допълни и гимнастичката Лаура Траатс.   България спечели общо осем медала от Световната купа по художествена гимнастика в зала \"Арена Армеец\" - три златни, два сребърни и един бронзов. Това е изключително успешно представяне за младите български гимнастички.   Две от златните отличия са на ансамбъла ни, които са първи в многобоя и във финала на пет обръча. Злато на бухалки спечели индивидуалната ни състезателка Катрин Тасева, Боряна Калейн също грабна медал - бронз за обръч, където пък Тасева спечели сребро.", "date": "2018.04.02", "title": "Златните ни гимнастички: Много ни е страх преди да излезем, после мислим само за изпълнението"}
{"url": "http://epicenter.bg/article/Bremennite-Hertsoginya-Katrin-i-printsesa-Zara-siyaeha-na-kralskata-velikdenska-sluzhba--Snimki-/150825/10/99", "text": "Херцогиня Катрин и внучката на Елизабет II Зара Тиндал, които са бременни, сияеха на църковната служба за Великден в параклиса \"Сейнт Джордж\" в Уиндзор. Британската кралица и други членове на нейното семейство се събраха за традиционните великденски празненства. Принц Уилям и съпругата му пристигнаха с няколко минути закъснение. Кейт е бременна с третото им дете и се очаква то да се роди този месец. Дъщерята на принцеса Ан Зара Тиндал, която през януари обяви, че чака второ дете, също присъства на службата Принц Хари и годеницата му, американската актриса Меган Маркъл, не присъстваха, съобщават от БТА. Представители на двореца казаха, че двойката има лични планове за почивните дни. Двамата ще сключат брак в параклиса \"Сейнт Джордж\" на 19 май. Отсъстваше и принц Филип. 96-годишният съпруг на кралицата се оттегли от обществените си ангажименти и се появява на събития по-рядко. Повечето от членовете на британското кралско семейство извървяха разстоянието от замъка Уиндзор до параклиса, но 91-годишната кралица пристигна с автомобил, както и Уилям и Кейт.    Източник: Dir.bg", "date": "2018.04.02", "title": "Бременните Херцогиня Катрин и принцеса Зара сияеха на кралската великденска служба (Снимки)"}
{"url": "http://epicenter.bg/article/Irena-Milyankova-chaka-shesto-dete-/150829/10/100", "text": "Манекенката Ирена Милянкова е в трепетно очакване на  6-тото си дете, пише в. \"Телеграф\".   32-годишната красавица, която има 4-ма наследници от първия си мъж Росен Чолов-Чолата, ще дари с втора рожба настоящата си половинка Николай Чолаков, с когото са заедно от 3 години.   Звездата от \"Под прикритие\" и \"Цветът на хамелеона\" е в началото на шестия месец от бременноста си. Тя е успяла да запази в тайна толкова дълго време радостната вест, тъй като вече почти не се движи в моделските среди, а се е отдална на бизнеса с отдаване под наем на луксозни имоти.   Най-многодетната майка в родния шоубизнес отново ще има момиче и е на път да си направи собствен ансамбъл по художествена гимнастика.", "date": "2018.04.02", "title": "Ирена Милянкова чака шесто дете "}
{"url": "http://epicenter.bg/article/Katsi-Vaptsarov--Byalata-Zlatka-pone-pee--a-Chernata-e-dzver--/150838/10/100", "text": "\"Най ме кефи как в тези \"капки\" им оставят на синбек само първия куплет и чак на припева и до края вкарват пълния плейбейк. За да може журЕто да каже: \"В началото тръгна неуверено, но после разцепи!\", и публиката да се върже как пеят на живо!\".   С тези думи популярният диджей от близкото минало Васко Громков срази едно от най-гледаните шоута \"Като две капки вода\".   В коментара му се включи и бившият водещ Къци Вапцаров: \"Верно ли до плейбек са стигнали... баси манипулацията ще е... то така и тунинг може да има, което обяснява защо ми е харесало\".   След което Къци похвали Бялата Златка с думите: \"Само тя може да пее! Виж, Ченрата Златка не би изкарала и тон. Черната е дзвер. На нея и софтуерът й е черен, не само опаковката\", сподели за Златка Димитрова Въпцаров, който делеше покрив с нея във \"Вип Брадър\" през 2012 г.   \"Не ги различавам тези ГМО-та на д-р Енчев! Всички са ми от една серия клонинги с пластмасови шамадури над корема!, сложи край на коментарите за двете Златки диджеят Васко Громков, пише в. \"България днес\".", "date": "2018.04.02", "title": "Къци Вапцаров: Бялата Златка поне пее, а Черната е дзвер! "}
{"url": "http://epicenter.bg/article/Testvat-sirenite-v-stranata-v-13-00-chasa/150812/2/0", "text": "Днес точно в 13 часа ще бъдат включени сирените в по-гоемите градове на страната. Това уведомяват от Министерството на вътрешните работи, цитирано от Новини.бг. Това се налага поради проверка на техническото състояние на националната система за оповестяване и не бива да буди безпокойство. Сигналите ще бъдат съпътствани от гласова информация.   В тренировките ще участват и интегрираните към НСРПО Локални системи за оповестяване, изградени в обекти, чиято дейност създава опасност от възникване на бедствия.", "date": "2018.04.02", "title": "Тестват сирените в страната в 13.00 часа"}
{"url": "http://epicenter.bg/article/Ochakva-ni-hubavo-vreme-s-temperaturi-do-16-gradusa/150813/2/0", "text": "Времето ще бъде много ветровито - ще духа умерен и силен запад-северозападен вятър. Ще бъде предимно слънчево, с временни увеличения на облачността, но само на отделни места ще превали слабо.   Ще бъде малко по-хладно, с максимални температури между 11 и 16 градуса, в София - около 12 градуса. Над Черноморието ще бъде предимно слънчево, с временни увеличения на облачността.   В планините ще има променлива облачност и на отделни места ще превали дъжд, над 1800 метра - сняг. Ще духа силен до бурен северозападен вятър. Максималната температура на 1200 метра ще е около 7 градуса, на 2000 метра - около минус 1 градуса.  ", "date": "2018.04.02", "title": "Очаква ни хубаво време с температури до 16 градуса"}
{"url": "http://epicenter.bg/article/Snahata-na-bivsh-premier-na-Kanada-shte-e-shaferka-na-Megan-Markal/150842/10/100", "text": "Когато Меган Маркъл тръгне към олтара следващия месец, една жена ще стои близо до нея. Става дума за Джесика Мълруни, една от най-известните стилистки в Канада, която е близка приятелка на бъдещата съпруга на принц Хари и ще бъде нейна шаферка.   Джесика е наричана “Гуинет Полтроу на Канада\".       На Острова обаче вече се шушне, че има риск тя да засенчи булкката, точно както се случи това с Пипа Мидълтън на сватбата на Кейт.   Джесика Мълруни и Меган Маркъл са приятелки вече от 6 години. Първоначално професионалните им отношения (Джесика обличала актрисата след пика на популярността й заради „Костюмари“) много бързо прераснали в дружба. Нещо повече, именно Мълруни помогнала на Меган да промени облика си така, че да се доближи той до сдържания британски стил.   Сега Маркъл се облича като младата принцеса Даяна и получи годежния пръстен от принц Хари с подходящ тоалет.   Всъщност Джесика знае от собствен опит как трябва да се обличат половинките на „силните на деня“. Все пак самата тя вече от няколко години е снаха на Браян Мърлоуни, бивш премиер на Канада.   Сега освен Меган Маркъл и други звезди от шоубизнеса клиент на Джесика е и Софи Грегоар Трюдо – визията на първата дама на Канада при посрещането на херцога и херцогинята на Кеймбридж през 2016 г. бе дело именно от Мълроуни.   Освен това двете жени ги свързва любовта към публичния живот. И двете водят (Меган вече не) собствени блогове, често ходят на светски мероприятия и се заиграват с пресата.   Източник: woman.bg", "date": "2018.04.02", "title": "Снаха на бивш премиер на Канада ще е шаферка на Меган Маркъл"}
{"url": "http://epicenter.bg/article/Brad-Pit-i-Andzhelina-Dzholi-se-razbraha--razvodat-ne-se-otmenya/150847/10/100", "text": " финализират развода си, съобщи  . Двамата обявиха, че са се разделили през септември 2016 г. и след дълъг съдебен спор вече са се споразумели за съвместно попечителство над шестте си деца и по другите условия. „Условията за развода вече са уточнени. Оформят се от двата правни екипа и ще бъдат регистрирани до седмици. Двамата сега са в много по-добри отношения, отколкото преди две години“, каза близък човек от обкръжението им пред „Сън“. Двамата са се разбрали за децата, които са на възраст от 16 до 9 години. Най-голям е Мадокс. Пакс е на 14 години, Захара - на 13, Шайло - на 11, а близнаците Вивиен и Нокс - на 11.   „И двамата решиха, че е много важно за децата да се  . Ще си поделят  . Имаше слухове, че  се отменя, но това не е така\", добави същият източник. След раздялата с   тръгна на терапия, \"за да стане по-добър човек и баща\". Той е признавал след разпадането на брака му, че пиенето е станало проблем. Засега Брад Пит още не излиза много с децата, но би искал да прекарва повече време с тях. И двамата вече имат  с други хора, пише в. \"Дейли мейл\". Тя излиза с агент за недвижими имоти, който е по-възрастен от нея.  също има \"дискретни\" връзки от време на време, но не търси нещо постоянно.   „Той промени живота си след раздялата. Отначало си стоеше потиснат у дома, не излизаше с месеци. Вече започна да излиза и да се среща с  “, казва негов близък.   Източник: дарик", "date": "2018.04.02", "title": "Брад Пит и Анджелина Джоли се разбраха, разводът не се отменя"}
{"url": "http://epicenter.bg/article/Nikoleta-Lozanova-i-Valeri-Bozhinov-otpraznuvaha-shestiya-rozhden-den-na-dashterya-si-/150852/10/100", "text": "Гордите родители Николета Лозанова и Валери Божинов отпразнуваха шестия рожден ден на дъщеря си Никол. Вчера най-успешната българска плеймейтка Николета Лозанова позира с дъщеря си в социалните мрежи. Двете се облякова в пролетни рокли с еднакви десени - бели на розови цветчета. Бившата водеща честити на момичето си и пред феновете си: Професионални ангажименти на таткото на Никол - футболистът Валери Божинов, не му позволиха да се включи в партито. Той също публикува снимка на Никол и написа трогателни думи:   Източник: Дир.бг", "date": "2018.04.02", "title": "Николета Лозанова и Валери Божинов отпразнуваха шестия рожден ден на дъщеря си "}
{"url": "http://epicenter.bg/article/Ot-arhiva--Megan-Markal-kato-seksi-asistentka-v--Sdelka-ili-ne--/150854/10/100", "text": "Красавицата със смесена кръв  , но в дълбините на интернет все още могат да се видят изявите й като секси асистентка в американската версия на  . \r\n \r\n В предаването  , в който има различни суми. Меган се появява в над 30 епизода. Всъщност именно така красивата брюнетка  . Тя държала куфарчето по няколко часа на ден, а през свободното си време ходела на кастинги за роли. \r\n \r\n Големият й пробив дошъл с предложението за една от главните роли в сериала „Костюмари“. Истината е, че не актьорският й талант и донесе световна слава, а фактът, че  . След малко повече от месец Меган Маркъл ще стане част от семейството на кралица Елизабет Втора, но вече се държи и облича като   и има многобройни почитатели, които чакат с часове, за да я видят по време на съвместните им изяви с принца.   Източник: дарик", "date": "2018.04.02", "title": "От архива: Меган Маркъл като секси асистентка в „Сделка или не“ (Снимки)"}
{"url": "http://epicenter.bg/article/-Stani-bogat-/150859/10/88", "text": "\r\n Българската национална телевизия стартира най-успешната телевизионна игра - „Стани богат“ на 1 април. \r\n   \r\n Водещият на легендарното предаване е актьорът Михаил Билалов, а първият участник бе студентът по медицина Станимир Тепавски.  \r\n   \r\n Шоуто ще се излъчва всеки делничен ден от 19:00 часа в програмата на  , а повторенията ще са с начален час 12:30 и от 16:30 по  . Играта се завръща в класическата си схема - 15 въпроса, три жокера (обади се на приятел, 50:50 и помощ от публиката) и голяма награда от 100 000 лв.  Различни истории, през които сблъсъкът между Играта и играещият винаги ще изненадва. Шоуто ще бъде динамично, провокиращо и предизвикващо ума.  Над 3 000 души до момента са се регистрирали за участие.    „Това е умно предаване за умни зрители“, заяви генералният директор на БНТ Константин Каменаров.   „Прекрасно е, че „Стани богат“ отново ще се излъчва в България и то по Българската национална телевизия, сподели Никола Рийв - консултант на продукцията от страна на „Сони пикчърс телевижън“.    Стартира през 1988-ма като радиошоу. Формулата му след това е пренесена на екрана, като правилата на играта остават почти същите и до днес.   Публицистичното предаване \"Плюс това\" с водещи Георги Милков и Милена Цветанска, комейдийното \"Шоу на Канала\" и \"Светът 7\" с Евгения Атанасова падат от програмата на БНТ.   Телевизията пуска ново публицистично предаване на външнополитическа тематика, но засега няма дата за старта му, както и ново комедийно шоу, което ще се прави от познатия екип, стоящ зад \"Шоуто на Канала.    , в която всяка събота вечер се излъчваха криминални филми. Рубриката беше изключително популярна през 80-те години на миналия век.    Модулът ще бъде едва половин час и ще има отделен водещ. Новите лица сутрин пък ще са симпатични младежи - момче и момиче, които ще водят останалата част от предаването, наситена предимно със сервизна информация. Освен това предаването ще има и ново заглавие - \"Сутрешен блок\" вместо \"Денят започва\".    Целата на промените е телевизията да освежи предаванията си. А нововъведенията идват след дълго обмисляне, социологически проучвания и обществени допитвания.     \r\n", "date": "2018.04.02", "title": "В деня на шегата „Стани богат“ се завърна в ефира на БНТ, телевизията подготвя нова програмна схема"}
{"url": "http://epicenter.bg/article/Nay-nakraya--Mariya-Ilieva-e-sgodena--/150870/10/100", "text": "Мария Илиева минава под венчилото. След разгорещени дискусии в онлайн пространството дали с бащата на детето ще си кажат заветното \"да\", най-накрая се появи официално потвърждение, че двамата съвсем скоро ще вдигнат сватба.   Да, точно така Мария Илиева е сгодена за 26-годишния Георги Михайлов.   Певицата не е разкрила лично радостната вест, но снимка от рождения ден на нейния близък приятел бийтмейкъра Dexter в \"Бедрум\" я издаде.   В разгара на партито певицата позира за селфи с колежката си Сантра, а междувременно фотограф улови двете дама и им направи фотос. Именно на него се вижда и голям пръстен с диамант.   Припомняме ви, че звездата посрещна на бял свят първата си рожба на 25 януари. Бащата на бебето е приятелят на Мария – Георги Михайлов. В скорошно интервю изпълнителката разкри, че половинката й не живее в България, а развива успешен бинзес навън и че усилено се пази от медийното внимание. Източник: woman.bg", "date": "2018.04.02", "title": "Най-накрая: Мария Илиева е сгодена!  "}
{"url": "http://epicenter.bg/article/Zashto-Megan-i-Hari-ne-uvazhiha-kralitsata-na-Velikden--/150872/10/100", "text": "Вчера кралското семейство отбеляза Великден, както подобава. Празничната служба се състоя в параклиса „Сейнт Джордж“, намиращ се в замъка Уиндзор, където след малко повече от месец Меган Маркъл и принц Хари ще се венчаят.   На събитието присъстваха почти всички представители от кралското семейство, но едни от най-важните липсваха. Бъдещите младоженци предпочетоха да пропуснат церемонията.   Отсъствието на Меган и Хари събуди недоумение у присъстващите, а медиите изтълкуваха това като неуважение към Елизабет II. Съвсем изненадващо на службата обаче се появиха принц Уилям и бременната Кейт Мидълтън, която се очаква да роди след по-малко от месец.   Въпреки че е бременна в 9-ия месец, херцогинята на Кеймбридж присъства, както винаги в елегантен тоалет и токчета, а широката й красива усмивка не слизаше от лицето й. Вероятно това ще е последната публична поява на Кейт, преди да роди третото си дете.   Според източници влюбените гълъбчета на кралското семейство решили да отпразнуват Великден насаме, далеч от публичното внимание. Това трябваше да бъде първият Великден на Маркъл с кралицата, но тя и Хари предпочетоха по-интимна обстановка и в медиите беше съобщено, че двамата имат планове за празниците, които не включват публични изяви.   Друга кралска особа, която пропусна събитието, бе принц Филип, който не присъства по здравословни причини. Това не е първият път, в който принц Хари отсъства от великденската служба, но сякаш този път е по-различно, тъй като за първи път щеше да присъства не като ерген, а като сгоден мъж.  Източник: woman.bg", "date": "2018.04.02", "title": "Защо Меган и Хари не уважиха кралицата на Великден?  "}
{"url": "http://epicenter.bg/article/Produtsenti-mahat-Nikol-Shertsinger-ot-zhurito-na-X-Factor/150886/10/100", "text": "Никол Шерцингер повече няма да бъде част от журито на британския X Factor. Това пишат английските таблоиди.    Продуцентът на шоуто Саймън Коуман иска нови лица сред оценяващите, като половинката на Гришо е най-лесният вариант за смяна, тъй като тя няма подписан дългосрочен договор.   Кандидатите за мястото на Шерцингер са бившия член на шоуто Черил Туиди, Алиша Диксън, Кайли Миноуг и Марая Кери.   Припомняме, че изпълнителката е част от X Factor от есента на 2011 година.   Източник: Блиц", "date": "2018.04.02", "title": "Продуцентите махат Никол Шерцингер от X Factor, сменят я с Кайли Миноуг или Марая Кери"}
{"url": "http://epicenter.bg/article/Vlado-Stoyanov--Lekarite-mi-kazaha--Momche--tryabva-da-ti-otrezhem-kraka/150889/8/0", "text": "Вратарят на \"Лудогорец\" и националния отбор на България Владислав Стоянов обяви, че е близо до завръщане на терена. Футболистът, който на 21 март 2017 г. скъса пателарно сухожилие на лявото коляно, трябваше да се справи с много усложнения, включително и допълнителни четири операции.   Пред клубния сайт на \"Лудогорец\" футболист №1 на България за 2014 г. обясни, че последният етап от възстановяването му в Барселона е приключил. В момента Стоянов прави ежедневни процедури в медицинския център на шампионите в Разград. \"Самите доктори не очакваха толкова добри резултати. Все още никой не може да каже кога ще се върна, моят случай е много рядък, може би единственият подобен. Поставих си цел и ако всичко върви нормално, до два месеца ще започна да тичам, за да се включа в лятната подготовка\", каза Стоянов.     - - Приключихме още един етап от възстановяването. Последната интервенция бе януари тази година. Засега всичко е наред. Всички изследвания, всички показатели наистина са много добри. Самите доктори и физиотерапевти не очакваха толкова добри резултати. Да се надяваме, че възстановяването ще продължава така и занапред. - На този въпрос не може да отговори никой. Дори докторите. Моят случай е много рядък. Да не кажа, че е единственият подобен случай в историята. Никой не може да каже крайни срокове. Ние обаче сме си поставили цели. Ако всичко върви нормално, ако всичко се развива в правилната посока, може би до два месеца ще започна да тичам и лека полека да навлизам в лятната подготовка с отбора. - Надявам се. Това сме си го поставили за цел с докторите и физиотерапевтите. Искам през новия сезон да бъда на терена. - Първо, получи се една болнична инфекция, която реално може да се случи навсякъде. По-големият проблем бяха неправилните действия на доктора в Румъния, който ме оперира. Получи се серия от грешки. Излезе така, че докторът нямаше вярно решение. Оттам се стигда до тази мъка, която ме принуди да замина за Испания и да се подложа на серия операции. - Първият етап от възстановяването бе в Испания. Трябваше да се раздвижи кракът. В момента вече е почти раздвижен. Естествено, има още да правим флексии. Сега с физиотерапевтите в Лудогорец, които са във връзка с колегите си в Испания, сме направили програма, по която ще работя. Ще ходя до Испания през две, три седмици за контролни прегледи. Според това как реагира коляното ще се вземе решение дали да се увеличават или да се намаляват натоварванията. - То не са един и два моментите. Може би след първата почистваща операция и серията антибиотици да разбера, че де факто нищо не сме свършили, а нещата са станали доста по-зле. Най-тежкият момент беше след първата операция, когато просто трябваше кракът ми да бъде спасен. Не ставаше въобще въпрос за спорт. Лекарите ми казаха в прав текст: „Момче, в момента трябва да ти отрежем крака“. Това бе най-тежкият момент. След операциите имаше лечение със серия антибиотици. Въпросът беше дали ще може да се овладее инфекцията, дали костта ще успее да се изчисти от бактериите. През тези два, три месеца, въпреки антибиотиците, нямаше пълна гаранция, че ще се справим с инфекцията. Това бе най-шоковият и най-трудният период за мен. - Няма как да не ти мине през ума, че може вече да не играеш, след като ти го казват топ-специалисти. Още първия ден докторите, които се грижиха за мен ми казаха, че най-важното е да съм здрав в главата. И да съм позитивен. Обясниха ми, че дори да направят всичко, както трябва, ако не мисля позитивно, няма шанс да се оправя. Мога да кажа, че от първия ден бях позитивен и знаех, че отново ще имам шанс да играя. Превърнах се в легенда в тази болница. Сега си говорим с докторите, че такъв позитивен и здрав психически пациент като мен не са имали. Клиниката в Барселона е на топ ниво. В нея идват абсолютно всички именити спортисти. Наскоро там бе Мангала от Манчестър Сити който сега играе в Евертън. Също и Менди от Манчестър Сити, който се води за най-скъпия защитник в света. Кедира от Ювентус също е идвал. Клиниката наистина е много добра. - Аз си го бях направил като лагер. След като излекувахме инфекцията, сутрин ходих на физиотерапия, която продължаваше два часа, два часа и половина. Следваше почивка, а след обяд отново физиотерапия. И така всеки ден. - Естествено жена ми. Тя винаги бе до мен. Подкрепяше ме. Беше трудно и за нея, но никога не падна духом. Поне не пред мен. Носеше ми позитивни емоции. Но съм благодарен и на други хора. На приятели. На цялото ръководство на Лудогорец, които непрестанно ми звъняха. Да не кажа ежедневно. Чувах се с хора от клуба. Постоянно се интересуваха как се чувствам, как върви възстановяването. Питаха ме имам ли нужда от нещо, какво трябва да се направи и т.н. В това отношение ръководството на Лудогорец ми помогна много, защото е много важно да усещаш подкрепа от клуба и хората, с които работиш. Не на последно място бих искал да благодаря на ръководството на БФС, което също ми оказа сериозна подкрепа. - Естествено. За всеки спортист най-лошото нещо е контузията. В моя случай няма какво да се направи. Времето назад не мога да върна. Гледам напред. Гледам как да се възстановя напълно, да съм здрав и да се завърна на терена. - Тази година определено битката за титлата е по-завързана. ЦСКА-София направи отбор. Запазиха си футболистите. Надградиха с нови попълнения. Левски също направи мащабна селекция и назначи опитен треньор. Берое показва постоянство и играе доста добре. Наистина първенството тази година е доста по-интересно. Аз обаче смятам, че Лудогорец е над другите отбори. И като индивидуалности, и като тим. Вярвам, че в оставащите мачове до края на сезона Лудогорец ще покаже това, което може и ще спечели за седми пореден път титлата. Няма да бъде лесно, но ще сме шампиони. - Решаващият фактор ще бъде кой ще има по-здрави нерви в двата директни двубоя в Разград и София. Ще има доста голям заряд. Ще бъде игра на принципа кой кого ще излъже. Който е по-хладнокръвен ще успее. - Благодаря им. Най-голямото признание за един спортист е уважението и обичта на феновете. Нека продължават да подкрепят отбора, както са го правили винаги. Дори на моменти да има някакво лъкатушене. Тяхната подкрепа помага на нас, футболистите. Аз ще се опитам да направя така, че да ме видят по-скоро на терена. Ще се постарая да ги радвам.", "date": "2018.04.02", "title": "Владо Стоянов: Лекарите ми казаха: Момче, трябва да ти отрежем крака"}
{"url": "http://epicenter.bg/article/Yaponiya-sazdade-edinen-tsentar-za-borba-s-kiberprestapleniyata/150831/7/0", "text": "Обединен център за борба с киберпрестъпността, включващ 500 следователи и анализатори, отвори врати в японската столица, съобщава БГНЕС, цитирана от БНР. Той ще работи в рамките на Токийското полицейско управление, съобщава информационна агенция Киодо.  По-рано специалистите по престъпленията във виртуалното пространство бяха разхвърляни в различни подразделения на полицията и другите служби за сигурност. Сега те са събрани на едно място, като целта е да се активизира борбата с нарастващия брой кибератаки.  През 2017 г. бяха регистрирани над 3 милиона кражби на компютърна информация или опити за подобни кражби, включително на лични данни. Около една шеста от тези престъпления са свързани с опитите да се получат тайни данни от кредитните карти. След като са се сдобили с тях, хакерите са откраднали 166 милиона долара, двойно повече в сравнение с 2016 г.  По данни на „Киодо“ през миналата година компютърните системи на 82 организации, включително 76 части компании, са били атакувани.", "date": "2018.04.02", "title": "Япония създаде единен център за борба с киберпрестъпленията"}
{"url": "http://epicenter.bg/article/Kitayskata-stantsiya--quot-Tyangun-1-quot--se-razpadna-nad-Tihiya-okean/150811/7/0", "text": "Космическата станция \"  в 3.16 часа българско време, съобщиха за NOVA от оперативния център във Военноморското училище във Варна.   По-голямата част от 8-тонния апарат изгоря при триенето в долните слоеве на атмосферата, допълват от Китайската космическа агенция. . Основните опасения бяха корабът да се удари в населено място. Имаше предположения, че отломки до 300 килограма могат да се стоварят на Земята с висока скорост. У нас редица изтъкнати астрономи проследиха последните часове на космическия апарат. Пред камерите на NOVA доц. д-р Алексей Строев от Института за космически изследвания към БАН успокои, че  , тъй като по-голямата част от отровите изгарят а атмосферата. . Министър Красимир Каракачанов ангажира химически модули от армията, които трябваше да се намесят, ако отломка от \"Тянгун-1\" беше паднала на територията на България.   , коментира в „Здравей, България” доц. Веселка Радева от ВВМУ.   Болтове, гайки, части от соларни панели, останки от ракети и сателити.  . Опасността да поразят работещ космически апарат или астронавт е реална. Сценарий, който оживя в кинопродукцията “Гравитация”.   Всеки ден на Земята пада поне една от тези отломки, показват данните на космическите агенции. За 70 години полети в земната орбита обаче има само един документиран случай на човек, ударен от космически отпадък. Далеч по чести са случаите на нанесени материални щети по сгради, обясни доц. д-р Алексей Строев, който също наблюдава последните часове на станцията “Тянгун-1”.   , разказа той.  с всяка стъпка на човешкия прогрес. На този етап най-големите замърсители са  Съединените щати, Русия и Китай. Всяка от тези държави е отговорна за близо 4000 свои технологични отпадъци.   Учени прогнозираха, че станцията до голяма степен ще изгори в атмосферата и почти няма да представлява опасност за хората. Китайският в. \"Глобал таймс\" заяви, че големият шум, който се е вдигнал в световните медии около падането на \"Тянгун-1\", е отразявал \"завистта\" в чужбина към космическата индустрия на Китай.  ", "date": "2018.04.02", "title": "Китайската станция \"Тянгун-1\" се разпадна над Тихия океан"}
{"url": "http://epicenter.bg/article/Ruska-mediya--Diplomaticheskata-voyna-s-London-vse-oshte-ne-e-dostignala-varhovata-si-tochka/150819/7/0", "text": "Централните медии в Русия коментират ответните мерки на страната след експулсирането на руски дипломати от САЩ и Европа и последиците от новото напрежение между Москва и Запада, обобщава БТА.   Деловият вестник \"Ведомости\" изтъква, че отговорът на Русия като цяло е бил симетричен, но не изключва конфликтът да се разрасне още повече. След като бившият руски разузнавач Сергей Скрипал и дъщеря му Юлия Скрипал бяха отровени на 4 март във Великобритания, Лондон обяви за виновник Москва, но Русия отхвърли обвиненията. Кралството изгони руски дипломати, последваха го САЩ и още 27 страни. Москва вече започна да експулсира в отговор техни дипломати, напомня електронното издание \"Лента\".   Дипломатическата война на Русия със САЩ и Великобритания още не е наближила върховата си точка, смята политологът Фьодор Лукянов. \"САЩ неизбежно ще отвърнат отново - те предупредиха, че виждат в действията на Москва не отговор, а вдигане на залозите; закриването на американското консулство в Санкт Петербург срещу консулството на Русия в Сиатъл също се разглежда като ескалация\", пояснява той. Експертът прогнозира, че европейските страни, демонстрирали солидарност с кралството, няма да продължат в същия дух. След дипломатическата, символична по думите му война, той обаче очаква и мерки в икономически план, например по-строги санкции като доскорошните санкции срещу Иран.   Следващите действия на САЩ спрямо Русия ще бъдат на първо място политически, а не юридически, заявява за \"Ведомости\" аналитикът Андрей Кортунов. Освен нови експулсирания на дипломати Вашингтон може да засили натиска върху руските медии в Щатите, но като цяло възможностите за подобно въздействие намаляват, допълва той. За Русия остава възможността да изисква от САЩ паритет в броя на дипломатическите служители, смята наблюдателят.   \"Сега въпросът е кой пръв ще спре\", отбелязва Кортунов. Струва ли си страните в конфликта да развъртат маховика на ескалацията, пита се в редакционен коментар в. \"Независимая газета\", който също предрича нови икономически санкции на Запада срещу Русия. За разлика от Москва Западът има според руския ежедневник предостатъчно подобни лостове - може, например, да бъде закрита търговската мисия на Москва в Лондон, смятана за \"шпионска бърлога\" от кабинета на Тереза Мей според британския в. \"Телеграф\". Може да бъдат замразени различните активи на руската държава, да се въведе забрана за инвестиции в руски книжа, да се запорира \"подозрителното имущество\" на свръхбогати руснаци и дори да се бойкотира тазгодишното Световно първенство по футбол в Русия. В най-близко бъдеще обаче Русия едва ли ще се превърне в парий. Западът признава, че е необходимо и занапред да води диалог с Москва най-малкото в сферата на стратегическата стабилност и контрола върху оръжията.   Взаимното изгонване на дипломати обаче показва, че полето за диалог стремително се стеснява, пише \"Независимая газета\".   Днес Европа има твърде голяма нужда от Руската федерация и просто не може да си позволи дълго да се прави на обидена, твърди онлайн изданието \"Регионите на Русия\". Далеч не става дума само за доставките на петрол и газ, за пазари и проекти за инвестиции. Скъсването на връзките с Русия автоматично ще засили влиянието върху Европа, което получиха след Втората световна война САЩ и Великобритания. По човешки и икономически потенциал ЕС превъзхожда САЩ и би могъл да стане самостоятелен силов център, но все така е в изцяло подчинено положение спрямо атлантическия проект за \"единен Запад\". Защото упорито не схваща собствената си идентичност, няма и държавен суверенитет, подкрепен с военна сила, се казва в материала. Ако Европа поддържа конфликта с Русия, ще е по-лесно освен това външни сили да скарат европейците с Китай, заявява електронният вестник.   Същевременно изрежда \"много кризи, които Европа безспорно няма как да реши без Русия\". Без Русия ЕС не ще може примерно да влияе върху ситуацията в Големия Близък изток - от Либия до Афганистан. А това не включва само въпроса за война или мир край границите на Европа, но и проблема с бежанците, чието нашествие в ЕС, дори само от Африка с милиардното й население, все повече ще расте, пише \"Регионите на Русия\".", "date": "2018.04.02", "title": "Руски медии:  Дипломатическата война с Лондон все още не е достигнала върховата си точка"}
{"url": "http://epicenter.bg/article/Politiko--Velikobritaniya-se-vklyuchva-v-bitkata-za-vliyanie-na-Balkanite-/150820/7/0", "text": "Великобритания се включва в битката за влияние на Балканите, пише европейското издание на POLITICO. Западът се бори срещу Русия в битката за влияние на Балканите. Но макар Европейският съюз да е подновил интереса си към региона, последната офанзива е водена от Великобритания. Седем години след затварянето си в Белград, БиБиСи в понеделник отново отвориха службата си за сръбски език, стартираха уебсайт и започнаха партньорство с местните медии. Този ход е част от една по-широка тиха борба за власт на Балканите, особено в Сърбия, където про-руски медии фабрикуват фалшиви новини - като скорошен пример е подкрепяния от Кремъл Спутник, който пише, че НАТО се готви да проведе военни учения в Босна и Херцеговина, използвайки обеднен уран. Би Би Си също ще се изправи срещу националните медии, много от които имат малко или никакво критично отношение към правителството на Александър Вучич.   \"Медийният пазар и общата ситуация станаха много по-трудни\" в Сърбия, каза Артьом Лис, регионален редактор на BBC World Service за Европа. \"Смятаме, че има търсене на това, което Би Би Си предлага навсякъде другаде - точна и балансирана информация.\"   Връщането на Би Би Си в Сърбия се случва, когато Западът се фокусира към Балканите, притеснен, че Русия, Китай, Турция и страните от Персийския залив, които също се стремят да увеличат влиянието си в региона през последните години, биха могли да променят баланса между съперничещите си сили на югоизточния фланг на континента. ЕС стартира нова стратегия за Западните Балкани миналия месец и каза, че Сърбия и нейната съседка Черна гора могат да се присъединят към блока до 2025 г.   Целта на Вучич е да вкара Сърбия в ЕС и той стартира политики, които спечелиха похвали от Брюксел. Но той поддържа и тесни връзки с Русия, традиционен съюзник на Белград, а критиците във Великобритания и в чужбина го обвиняват в авторитарно управление. Докато той говори положително за присъединяването към ЕС на Сърбия, много от неговите министри говорят ревностно срещу Запада.   Руските инвестиции в Сърбия са само малка част в сравнение с инвестициите на ЕС в страната под различни форми. Но тези действия помагат на Москва да поддържа силно присъствие и влияние върху общественото мнение. Повече от 100 сръбски организации насърчават приятелските отношения с Русия, според проучване от 2016 г. на Центъра за евроатлантически проучвания - базиран в Белград мозъчен тръст. Сред тях са осем уеб портала, шест руски и 16 местни про-Кремълълски новинарски източници Но предизвикателствата пред Би Би Си и другите, които поставят себе си на предната линия в усилията да предоставят безпристрастни новини идват не само от Русия, но и от самата Сърбия.   Анализаторите отбелязаха рязък спад в свободата на медиите в страната. Според наблюдателите от Freedom House, тя е намаляла значително от 2011 г. насам, като най-стръмният спад е след 2014 г., когато Александър Вучич стана премиер. (Той е избран за президент миналата година). Правителството на Вучич отрича, че ограничава свободата на медиите. Но Вучич атакува и критични медии, като нарича някои \"измет\" и непрекъснато описва журналистите в една разследваща организация като \"лъжци\".   Дори при управлението на диктатора Слободан Милошевич по време на балканските войни през 1990-те години, някои яростно независими медии процъфтяваха. „Радио Б92“, което излъчва в Белград, информационната агенция „Бета“ и телевизионната станция „Студио Б“ успяваха да запазят дистанция от режима. Но напоследък влиянието им намалява поради спорната приватизация, автоцензурата и зависимостта от правителствени агенции за приходите от реклама, каза Снежана Миливоевич, професор по журналистика в Белградския университет.   Вместо това, големи екипи като правителствената телевизия „ТВ Пинк“ и „TV Happy“ се фокусират върху леките новини и развлеченията. \"Независимите медии оцеляха по време диктатурата, но няма да оцелеят по време на демокрацията. Това е ловен сезон за независими мислители\", казва Миливоевич. \"Демокрацията е сериозно застрашена\".  Останалите независими гласове са подложени на опетняване онлайн и в проправителствените таблоиди. След като базираната в Белград НПО - Център за изследване на прозрачността и достоверността публикува доклад, в който посочва, че партията на Вучич се появи четири пъти по-често от опозицията по „ТВ Пинк“ преди местните избори в Белград на 4 март, журналистката Тамара Скроза е наречена \"враг на държавата\" по държавния телевизионен канал. Сръбският медиен регулатор получи над 300 жалби по този повод, но заключи, че „ТВ Пинк“ не е нарушила никакви стандарти. \"Тази реторика е опасна и идва от върховете на управлението\", заявява Миливоевич.   Едно изследване, публикувано през февруари от Балканската мрежа за разследващи репортажи, водеща регионална журналистика НПО, установи, че 70 процента от репортажите на сръбските журналисти се осъществяват под натиск от властите, като този натиск произтича предимно от изпълнителната власт.   Стеван Дойчинович, главен редактор на Мрежата за разкриване на престъпността и корупцията, независим местен разследващ център, заяви, че основните сръбски медии представляват по-голяма опасност за свободата на словото от руските такива.   \"По-голямата част от фалшивите новини идват от основните медии и правителството. Да, някои идват от Русия, но те са второстепенни фалшиви новини \", казва той. \"Това е буквално катастрофа: те насърчават престъпниците и военнопрестъпниците и правят пропаганда за правителството\".   Дойчинович и неговата организация са подложени на продължителна клеветническа кампания от проправителствени таблоиди, нейните журналисти са били следени и апартамента на един от тях е бил обект на една зловещо нахлуване, при което нищо не е било откраднато.   Медиите, които следват проправителствена и про-руска линия, имат прост отговор на своите критици - те дават на обществеността това, което иска. Драган Вучичевич, собственикът и главен редактор на водещия таблоид „Informer“, е съгласен да подкрепя Вучич и по-тесни връзки с Русия. Портретите на Путин висят в кабинета и конферентната зала. Но, казва той, тези възгледи също така носят и печалба.   \"Аз съм бизнесмен. Ежедневният ни тираж е 120 000, така че вече сме най-продаваният таблоид в Сърбия. Когато поставих календари на Путин, продадохме 250 000 \", казва той.   \"Ако бях сложи Катрин Аштън или Юнкер в календара, аз не мисля, че щях да продада дори и 12 копия\", казва той през смях, споменавайки бившия шеф на външната политика на ЕС и настоящият председател на Европейската комисия.   „Всички вестници имат мнение. Винаги знаеш кого ще подкрепи \"Ню Йорк Таймс\" преди изборите. И нашата редакционна политика е ясна от първия ден: \"ЕС е неуспешен проект, който се разпада\", каза Вучичевич. Той защитава атаките на Информер срещу гласове като този на Дойчинович, когото таблоида му нарича чуждестранен агент и садомазохист . Той казва, че Дойчинович е публична личност, а обществеността има право да разбере., като прави препратки към Уотъргейт и новият филм \"Вестник на властта\" за \"Washington post\" и \"Досиетата от Пентагона\". \"Дойчинович не е шофьор на автобус. Той се представя за върховния морален съдник в Сърбия \", каза Вучичевич.   За критиците Informer е единственият, който дава присъди - и не по добрия начин. В отговор на критиките на Вучич към други медии, американският посланикът в Сърбия Кейл Скот заявява миналата година, че \"Informer е обикновена измет\".   \"Медиите трябва да се основават на факти и в Informer не виждам никакви факти\", казва той.   Съветникът на Вучич po медийните въпроси Сузана Василиевич казва, че много медийни организации, които се представят за независими се ръководят от стари противници на президента на страната.   \"Сега те използват медийното си влияние, за да атакуват сегашната правителствена и държавна политика\", казва тя в имейл.   Според нея такива издания често споменават, че Вучич е бил министър на информацията на Милошевич, но това е „най-глупавото нещо, което могат да направят. Тъй като е много лесно да обясним, че това беше преди 20 години, при различни обстоятелства“.   Самият Вучич вече е заявил, че не определя новия играч на сръбския медиен пазар като безпристрастен.   \"Пускат Би Би Си в Сърбия ... Всичко това е добре, Сърбия е свободна страна. Британците имат право да плащат за това \", казва той в интервю от два часа и половина на телевизия\" Pink \"през декември. Но добавя: \"Сръбският народ трябва да знае, за да разбере, че тази информация не е обективна, а е в интерес на едно кралство\". ", "date": "2018.04.02", "title": "Политико: Великобритания се включва в битката за влияние на Балканите "}
{"url": "http://epicenter.bg/article/Sto-i-dvayset-migranti-byaha-spaseni-kray-bregovete-na-Libiya/150821/7/0", "text": "Либийската брегова охрана съобщи, че е спасила 120 мигранти, изпаднали в беда при опит да прекосят Средиземно море, предаде ДПА, съобщи БНР.  Хората са били спасени от бреговата охрана през уикенда близо до град Зуара на западното либийско крайбрежие.  В операцията е участвала и европейска неправителствена организация.  Спасените хора са били прегледани, след което са били отведени в лагер.", "date": "2018.04.02", "title": "Сто и двайсет мигранти бяха спасени край бреговете на Либия"}
{"url": "http://epicenter.bg/article/Sedem-dushi-zaginaha-pri-zatvornicheski-bunt-v-Meksiko/150822/7/0", "text": "Шестима полицаи загинаха при размирици в мексикански затвор, предаде Асошиейтед прес, като се позова на властите.  Служителите на реда са се задушили от дим, след като затворници запалили пожар в затвор в щата Веракрус, предаде Dir.bg.  При бунта е загинал и още един човек, но не е ясно дали е бил затворник или надзирател, каза губернаторът на Веракрус Мигел Анхел Юнес. Той заяви, че четирима \"много опасни\" затворници помагали за ръководенето на престъпни мрежи в района около затвора \"Ла Тома\" в град Аматлан де лос Рейес, затова било решено те да бъдат преместени във федерален затвор със строг режим на сигурност.  По думите му затворниците явно са устроили засада на полицаите, дошли да извършат преместването, като са ги блокирали и са запалили пожар, който е задушил шестима служители на реда. Седмият загинал не е носел униформа и може да е бил затворник или надзирател. При размириците са били ранени седем затворници, а 15 полицаи са били приети в болница.", "date": "2018.04.02", "title": "Седем души загинаха при затворнически бунт в Мексико"}
{"url": "http://epicenter.bg/article/Kitay-otvrashta-na-udara-s-mita-za-3-mlrd--dolara-varhu-stoki-ot-SASht/150823/7/0", "text": "Китай наложи мита в размер на до 25 процента върху вноса на 128 американски стоки, включително свинско месо и вино, след като американският президент Доналд Тръмп повиши митата върху вноса на стомана и алуминий от чужбина през миналия месец, съобщават световните осведомителни агенции.  Новите мита на Китай засягат внос в размер на около 3 млрд. долара и влизат в сила от днес.  Пекин коментира, че този ход цели \"защита на интересите на Китай и балансиране\" на загубите, причинени от новите американски мита.  Китай преди това подчерта, че не желае търговска война, но няма да стои безучастно, ако икономиката му бъде засегната.  Тръмп обаче настоя, че \"търговските войни са добри\" и че ще бъде \"лесно\" за САЩ да спечели такива.  Американските власти вече обявиха планове за налагането на още мита в размера на десетки милиарди долари върху китайски стоки. Според САЩ това е отговор на нелоялните търговски практики на Китай, които засягат американски компании, но това засилва вероятността да се предприемат още повече действия в търговската война.  Белият дом заяви, че действа в противовес на нелоялната конкуренция от страна на ръководената от държавата икономика на Китай.  На теория Пекин би могъл да обложи американски технологични компании като Apple например. Такъв ход би могъл да принуди американските технологични гиганти да повишат цените си, за да компенсират загубите. ", "date": "2018.04.02", "title": "Китай отвръща на удара с мита за 3 млрд. долара върху стоки от САЩ"}
{"url": "http://epicenter.bg/article/Vozhdat-Kim-s-istorichesko-prisastvie-na-predstavlenie-na-trupa-ot-Yuzhna-Koreya/150824/7/0", "text": "Комунистическият вожд на Северна Корея Ким Чен-ун и съпругата му присъстваха на концерт на 160-членна южнокорейска художествена трупа, включително бандата K-pop, съобщават местните медии, пише News.bg.  Ким се превърна в първия севернокорейски вожд, който присъства на южнокорейско представление. Концертът и отделно представление по таекуондо по-рано се случиха, след като диалогът между Северна и Южна Корея се засили, след като Ким Чен-ун изрази желание за повече контакти, особено в областта на културата, между двете страни.  Неговото появяване се очакваше, след като южнокорейският президент Мун Дже-ин присъства на представление на севернокорейска художествена трупа през февруари. Двамата лидери трябва да проведат среща на върха по-късно този месец. ", "date": "2018.04.02", "title": "Вождът Ким с историческо присъствие на представление на трупа от Южна Корея"}
{"url": "http://epicenter.bg/article/Redzhep-Erdogan-vazhvali-osmanskoto-prevzimane-na-Konstantinopol-v--Sv--Sofiya-/150826/7/0", "text": "Ние трябва да отдаваме почит на османския султан Мехмед II, превзел Константинопол на 29 май 1453 г., каза турският президент Реджеп Ердоган в истанбулската църква \"Света София\", написа местният в. Хюриет.   Държавният глава на югоизточната ни съседка посети сградата, която официално функционира като музей, и взе участие в традиционната за мюсюлманите петъчна молитва. След това той се обърна към присъстващите, рецитира стих от Корана и заяви, че Мехмед II Фатих (Завоевател) е извършил свято дело. \"Ето защо ние трябва да почитаме човека, който даде на нашите предци града на два континента\", посочи още Ердоган.   Църквата е била построена през VI в от византийския император Юстиниан I. След падането на града “Св. София“ е станала джамия. С указ на създателя на съвременна Турция Мустафа Кемал Ататюрк (управлявал 1923-1938 г.) сградата е била превърната в музей.   Думите на Ердоган бяха разкритикувани от Атина. \"Не може сграда, която е паметник на нашата култура, да се използва за политически и религиозни цели\", заяви говорител на гръцкото правителство на Алексис Ципрас. Анкара отвърна, че Атина няма право да се меси във вътрешните работи на Турция и обвини Гърция в потискане на правата на мюсюлманите. ", "date": "2018.04.02", "title": "Реджеп Ердоган възхвали османското превзимане на Константинопол в “Св. София“"}
{"url": "http://epicenter.bg/article/Gen--Kircho-Kirov--Obstanovkata-na-Balkanite-se-uslozhni-dinamichno/150827/7/0", "text": "Обстановката на Балканите се усложни динамично след разстрела на сръбския политик Оливер Иванович. Това каза в интервю за сутрешния блок „Добро утро, България“ на Радио „Фокус“ генерал Кирчо Киров.   „Отказът на Прищина сръбските органи за сигурност да участват в разследването допълнително е нагнетил обстановката\", добави Киров.   Според него на базата на стара вражда между албанския етнос и сърбите, ситуацията на Балканския полуостров изглежда по този начин.   „Втората разделителна линия представлява желанието на 10-те сръбски общини в Северно Косово да обособят своя общност\", обясни генералът.   „Разбира се, че тук зад действащите на локално ниво сили стоят и по-големи международни такива. Зад албанската стоят САЩ, зад Белград стои Москва. Всичко това се проектира в действията на Сърбия и Прищина. За Русия, която губи своето влияние в региона на Балканите, е изключително важно да запази Сърбия като свои представител в региона на Западните Балкани“, обясни той. Генерал Кирчо Киров добави, че Москва има интерес ситуацията в Сърбия да се запази такава, каквато е, поради което е била продиктувана кореспонденцията между президентите Владимир Путин и Александър Вучич.   „От друга страна, Русия няма повод да бъде заинтересована от това Сърбия да продължи усилията си за членство в ЕС\", коментира Киров. „В този смисъл напрежението на южната сръбска граница е онова, което ограничава сръбските стремежи да покрият изискванията за членство в Общността\", каза още генералът.", "date": "2018.04.02", "title": "Ген. Кирчо Киров: Обстановката на Балканите се усложни динамично"}
{"url": "http://epicenter.bg/article/Semeystvo-Tramp-otpraznuva-Velikden-vav-Florida--Melaniya-zasenchi-vsichki-dami--Snimki-/150828/7/0", "text": "Семейство Тръмп отпразнува Великден във Флорида. След седмицата, която премина под знака на обвиненията от страна на порноактриса, че е имала връзка с президента Тръмп, семейството се събра във Флорида, за да отпразнува Великден. Мелания бе облечена в елегантна рокля без ръкави Azzedine Alaïa, която бе с червена основа и бели повтарящи се фигури. Тоалетът бе съчетан с обувки на висок ток с кръстосани каишки, комбинирани с бял жакет. Роклята напомняше на красиво ръчно рисувано великденско яйце. Мелания се включи в службата в в Палм Бийч, но никой друг от членовете на клана Тръмп не бе забелязан там.  По-късно семейството се завърна във Вашингтон, като на правителствения самолет бяха Мелания, Барън и Доналд Тръмп, дъщеря му Тифани, както и семейството на Доналд-младши.  Доналд-младши и жена му Ванеса имат 5 деца. В момента двойката се развежда след 12-години брак, след като стана ясно, че Доналд е изневерил на съпругата си през 2011 г. с актрисата Обри O'дей. За празника те решили да загърбят различията си, за да прекарат заедно времето си с децата.   Източник: Дир.бг", "date": "2018.04.02", "title": "Семейство Тръмп отпразнува Великден във Флорида, Мелания засенчи всички дами (Снимки)"}
{"url": "http://epicenter.bg/article/Evropa-se-topi--Balkanite-s-po-barzo-tempo/150833/7/0", "text": "На 2 април 1962 г. се ражда 8-милионният българин. Това е може би най-чаканото бебе на социалистическа България – близо 24 часа фотографите не спрели да го снимат заедно с неговата майка. 60-те години на ХХ век са време, когато на всеки 9 минути в страната ни се е раждало по едно бебе...     Днес демографското положение е коренно различно. 56 години по-късно населението на България се е стопило до около 7 милиона души. От началото на прехода през 1989 г. страната е загубила почти 2 милиона души, по-голямата част от тях са имигрирали в чужбина и вероятността да се завърнат отново в родината е нищожна. Освен, че търсят щастие в чужбина, българите са и сред рекордьорите по смъртност – 14,5 души на хиляда. Последните данни на ЦРУ за 2017 г. поставят България на трето място по този показател наред с бившите съветски републики от Прибалтика и африканските държави. Тенденцията за висока смъртност остава стабилна в течение на много години. На този фон изключително мрачни изглеждат и прогнозите за бъдещето.   Неотдавна Институтът за изследване на населението и човека към БАН излезе с доклад, според който до 2040 г. българите ще намалеят с още 20-25%. Прогнозата, която е съставена въз основа на данните на НСИ, Евростат, ООН, Световната банка, е представена и на българското правителство. Според изследването, делът на младите хора до 20-годишна възраст ще се запази, докато на възрастните над 65-годишна възраст ще нарасне значително. Това определя и намаление на броя и дела на населението в активна възраст. Стопяването на населението на териториален принцип обхваща почти всички области, без столицата и се очаква този процес да продължи в течение на целия период. Структурата на населението по пол ще остане стабилна.     България не прави изключение в Европа. В почти половината страни от Евросъюза се очаква намаление на населението. Това ще се случи в поне още 11 държави - Литва, Латвия, Румъния, Гърция, Хърватия, Португалия, Полша, Унгария, Естония, Италия и Словакия. Населението на нашите съседи Сърбия и Гърция ще намалее със сходни темпове на българското. Очаква се до 2041 г. Сърбия да се стопи с 23% и да достигне до 5,5 милиона души. Работната сила в страната значително ще застарее и ще се свие с 21%, предупредиха от УНИЦЕФ. По същество Сърбия вече се сблъсква със сериозни негативни демографски тенденции и липсата на работна ръка.   В Гърция ситуацията е не по-различна. Тя е една от държавите в ЕС с най-застаряващото население. Над една пета от него или 21% е на възраст над 65 години. Данните показват, че до 2030 г. населението на балканската държава ще намалее до 9,9 милиона души, а до 2050 ще се съкрати до 8,9 милиона от днешните 10,6 милиона.  ", "date": "2018.04.02", "title": "Европа се топи. Балканите с по-бързо темпо"}
{"url": "http://epicenter.bg/article/Erdogan-vazhvali-prevzimaneto-na-Konstantinopol--Chete-Korana-v--quot-Sv--Sofiya-quot-/150836/7/0", "text": "Турският президент Реджеп Тайип Ердоган чете редове от Свещения Коран в \"Св. София\", с което предизвика възмущението на православните християни, предадоха световните агенции. Речта на президента Ердоган бе произнесена в някогашния най-голям християнски храм при откриването на фестивал на изкуствата.\"Св. София\" сега е музей. Реджеп Ердоган прочете редове от Корана в бившия патриаршески храм на Византийската империя.   Турският лидер издекламира първите редове от ислямското Свещено писание в чест на „душите на тези, които ни оставиха в наследство (сградата на храма), особено на завоевателите на Истанбул (Константинопол)“. Самият президент описа свето изказване на „святото място“ като „трудно и вълнуващо“. \"Ние трябва да отдаваме почит на османския султан Мехмед II, превзел Константинопол на 29 май 1453 г.\", каза още турският президент, цитиран от \"Хюриет\". Реджеп Ердоган не пропуска случай да възвеличае османското наследство на Турция.   След като цитира Свещената книга, Ердоган се обърна към присъстващите и заяви, че Мехмед II Фатих (Завоевателят) е извършил свято дело. \"Ето защо ние трябва да почитаме човека, който даде на нашите предци града на два континента\", продължи Ердоган.   Думите на Ердоган бяха разкритикувани от Атина. \"Не може сграда, която е паметник на нашата култура, да се използва за политически и религиозни цели\", заяви говорител на гръцкото правителство на Алексис Ципрас. Анкара отвърна, че Атина няма право да се меси във вътрешните работи на Турция и обвини Гърция в потискане на правата на мюсюлманите. Църквата \"Св. София\" е построена през VI век от византийския император Юстиниан I и векове наред е най-големият християнски храм в света. След падането на Константинопол под османска власт \"Св. София\" е превърната в джамия. С указ на създателя на съвременна Турция Мустафа Кемал Ататюрк (управлявал 1923-1938 г.) сградата е превърната в музей.      ", "date": "2018.04.02", "title": "Ердоган възхвали превзимането на Константинопол. Чете Корана в \"Св. София\""}
{"url": "http://epicenter.bg/article/Latviya-zabrani-obuchenieto-na-ruski-ezik-v-gimnaziite/150843/7/0", "text": "Президентът на Латвия Раймондс Вейонис подписа закон за постепенно преминаване на обучението в училищата изцяло на латвийски език. За това съобщиха от пресслужбата на латвийския държавен глава. \"Това ще направи обществото по-сплотено, а държавата - по-силна\", заявява президентът Раймондс Вейонис, цитиран от рускоезични медии. Измененията в закона за образованието бяха одобрени от парламента на 22 март, въпреки масовите протести в страната, където 40% от населението е рускоезично. Населението на прибалтийската държава е около два милиона. Средно образование в Латвия сега вече ще може да се получи само на официалния държавен език. Президентът Вейонис изтъкна, че тази мярка ще позволи на всички ученици да получат качествено образование и да уредят живота си в Латвия. Вейонис отбеляза, че децата все още ще имат възможността да учат на родния си език предмети, свързани с идентичността и културата на националните малцинства. Освен това значителна част от предметите в началното и основното училище ще бъдат преподавани на родния им език. Очаква се промяната в обучението да започне на 1 септември 2019 г. и да завърши на 1 септември 2021 г. Предучилищното образование ще бъде двуезично, а в началното училище от първи до шести клас ще бъдат достъпни три модела на двуезично обучение.", "date": "2018.04.02", "title": "Латвия забрани обучението на руски език в гимназиите"}
{"url": "http://epicenter.bg/article/Ivitsa-Dachich--Sarbiya-nyama-da-priznae-Kosovo-i-nyama-da-pozvoli-da-poluchi-myasto-v-OON/150850/7/0", "text": "Сръбският министър на външните работи Ивица Дачич заяви, че няма постигнато споразумение за признаване на независимостта на Косово, което да позволи на бившата югопровинция да получи място в ООН. Това предава електронното издание на белградския вестник Кurir, цитирано от \"Фокус\".  \"Сърбия няма интерес от изострената ситуация, която трябва да се успокои, за да се приложат договореностите, постигнати в Брюксел\", подчерта Дачич.  Според него критерий за волята на косовското правителство ще бъде 20 април 2018 г., когато Прищина трябва да започне да изпълнява поетите ангажименти към Сдружението на сръбските общини в Северно Косово.  Сръбският външен министър определи задържането и изгонването от Косово на ръководителя на канцеларията за Косово и Метохия, Марко Джурич, като срам за Европа и ЕС.", "date": "2018.04.02", "title": "Ивица Дачич: Сърбия няма да признае Косово и няма да позволи да получи място в ООН"}
{"url": "http://epicenter.bg/article/London-izprevari-Nyu-York-po-ubiystva/150851/7/0", "text": "Лондон изпревари Ню Йорк по убийства. Печалната статистика бе обявена от полицията в британската столица, която е дълбоко загрижена от агресията, особено сред младите хора, предаде БНР.  Вълната от насилие по улиците на Лондон през февруари и март го постави пред Ню Йорк по извършени убийства, показват данни на полицията. 15 души са загинали в Лондон през февруари в резултат на прободни или огнестрелни рани в сравнение с 11 в Ню Йорк. През март смъртните случаи в Лондон са 22 срещу 21 в Ню Йорк.  Полицията в Лондон е особено загрижена от зачестилите случаи на нападения с ножове. 31 от общо 46 убийства от началото на годината са в резултат на прободни рани. Правителството междувременно вече предприе скъпо струваща кампания в социалните медии като превенция срещу зачестяващите случаи на извършване на убийства от млади хора на възраст от 10 до 21 години. Бившият шеф на полицията в британската столица Лерой Логан заяви за Би Би Си, че е изумен как се разпространява „вирусът на насилието“, както се изрази, който засяга всички слоеве на обществото.", "date": "2018.04.02", "title": "Лондон изпревари Ню Йорк по убийства"}
{"url": "http://epicenter.bg/article/Parviyat-ruski-poshtenski-dron-se-razbi/150857/7/0", "text": "Дронът трябваше да достави пратката от Улан-Уде до село на 15 км разстояние, но малко след излитането си променил траекторията си, ударил се в къща и се разбил, съобщи „Россия 24“, цитира Dir.bg.  Размерът на щетите е изчислен на 1,2 милиона рубли.  Според експертите причините за катастрофата може да са две – апаратът е бил подхванат от силния вятър или електрониката му се е повлияла от устройства за безжичен интернет.  Дронът е руско производство \"Рудрон / Форсайдър 3М\". Изпитанието на двата останали безпилотни самолета в региона е отложено.  В края на март бе съобщено, че руските пощи възнамеряват да започне доставката на писма и стоки, използвайки безпилотни летателни апарати в труднодостъпни райони на страната.", "date": "2018.04.02", "title": "Първият руски пощенски дрон се разби"}
{"url": "http://epicenter.bg/article/Kremal-potvardi-vizitata-na-Vladimir-Putin-v-Turtsiya/150860/7/0", "text": "Държавният глава на Руската федерация Владимир Путин ще направи двудневно посещение в Турция на 3-4 април, в рамките на което ще обсъди стратегически проекти в областта на енергетиката, а също и теми от международната сцена, включително ситуацията в Сирия, предава РИА Новости, като се позовава на съобщение от пресслужбата на Кремъл. „На 3 и 4 април президентът на Руската федерация Владимир Путин ще посети Анкара по покана на президента на Република Турция Реджеп Тайип Ердоган“, се казва в разпространения текст.   Отбелязва се, че в Анкара ще се състои седмото заседание на руско-турския Съвет за сътрудничество на високо равнище.   „Ще бъде разгледано състоянието и перспективите на двустранното търговско-икономическо сътрудничество, хода на реализацията на стратегическите проекти, в частност в областта на енергетиката.   Планира се да бъдат засегнати актуални регионални и международни теми, включително съвместната борба с тероризма и ситуацията в Сирия“, съобщават още от Кремъл.  Агенция „Фокус“ припомня:  Турция ще бъде домакин на тристранна среща за Сирия. На 4 април президентите на Турция - Реджеп Тайип Ердоган, на Русия - Владимир Путин и на Иран - Хасан Рохани ще обсъдят в Анкара развитието на ситуацията в региона и продължаващата война в Сирия.", "date": "2018.04.02", "title": "Кремъл потвърди визитата на Владимир Путин в Турция"}
{"url": "http://epicenter.bg/article/Netanyahu-otvarna-na-Erdogan--Ne-mi-cheti-lektsii-/150862/7/0", "text": "\"Турският президент Реджеп Ердоган да не ми чете лекции!\" С тези думи израелският премиер Бенямин Нетаняху отхвърли \"моралните поучения\" на турския президент Реджеп Ердоган, който осъди действията на израелската армия, застреляла 16 палестинци и ранила над 1400 при сблъсъци на границата с ивицата Газа, предадоха световните информационни агенции.   Израелският премиер припомни окупацията на Северен Кипър от Турция в свой пост във фейсбук. \"Човек, който окупира от 1974 г. Северен Кипър, избива цивилни в района на северния сирийски град Африн няма нито политическото, нито моралното право да ми чете лекции и да ме нарича терорист\", написа Нетаняху в социалната мрежа.    Размяната на гневни реплики между президента на Турция Реджеп Ердоган и премиера на Израел Бенямин Нетаняху бе провокирана от сблъсъците между израелски войници и протестиращи палестинци в петък, 30 март, на границата между Израел и Палестинската автономия.   На 1 април Ердоган произнесе гневна реч пред свои симпатизанти, в която замеси и трагичните събития. \"Ей Нетаняху, съвземи се\", заяви турският президент пред преди окръжния конгрес в Адана на управляващата Партия на справедливостта и развитието (ПСР). \"Ти си терористична държава. Ясно е какво правиш в Газа, Ерусалим. Никой в света не те обича\", продължи турският президент. \"Трябва да знаеш следното: не се занимавай с угнетени хора. Не се занимавай с нас! Не чакай от нас положителна дума, когато не постъпваш честно\", добави Ердоган в обръщението си към израелския премиер.   Израелският премиер още тогава реагира, че не приема да бъде поучаван \"от този, който безогледно бомбардира цивилни от години\".  ", "date": "2018.04.02", "title": "Нетаняху отвърна на Ердоган: Не ми чети лекции!"}
{"url": "http://epicenter.bg/article/Rusiya--Polza-ot-otravyaneto-na-Skripal-imat-polititsite-i-sluzhbite-v-av-Velikobritaniya/150867/7/0", "text": "Отравянето на бившия двоен агент Сергей Скрипал би могло да бъде изгодно на британските тайни служби и британското правителство. Това заяви руският външен министър Сергей Лавров.   \"Ултимативните искания на Великобритания към Русия по случая Скрипал са несериозни, недостойни и неприемливи“, каза дипломат №1 на Русия. Лавров е категоричен, че страната му няма мотив за отравянето на бившия агент на ГРУ, както и че не е имало претенции към него след размяната му. Той заяви, че Русия няма никакво отношение към отравянето на Скрипал и неговата дъщеря Юлия с нервнопаралитичния газ \"Новичок“ на 4 март в Солсбъри, но има интерес от установяването на истината.   \"Ние сме изключително заинтересовани, повече от всекиго другиго от това да се установи истината, да се узнае истината за съдбата на нашите граждани“, каза Лавров. Той се надява бившият полковник от руското военно разузнаване ГРУ също да излезе от комата. \"Надявам се, че Сергей Скрипал ще последва примера на своята дъщеря Юлия (тя излезе от комата и вече е контактна), съдейки по това, че те двамата по едно и също време са били засегнати от инцидента“, добави Лавров.   Въпросът, колко далеч могат да стигнат взаимните гонения на дипломати, зависи не от Русия. Западът трябва да спре. Това заяви руският външен министър. \"Колко далеч можем да стигнем всички ние, зависи не от нас. В дипломацията има принцип на взаимността, той не е отменян от никого. Този принцип ще се прилага последователно“, отбеляза Лавров. \"Не искаме да задълбаваме в детски игри, но за момента нашите партньори правят точно това“, каза той.", "date": "2018.04.02", "title": "Русия: Полза от отравянето на Скрипал имат политиците и службите във Великобритания"}
{"url": "http://epicenter.bg/article/Turtsiya-naredi-arest-na-Gyulen-zaradi-ubiystvoto-na-ruskiya-poslanik/150874/7/0", "text": "Турция нареди ареста на ислямския проповедник Фетхуллах Гюлен и още 7 други заподозрени заради убийството на посланика на Русия в Анкара през 2016 г., предаде Ройтерс, цитирайки в. „Хабертюрк“.  Това става ден преди визитата на руския президент Владимир Путин в страната.  Андрей Карлов бе застрелян от полицай в извънработно време на откриването на изложба в Анкара през декември 2016 г. Той крещеше „Аллах акбар“ и „Не забравяйте Алепо“, докато стреляше. Нападателят бе застрелян малко по-късно от полицията.  Путин пристига във вторник на двудневна визита, като ще има срещи с турския президент Реджеп Ердоган и с иранския – Хасан Рохани. Трите им страни са гаранти по мирните преговори в Астана, с които бяха създадени зони за деескалация в Сирия.  Ердоган заяви, че движението на Гюлен стои зад убийството на посланика, което проповедника отхвърля. Турският президент обвинява мрежата на Гюлен и за неуспешния преврат през лятото на 2016 г. Гюлен, който живее в САЩ от 1999 г. отрича и това обвинение.  Новите 8 заповеди за арест са за заподозрени, които наредили убийството на руския посланик, пише „Хабертюрк“. По случая вече има задържани други 7 души, включително 3-ма полицаи, посочва „Хюриет“.", "date": "2018.04.02", "title": "Турция нареди арест на Гюлен и заради убийството на руския посланик в Анкара"}
{"url": "http://epicenter.bg/article/Bashtata-na-Litvinenko-v-senzatsionno-intervyu--London-nyama-dokazatelstva-za-vinata-na-Rusiya-za-Skripal-/150876/7/0", "text": "Лондон няма доказателства за вината на Русия, както в отравянето на Сергей Скрипал, така и в покушението над Александър Литвиненко, но пък има желание да дискредитира Москва в очите на международната общност. Тази теза развива в предаването „Противоположности“ на руската телевизия RT Валтер Литвиненко, баща на Александър Литвиненко. Според него Лондон активно лансира версията за вината на Москва за отравянето на бившия агент на ГРУ Сергей Скрипал и неговата дъщеря Юлия в Солзбъри. Тактиката на британските власти в разследването на двете дела – за отравянето на Скрипал и на бившия агент на ФСБ Александър Литвиненко, е почти една и съща, твърди той. Веднага след смъртта на сина си Александър, Валтер Литвиненко обвинява публично руските власти за това. Но после променя мнението си. Запитан какво го е накарало да промени становището си, той казва: „Анализът! Аз постоянно анализирих, мислех по това. И в края на краищата дойдох до окончателния извод. Сега нищо не може да ме накара да го променя. Путин не е способен на такова нещо – това е!“   Водещият припомня на Валтер Литвиненко: \"Известно е, че вашият син отправи срещу Русия, срещу Путин много сериозни обвинения, като казваше, че Путин е организирал взрива на жилищни сгради в Русия, че той стои зад терористичните атаки в САЩ на 11 септември.\" „Знаете ли, може би някой в руското ръководство и да е искал да направи това. Мисля че президентът всички вижда, всичко знае. Виждам колко порядъчен човек е той, разбирате ли. Той не е способен на пакост, това е най-важното. Още повече, че той е умен човек – няма да се занимава с дреболии. Кой е Саша за президента?! Саша беше обикновен опер, ловеше бандити. Той обичаше работата си. Защо му е на Путин да се занимава с него“, отвръща Валтер Литвиненко.   „Вашето мнение се различава силно от мнението на вдовицата на Александър – Марина. Тя и досега публично и според мен искрено, обвинява руските власти в организацията на покушението“, казва водещият. Литвиненко отговаря: „Докато Марина е там, тя зависи от спецслужбите – от тези, които се занимават с това. Аз анализирах това. Аз също можех да остана там. Но разбрах, че трябва да си тръгна колкото се може по-бързо. Защото аз не бих оживял и две – три години там. Когато избягах тук, аз поставих условие – да ме скрият. И ме скриха. И затова съм жив досега!“   Валтер Литвиненко смята, че бившият приятел на сина му Александър Голдфарб е свързан с неговата смърт. „Той е цереушник. ЦРУ направи това. Американското ЦРУ уби моя син, няма кой друг да е“, казва в интервюто за  RT  Валтер Литвиненко. Според него „там“ продължават да живеят тези, които нямат свое мнение, а когато такова се появи – си отиват от живота. „Отиде си Белезовски. Отиде си и жената, която ми каза: „Валтер, Валтер, Алекс уби Александър!“, казва той, имайки предвид съпругата на Голдфарб.   „Никакъв рак нямаше. Младо момиче, те просто я вкараха в гроба и край. Защото много приказваше... Когато тя говореше тези неща, те зад гърба й ми казваха, че тя е наркоманка. А после изведнъж й намериха рак. Лъжат за всичко, не трябва да им се вярва“, продължава Валтер Литвиненко. За живеещите на Острова руснаци той казва следното: „Те всичките са зависими от английските власти. Държат ги с парите им. Но ако нещо се случи, ще започнат открито да ги грабят, така, както ограбиха Березовски.“   Валтер Литвиненко казва още, че не е могъл да се запознае с документите от разследването на смъртта на сина му, защото те са засекретени. Грифът „секретно“ наложила Тереза Мей, която по онова време била министър на вътрешните работи. Според Литвиненко-баща синът му е тровен на няколко пъти, окончателно – в болницата, но не от медиците, а от агенти. Първоначалната диагноза била хранително отравяне, полоният се появил по-късно.   Журналистът припомня, че когато Александър Литвиненко е отровен, медиите имат свободен достъп до него, фотографията му с обръсната глава и измъчен поглед потриса целия свят. Сега обаче никой не знае къде са Сергей Скрипал и дъщеря му Юлия.   „Когато отравяха Саша това беше, както се казва, фейк, който трябваше да бъде показан на целия свят. Вижте колко е жестока Русия и как се разправя с враговете си. Сега, когато разбраха, че са стъпили в локва, решиха малко да променят тактиката. Затова сега нищо не показват, всичко държат в тайна и чакат да видят как Русия ще реагира на всичко това. Ако зад това стои, както казват те - „руска следа“, всичко вече щеше да е ясно. Както беше и със Саша. Ако това е била „руска следа“, щеха до ден днешен да я развяват ли, развяват. Скотланд Ярд обаче не се занимаваше с това да търси престъпника, Скотланд Ярд замазваше следите. И затова сега те не искат да разкриват какво са открили докрай, за да не им се налага да замазват следите, както стана със Саша. Защото те си имат работа не с глупаци. В Русия също има сили, които могат да определят дали това е отравяне и кой го е направил.“   Изводът, който прави в края на интервюто Валтер Литвиненко е следният: „Ако Скрипал знае нещо срещу тях, край – той е обречен. Момичето може би ще пуснат. Но, ако и тя знае нещо, също няма да може да напусне.“  ", "date": "2018.04.02", "title": "Бащата на Литвиненко в сензационно интервю: Лондон няма доказателства за вината на Русия за Скрипал!"}
{"url": "http://epicenter.bg/article/Versiya--Priyatelka-na-Skripal-donesla-otrovna-elda-ot-Rusiya/150877/7/0", "text": "Поредна версия се появи за това откъде е дошла отровата \"Новичок\", която тръшна семейство Скрипал. Този път я извади британският вестник „Сън“. В сюжета вече е вкарана любимата на руснаците елда, която те консумират обикновено на каша, но и по всякакъв друг начин и редовно присъства на трапезата им.   Британската полиция е разпитала приятелка на Юлия Скрипал, която била помолена да донесе от Русия във Великобритания елда за баща ѝ, бившия полковник от разузнаването Сергей Скрипал.   \"Полицията подозира, че лакомството от Юлия за баща ѝ може би е съдържало нервно-паралитичното вещество. \"Новичок\" е бил по входната врата, каквато теза застъпи Скотланд ярд, цитира вестникът думите на своя източник. Сергей Скрипал помолил дъщеря си да му донесе гречка/елда/, но, в бързината, Юлия забравила. Затова тя помолила неназованата приятелка да купи и да ѝ донесе. Предполага се, че въпросната рускиня работи в голяма медицинска компания в Русия. Тя пристигнала в Лондон заедно с мъжа си малко след Юлия Скрипал. Остава обаче неизвестно кога и как е предала елдата в дома на Скрипал в Солсбъри.   Предпоследната версия за начина на покушението с химическо оръжие беше, че \"Новичок\" е попаднал на входната врата на къщата им. Преди това пък се твърдеше, че баща и дъщеря са отровени, докато са вечеряли в ресторанта. Юлия и Сергей Скрипал бяха отровени на 4 март в английското градче, недалеч от което има секретна лаборатория.   Двамата бяха настанени в болница, а Юлия вече дойде в съзнание от два дни. Отравянето се приписва на Русия, поради което Великобритания поиска солидарност от ЕС, САЩ и останалия свят, като от повечето страни я получи, и последваха отзовавания на руски дипломати. България беше сред няколкото еврочленки, които отказаха да прибягнат до тази крайна дипломатическа стъпка без да има посочени доказателства.   Русия отрече британските обвинения и отвърна с реципрочни мерки - започна също да отзовава чужди дипломати и дори да закрива консулства, като например, британското в Петербург.", "date": "2018.04.02", "title": "Версия на „Сън“: Приятелка на Юлия Скрипал донесла отровна елда от Русия"}
{"url": "http://epicenter.bg/article/Gartsiya-gnevna--Atina-ima-premier--koyto-spazva-zakona--a-Turtsiya---sultan--koyto-reshava-vmesto-sada-/150880/7/0", "text": "От канцеларията на гръцкия премиер Алексис   на обвързването от страна на турския президент Реджеп Тайип Ердоган на казуса с осемте турски военнослужещи, търсещи убежище в Гърция, с този на двамата гръцки офицери, затворени в най-големия затвор в Одрин заради прекосяване на границата и навлизане в Турция, съобщават гръцките медии.   \"  за казуса с осемте турски военнослужещи,   по време на неотдавнашното му посещение в Атина\", се отбелязва в изявлението на канцеларията на гръцкия премиер.   \" , свързвайки два напълно различни казуса\", допълниха гръцките власти.   \"За да му е съвсем ясно, че   и има министър-председател, който  , . Ако той (Ердоган) желае да бъде лидер на добре управлявана държава, той трябва да обясни защо Турция продължава да държи в затвора двама гръцки военни офицери, които не са сторили нищо повече от прекосяване на границата, навлизайки няколко метра на турска територия, докато са разследвали потоци от нелегални мигранти\", продължава изявлението на гърците.   \"Същевременно той знае добре, че при подобни инциденти в миналото и двете страни се справиха със ситуацията в рамките на  \", завършва позицията на гърците.", "date": "2018.04.02", "title": "Гърция гневна: Атина има премиер, който спазва закона, а Турция - султан, който решава вместо съда!"}
{"url": "http://epicenter.bg/article/Tramp-pokanil-Putin-na-sreshta-v-Beliya-dom/150883/7/0", "text": "Президентът на САЩ Доналд Тръмп е поканил руския си колега Владимир Путин на среща във Вашингтон по време на телефонния разговор между тях на 20 март, разкри пред \"РИА Новости\" Юрий Ушаков, помощник на Владимир Путин по външната политика.   \"Ако всичко е нормално, аз се надявам, че американците няма да се откажат от своето предложение за провеждане на среща\", каза Ушаков. \"Когато нашите президенти разговаряха по телефона Тръмп предложи първата среща да бъде в Белия дом във Вашингтон\".   Доналд Тръмп се обади на Путин на 20 март, за да го поздрави с преизбирането му за президент на Русия, напук на препоръките на съветниците си да не го прави. Двамата досега са се срещали лично два пъти през 2017 г.: на заседанието на страните от Г-20 в Хамбург през юли и в Дананг (Виетнам) през ноември.", "date": "2018.04.02", "title": "Тръмп поканил Путин на среща в Белия дом"}
{"url": "http://epicenter.bg/article/-Viktor-Orban---loshoto-momche-na-Evropa--tragna-kam-chetvarti-mandat/150888/7/0", "text": " За света Германия е Ангела Меркел. Русия това е Владимир Путин. А който говори за Унгария, вижда пред себе си 54-годишния премиер. В Европа Орбан е познат много повече, отколкото може да се очаква за премиер на държава с 9,8 милиона граждани“.  Така започва статия на Sueddeutsche Zeitung, публикувана на 1 април, или само осем дни преди парламентарните избори в Унгария. Изданието припомня и други определения, които консерваторът е заслужил през двата си мандата от 2010-а насам.  За агенция Блумбърг той е „лошото момче на Европа“. „Ню Йорк таймс“ го нарича „непокорният външен човек“ и „най-голямото предизвикателство за Европейския съюз“.  Според данните на всички социологически агенция „лошото момче на Европа“ е тръгнало към поредната си победа, която може да му донесе четвърти премиерски мандат.   Според Závecz Research партията на Орбан има 32%, докато втората по влияние партия Йоббик – 14%. Социалистите, в коалиция с „Диалог за Унгария“, събират 9%.  ФИДЕС ще има солидно парламентарно мнозинство, ако избирателната активност е под 60%. Опонентите й се надяват да се случи обратното – активността да надскочи 70%, което чувствително ще се отрази върху процентите на управляващите и дори би могло да постави под въпрос възможността на ФИДЕС да състави самостоятелен кабинет. Пример за подобно развитие са последните местни избори в малко унгарско градче, където кандидатът на ФИДЕС загуби след рязко вдигната избирателна активност.  Сега засега подобни сметки са в сферата на спекулациите. Сигурно е едно:   Политическите наблюдатели отбелязват, че предизборната реторика на Йоббик – преди време заклеймявана като крайно дясна -  значително се е смекчила. Докато тази на ФИДЕС отчетливо се е изострила.  Сигурно е и друго: преди парламентарния вот на 8 април международните издания насочиха погледа си към човека, чието име стана синоним на Унгария – Виктор Орбан. По обясними причини либералната преса е особено критична и говори за автократа и популиста Орбан.  Всички обаче – критични или не, припомнят    След промяната през 1989 г. Орбан изучава в продължение на година политически науки в Оксфорд със стипендия на Сорос. През 1998 г. (до 2002) Орбан за първи път стана премиер на страната - едва 35-годишен той е младият министър-председател на Унгария. Завръща се на власт през 2010-а, печели и вота през 2014-а.  Битката му срещу милиардера от унгарски произход и срещу неправителствения сектор, който той финансира, се изостри особено след началото на мигрантската криза.   Унгария и останалите страни от Вишеградската четворка засилиха охраната на националните си граници и категорично се обявиха срещу квотите на Брюксел за разпределение на мигрантите. Не е случайно, че в разгара на бежанската криза германци, недоволни от политиката на отворените врати на канцлера Меркел, скандираха: „Орбан, спаси ни!“    Съответно – в нещо като политически идол за европейските неоконсерватори и националисти.  В навечерието на парламентарния вот мнозина обаче припомнят и динамиката в подкрепата за ФИДЕС. През 2010 г. партията печели 52,7% от гласовете. През 2014-а взе 44,9%, а втората позиция бе за социалдемократите с 25,6%. Йоббик се класираха трети с 20,2%. През лятото на 2015-а подкрепата за ФИДЕС пада под 40%, за да започне отново да се вдига след разразилата се след това мигрантска криза.  И сега, по време на кампанията, Орбан заяви, че „масовото преселение заплашва унгарските ценности и всичко, което Унгария е“. Той се закле за пореден път:  Орбан се прочу и с гъвкавата си политика спрямо Брюксел, Москва, Вашингтон.  от всички страни членки на ЕС и това ще остане без промяна поне до края на 2020 г.  Докато обаче най-големият донор на Унгария беше изпаднал в ступор след победата на Тръмп на президентските избори, Орбан не скри радостта си. „Страхотна новина. Демокрацията е още жива“, написа той във фейсбук.  Топли връзки поддържа Будапеща и с Владимир Путин.   Унгарският премиер пък е първият държавник от страна от ЕС, който Путин прие в Кремъл след анексията на Крим. Връзките между двете страни в енергийния сектор се разширяват.  След случая „Скрипал“ Унгария реши да експулсира един руски дипломат. „Това изненада мнозина, но радикална промяна на курса не може да се очаква“, отбелязва Зюддейче цайтунг в материала си, посветен на Орбан. Изданието споменава още един интересен факт: три от четирите най-големи фирми в страната са дъщерни на немските автомобилни концерти – Ауди, Бош, Мерцедес.  Виктор Орбан бе сочен за пример и след решението си да даде унгарско гражданство на 2-милионната диаспора на страната. Партията му прокара и закон, който им даде право да гласуват.  От тези гласове може би зависи мнозинството, с което Орбан и Фидес ще се поздравят на 8 април. ", "date": "2018.04.02", "title": "Виктор Орбан - „лошото момче на Европа“, тръгна към четвърти мандат"}
{"url": "http://epicenter.bg/article/Turtsiya-obvini-Gyulen-i-za-ubiystvoto-na-ruskiya-poslanik/150890/7/0", "text": "Турция е издала заповед за арест на ислямския проповедник Фетхуллах Гюлен и на още седем души във връзка с убийството на руския посланик Андрей Карлов в Анкара през декември 2016 г., съобщи Ройтерс, позовавайки се на информация във вестник „Хабертюрк“.   Според изданието обвинението е, че убийството е извършено по тяхна заповед. До момента властите са арестували други седем души, включително трима полицаи, припомня в. „Хюриет“.   Заповедта идва ден преди посещението в Турция на руския президент Владимир Путин. Той пристига утре на двудневна визита, по време на която ще се срещне с турския президент Реджеп Таийп Ердоган и с иранския си колега Хасан Рохани. Турция, Русия и Иран са гаранти за мирните преговори в Астана, на които бе взето решение за създаване на зони за деескалация в Сирия, припомня Ройтерс.   Руският посланик Андрей Карлов беше застрелян на 19 декември 2016 г. на откриването на фотоизложба в турската столица. Нападателят – полицейският служител Мевлют Мерт Алтънташ, извика „Аллах акбар“ (Аллах е велик) и „Не забравяйте Алепо!“, когато откри огън, намеквайки за руската намеса в Сирия. Той бе ликвидиран на място от турските силите за сигурност. Ердоган заяви, че движението на Гюлен стои зад убийството на руския посланик. Гюлен отрече обвиненията.   Анкара обвинява Гюлен и за организирането на опита за преврат в Турция от юли 2016 г. – нещо, което той също отрича. Нападателят Мевлют Мерт Алтънташ е от района на Сьоке в Югозападна Турция, смятан за един един от най-светските в страната. Баща му бе споделил, че поведението на сина му започнало да се променя, след като влязъл в полицейската академия, като станал по-религиозен, според информации в турските медии.   Докато лозунгите, които е скандирал убиецът, подсказват симпатии към радикална ислямистка идеология, движението на Гюлен проповядва междурелигиозен диалог. Турското правителство обаче твърди, че подобни проповеди целят да маскират истинската същност на движението, което Анкара разглежда като терористична организация.", "date": "2018.04.02", "title": "Турция обвини Гюлен за убийството и на руския посланик"}
{"url": "http://epicenter.bg/article/Srabskiyat-premier--Absurd-e-Kosovo-da-prisastva-na-sreshtata-na-varha-ES-Zapadni-Balkani-v-Sofiya-/150891/7/0", "text": "Сръбският премиер Ана Бърнабич заяви, че е \"политически абсурд\" Косово да присъства на срещата на върха ЕС-Западни Балкани в София. Решението на Белград да участва в срещата ще зависи от действията на Прищина по формиране на Съюз на сръбските общини в Косово, е заявила Бърнабич, цитирана от Танюг, предаде БНР.  \"България е наш голям партньор, а Европейският съюз е наша стратегическа цел, ние желаем добра комуникация и в интерес на държавата ни е да бъдем на тази среща\", добави Бърнабич.  Междувременно сръбският външен министър Ивица Дачич е заявил, че Великобритания е искала от Сърбия да изгони руски дипломат във връзка с отравянето на бившия шпионин Сергей Скрипал. Съобщението е на ТАСС, като агенцията цитира изявление на Дачич за сръбската телевизия \"Пинк\".  \"Сърбия няма да гони руски дипломати, ние се грижим за своите интереси\", е заявил Ивица Дачич.", "date": "2018.04.02", "title": "Сръбският премиер: Абсурд е Косово да присъства на срещата на върха ЕС-Западни Балкани в София "}
{"url": "http://epicenter.bg/article/-quot-Kak-Lora-se-nauchi-da-broi-do-deset-quot----nay-novata-istoriya-za-detsa-ot-Sotir-Gelev-/150866/6/0", "text": "Една котка на име Сергей Есенин, чудовище с два зъба, три кофи с диаманти, четири фалшиви златни монети, пет цветни феи, шест малки мишки, седем сребърни копчета, осем паяшки крачета, девет гъби манатарки и десет камъка.   Не, това не са съставките на рецепта за много съмнителна супа, а всичко, което превръща новата книжка на Сотир Гелев „Как Лора се научи да брои до десет“ („Ентусиаст“) в необходимото четиво за всяко дете, търсещо приключения. Сотир и Пенко Гелеви са познати на публиката с поредицата за Илийчо и неговия приятел мърколак Август, която включва заглавията „Илийчо и Август“, „Илийчо, Август и седемте джуджета“ и „Илийчо, Август и Гергин“.   Този път Сотир Гелев сам пише и едновременно с това илюстрира историята за малката Лора, която преминава през редица изпитания и загадки, за да извърви трудния път до числото десет, а след това до дома. Да преброиш до десет всъщност не е толкова сложна задача – би казал човек, който го е правил поне десет пъти. Лора обаче не е. Тя познава само числото едно, а това се оказва крайно недостатъчно. Особено когато ти се прииска да изядеш една, още една, още една и след това още една палачинка. Затова смелото момиче се впуска в редица приключения. За щастие, Лора не е сама – неин верен спътник по време на великото начинание е Сергей Есенин, който е котка, нищо че е с мъжко име (но това е дълга история). Помагат ѝ още Чудовището, джуджетата, драконът, феите, мишките, Разбойника, паякът и Вещицата! Лора също си помага мъничко. И ето, че сложната задача вече не е толкова сложна. „Как Лора се научи да брои до десет“ е история за малките, но съдържа важни уроци, които учим ежедневно. Остроумно и духовито, Сотир Гелев обрисува (и буквално, и метафорично) пътя до порастването на всеки един от нас. На пръв поглед може да изглежда страшно, защото непознатото винаги ни плаши, но всъщност не е толкова трудно да го извървиш. А когато този път води до картофените кюфтенца с кисело мляко на мама, се оказва, че си е струвало. Защото Лора, както и ние, никога не отказваме картофени кюфтенца. Особено с кисело мляко.    Сотир Гелев е роден през 1960 г. в Асеновград. Ходил е на уроци по рисуване при Георги Ковачев - един от най-нежните и елегантни български пейзажисти. Сотир е завършил Училището за сценични изкуства в Пловдив. През 1982 г. прави анимационния филм „Пилето“. Следващата година го реализира професионално в Държавното студио за анимационни филми. „Пилето“ участва в Берлинале 1984, а същата година печели „Златен гълъб“ в Лайпциг. Докато учи в Художествената академия, рисува комикси за списание „ДЪГА“. Неговите поредици по книгите на Толкин „Хобитът“ и „Властелинът на пръстените“ допринасят за популяризирането на фентъзи литературата в България. През 1991 г. Сотир и брат му Пенко Гелев създават списанието за комикси „Рикс“. За списанието Пенко рисува комиксите „Песента на аксолите“ и „Ефрейтор Нек“ по сценарии на брат си. Сотир пък рисува комикса „Жмак и тайната на пиргите“. След 1991 г. Сотир работи в областта на графичния дизайн, телевизионната реклама, прави специални ефекти за няколко филма. През 1997 г. публикува стихосбирката „Следобедно кюфте“.  През 1995 г. Сотир и Пенко основават собствена компания за графичен дизайн. За няколко години създават много плакати, запазени знаци, оформления на книги и списания. През 1997 г. те издават албума с комикса „Маугли“ на Пенко. През 1998-1999 г. написват сценария на филма „Магьосници“ и го реализират като продуценти, а Сотир е режисьор на филма заедно с Иван Георгиев. След година Сотир и Пенко написват сценария и заснемат филма „Колобър“ за Българската национална телевизия. Сотир отново е режисьор на филма. От 2001 г. до 2007 г. те са продуценти на телевизионния сериал за деца „Приказки за физиката и астрономията“. От него реализират двеста и петдесет епизода. Сотир Гелев е сценарист на стотина от тях.  През 2008 г. и 2009 г. двамата братя продуцират сериала „Добър ден, господин Жасмин“ (отново за деца). През 2011 г. Пенко продуцира телевизионния филм „Жълто куче“ по сценарий на Сотир Гелев и Мария Николова (тя е и режисьор на филма), а Сотир създава авторския анимационен филм „Пилета“ (римейк на „Пилето“ от 1982 г.). След 2009 г. Пенко и Сотир започват да работят над поредица от анимационни филми. През 2016 излиза техният пълнометражен анимационен филм „Зоотроп“. Пенко е продуцент, а Сотир е автор на сценария и режисьор на филма.  Сотир и Пенко, заедно със свои колеги от списание „Дъга“, организират групата „Проектът Дъга“, чиято цел е да популяризира и възроди изкуството на комикса в България. След 2012 г. издават албумите „Над дъгата“, „Над дъгата 2“ и „Аракел“. За този албуми Сотир създава комиксите „Призрак“ и „Патент 64246“, а по негови сценарии Пенко рисува комиксите „Дичо Пъдаря трябва да умре“ и „Тамара“.  Албумът „Аракел“ е изцяло създаден по сценарий на Сотир.  Сотир и Пенко са автори на поредицата от комикси и книги за Илийчо и Август, която включва „Илийчо и Август“, „Илийчо, Август и седемте джуджета“ и „Илийчо, Август и Гергин“. През 2016 г. излиза книгата „Обикновени разговори“ с илюстрации от Пенко Гелев, написана от Сотир Гелев.   ***     Лора можеше да брои само до едно.   „Това ми стига — каза си тя. — Мога да преброя всяко нещо, което видя.“   Застана пред огледалото и преброи себе си: „Едно момиче на име Лора“.   Котката влезе в стаята и Лора я преброи: „Една котка на име Сергей Есенин“. Лора се зачуди защо котката има мъжко име, но в това време майка є извика, че закуската е готова.   Лора влезе в кухнята и преброи майка си: „Една майка“. На масата имаше една голяма чиния с палачинки. Имаше и един буркан с течен шоколад и едно парче сирене.   — Колко палачинки искаш, Лора? — попита майка є.   — Ще изям една, а после и още една — отговори Лора.   — Това колко прави?   — Казах ти — една! И още една, ако съм гладна.   — Защо не се опиташ да преброиш повече от едно?   — Защото може да се наям само с една палачинка! А може да изям и още една.   — А ако изядеш повече от една палачинка и някой те попита колко си изяла, какво ще отговориш?   — Кой ще ме попита?   — Не знам. Например — котката!   Лора се обърна и погледна котката. Сергей Есенин се тъпчеше с котешка храна от купичката си.   — Няма да ме попита. Заета е — каза Лора на майка си. — Защо нашата котка има мъжко име?   — Нарекохме я така, когато беше съвсем малко коте. Мислехме, че е мъжко.   — Добре поне, че не сте объркали моето име!   — Говорехме за друго! — поклати глава майка й. — Не искаш ли да знаеш колко палачинки съм приготвила?   — Защо? — зачуди се Лора. — И без това едва ли ще останат, след като брат ми се събуди.   Лора натъпка една палачинка в устата си, грабна още една и изскочи на двора, като пътьом взе шапката си. Сергей Есенин вече се беше нахранила и хукна след нея.  ", "date": "2018.04.02", "title": "\"Как Лора се научи да брои до десет\" - най-новата история за деца от Сотир Гелев "}
{"url": "http://epicenter.bg/article/Stolichna-obshtina-startira-sedmoto-izdanie-na--Pohodat-na-knigite-/150878/6/0", "text": "В периода  ще се проведе седмото по ред издание на „Походът на книгите“ на територията на Столична библиотека. Фокусът на кампанията е насърчаване на интереса на децата към четенето и книгите.   Днес се проведе пресконференция, даваща старт на \"Походът на книгите 2018\". В нея взеха участие Светослава Точнева - завеждащ направление \"Обслужване\" на библиотеката, Спаска Тарандова - член на УС на Българската библиотечно-информационна асоциация, Вал Стоева -  председател на съвета на фондация “Детски книги”, Велизара Добрева - председател на УС на Асоциация „Българска книга“ и Галя Дянкова - член на УС на АБК.    в целия свят и съвпада с рождения ден на датския писател Ханс Кристиан Андерсен, създал едни най-популярните приказки на всички времена.    и се организира от Асоциация „Българска книга“, в партньорство с Министерство на образованието и науката и Столична община, със съдействието на Регионално управление на образованието – София-град.    и ще посвети инициативите си на тази тема. Кампанията започва с официалната празнична програма  -  в Столична библиотека.   : Световни изследвания доказват, че голяма част от природния интелект на човека се развива до осмата година. За да се разгърне този потенциал, детето от малко трябва да е подложено на различни сетивни стимули, а четенето играе важна роля в отключване на невероятните възможности на човешкия мозък.        Асоциация „Българска книга“ и Българска библиотечно-информационна асоциация    Министерство на образованието и науката, Регионално управление на образованието – гр. София, Столична библиотека, фондация „Детски книги“, Младежки театър „Н. Бинев“, Национален дворец на децата.", "date": "2018.04.02", "title": "Столична община стартира седмото издание на „Походът на книгите“"}
{"url": "http://epicenter.bg/article/Zashto-Zapadat-reshi-da-goni-ruski-diplomati-/150832/11/0", "text": "  За безпрецедентното изгонване на руските дипломати се писа в последно време много и още дълго ще се пише и говори. Осветени са редица негови аспекти. Много въпроси обаче очакват отговор. За какво говори тази реакция на Запада?    Според едни тя издава не сила, а слабост. Според други е отдавна планирана дълбока стратегия, характерна за прозорливи западни политици и сега вкарана в действие. Възникват и въпроси, свързани със „спонтанната“ солидарност на Запада. Ако тя е толкова естествена и логична за държавите от Европейския съюз, защо бяха нужни такива усилия за тяхното убеждаване да покрепят инициативата на двете англосаксонски държави Великобритания и САЩ, да се стига до открит натиск, до „извиване на ръце“?    И защо тъкмо тези две държави подеха инициативата след като бившият министър-председателят на едната – Тони Блеър и бившият държавен секретар на другата - Колин Пауъл, публично признаха, че са излъгали за наличието на химическо оръжие в Ирак? Това не беше грешка, това беше престъпление, за което те не понесоха наказание, цената за тази лъжа платиха с живота си повече от половин милион души в Ирак. И същите тези две държави днес призовават своите съюзници за солидарна подкрепа на една още недоказана употреба на химическо оръжие. Натрапва се въпросът: не е ли това солидарност от страх от наказание, на която сме свидетели неведнаж в последните години със санкциите на САЩ и на европейците по отношение на Русия. Що за солидарност е това, когато се засягат жизнени интереси на държави и народи? Като човек, от когото нищо не зависи, ми се иска да извикам: Абе, хора, вие срам нямате ли!   Забележете кога започна гоненето – след президентските избори в Русия на 18 март, които показаха, че Владимир Путин е избран с 76.6% от гласувалите избиратели, ведно с онези, които доскоро подкрепяха – тайно или явно – западните си приятели. Този резултат стресира официалния Запад. Защото доказа, че всички досегашни негови усилия – санкции, изолация, провокации, пропаганда, подплатени обилно с финансов ресурс, струпване на въоръжения и въоръжени сили на НАТО по границите и др. не са дали очакваните резултати: отслабване и разпад на „държавата на злото“, предизвикване на масово недоволство, опити за сблъсък на олигарсите с властта, смяна на „диктатора“ Путин и въвеждане на т.н. западни ценности. Нещо повече, довели са до обратни резултати – сплотяване на народа и нарастване на доверието към лидера, политическо и икономическо укрепване на държавата и такова модернизиране на въоръженията на руската армия, което е осигурило вече превъзходство над американската по официалното признание на отговорен американски генерал. И още: нарастване на международния авторитет и влияние на Путин във връзка със събитията в Сирия и Близкия изток и особено с по-нататъшното развитие на стратегическото партньорство с Китай.   По повод изборната победа на Путин руската журналистка Маргарита Симонян се обърна към Запада, признавайки, че тя, както и мнозина като нея, са в същността си либерали: „В мига, в който го обявихте за враг , ни сплотихте около него. Преди това ни беше само президент и можехме да го сменим. А сега той е наш водач. И няма да ви дадем да го смените. Разбрахте ли сега какво направихте. И така ще е задълго.“   Но броени дни след изборите последвалите стъпки на западните либерали показаха, че не са разбрали. И лансираха кампанията за солидарност. След всичко, което направиха досега и което показа своята неефективност, какво целят с тази кампания? Същото – да унищожат Русия. Ще перефразирам поета: С какво ще щурмувате, моля? С куршуми, ресто, не струва. Русия не е Сирия, не е Либия, а Путин не е Елцин, нито Горбачов.   Изглежда по-разсъдливите западни либерали, между тях има и такива, разбират това. И го показват. Президентът Макрон, един от първите, който откликна на призива на Тереза Мей, обяви, че ще посети Москва. Тия дни беше съобщено чрез медиите, че президентът Тръмп не само поздравил Путин с изборната победа, въпреки несъгласието на своите съветници, но разкрил, че ще имат среща с Путин и съобщил възможните теми за обсъждане, между които и надпреварата във въоръжаването. Канцлерът Меркел, заедно с подкрепата на кампанията за солидарност, обяви, че Германия е подписала договора за Северен поток-2. Със задоволство посрещнах позицията на българския министър-председател Бойко Борисов, че България няма да гони руски дипломати. Навярно ще чуваме и други подобни новини. В сегашната нажежена ситуация в света диалогът си остава най-надеждното средство за постигане на разбирателство.", "date": "2018.04.02", "title": "Защо Западът реши да гони руски дипломати?"}
{"url": "http://epicenter.bg/article/Skandalat--Skripal--e-napraten-na-Donald-Tramp/150837/11/0", "text": "“ Севернокорейският лидер Ким Чен ун съобщи, че “ядреното копче е непрекъснато на неговото бюро”. Нека някой от неговия изчерпан и обречен на недостиг на храна режим го информира, че и аз имам ядрен бутон, но е много по-силен и по-мощен от неговия, а освен това моят бутон работи!\"[1]   2-1-2018 г., Доналд Тръмп, @realdonaldtrump, Twitter.com   Едно от най-големите постижения във външно-политически план началото на помирението на Северна и Южна Корея започва с дълга словесна война в „Туитър“ - любима платформа за комуникация на президента на САЩ Доналд Тръмп.   Чрез същата платформа президентът редовно информира за: * повечето си външно - политически ходове * икономическите си успехи * важните назначения и уволнения в екипа си * изграждането на инфраструктура и прословутата стена по границата с Мексико * атентата във Франция и геройски загиналия полицай * недоволството си от „Амазон“ и основателя и Джеф Безос * поздравления за изборната победа на президента Путин на 21-03-2018 * несъгласието си с водещи медии в страната (особено NY Times и Washington Post ) и * всички други значими от негова гледна точка събития (вкл. поздравления за Деня на гръцката независимост и деня на св. Патрик)   На всички които следят внимателно събитията във Вашингтон е ясно, че действащият президент обича да общува със света чрез платформата за кратки съобщения. Той има основание за това. С помощта на „Туитър“ президентът Тръмп успя да надделее над медийната машина на фамилията Клинтън и да спечели президентските избори през 2016 г.   На 4 Март 2018 г. Сергей Скрипал и дъщеря му Юлия са открити в безпомощно състояние на пейка в Солсбъри. От този момент започва един от най-яростните скандали между западния свят и Русия, който разтърсва в момента и България. Дори се стигна до там, че един бивш български президент постави отказа да изгоним руски дипломати редом с нежеланието ни да ратифицираме Истанбулската конвенция[2] като знак за отстъпление от евроатлантическите ценности.   Гореописаното твърдение събуди в мен любопитство да прочета какво е казал Доналд Тръмп по случая “Скрипал”. Веднага влязох в „Туитър“ и открих….нищо. Нито дума за най-страшния скандал, за най-голямото евроатлантическо изпитание … нула. И се запитах “защо?”.   И намирам само един отговор - този скандал е натрапен на президента Тръмп. Неговите действия са продиктувани от желанието му да не бъден обвинен в “русофилство”. Този скандал обслужва само противниците на действащия президент. За тях е от огромно значение САЩ и Русия да не нормализират отношенията си, защото това би довело до спиране на консолидацията на последния либерален бастион - ЕС. Защото скандалът “Скрипал” има една единствена цел - да се демонстрира на избирателите в Обединеното Кралство и Източна Европа, че само “заедно” (разбирай под контрол на Брюксел) можем да се справим със страховитите чудовища които ни очакват извън пределите на съюза. Това е и причината Истанбулската конвенция и случая “Скрипал” да вървят в пакет. А аз няма да се учудя ако това действие е просто прелюдия към втори референдум за членството на Обединеното Кралство в ЕС.     _______________ [1] “North Korean Leader Kim Jong Un just stated that the “Nuclear Button is on his desk at all times.” Will someone from his depleted and food starved regime please inform him that I too have a Nuclear Button, but it is a much bigger & more powerful one than his, and my Button works!” [2] http://www.mediapool.bg/plevneliev-kritikuva-razkrachenata-pozitsiya-po-otnoshenie-na-moskva-news277491.html", "date": "2018.04.02", "title": "Скандалът „Скрипал“ е натрапен на Доналд Тръмп"}
{"url": "http://epicenter.bg/article/Prof--Iskra-Baeva--Balgarskiyat-opit-sas-sayuznicheskata-solidarnost/150853/11/0", "text": "Осъществяването на актове на солидарност в дипломатическата практика не е нещо ново и непознато в българската история. И в повечето случаи дипломацията няма нищо общо, а става дума за външнополитически императив. Императив, наложен от външнополитическата позиция на общността, към която принадлежим.   А за опасностите, които подобни действия създават за българската държава, говорят случаи от историята ни, които искам да припомня. Първият е добре известен, макар и позабравен днес, тъй като неговите белези отдавна са заличени. Става дума за това как се стига до решението на българския парламент от 13 декември 1941 г., когато нашата страна обвявява война на Съединените щати и Великобритания. Прави го в знак на солидарност с тогавашните ни съюзници от Тристранния пакт. Всичко тръгва от внезапното японско нападение над американската военноморска база в Пърл Харбър на 7 декември, на 8 декември САЩ обявяват война на Япония, а на 11 декември Третият райх и Италия като създатели на Тристранния пакт също влизат във война със САЩ. И тук идва редът на малките сатилити – два дена по-късно България, Румъния и Унгария на свой ред обявяват война на САЩ, а ние и на Великобритания. Без да имаме каквито и да било национални мотиви – правим го като жест на солидарност. Тогава изглеждащ добре калкулиран, защото през декември 1941 г., този акт изглежда само символичен – САЩ са далеч, а Великобритания напълно изолирана. И всички вярват, че няма да ни се наложи да воюваме, тъй като съюзниците ни ще се справят и сами, а нашата роля ще си остане само в дипломатическата подкрепа. Но в края на 1943 и началото на 1944 г. над големи български градове и най-вече над София започват да падат съвсем несимволични англо-американски бомби, които костват живота на 4208 българи, 4744 са сериозно ранени, а само в София са разрушени 12 657 сгради. Вторият случай, който искам да припомня, е от първите години след 9 септември 1944 г. и отново е свързан с отношенията ни със САЩ. След като правителството на ОФ подписва Парижкия мирен договор на 10 февруари 1947 г., дипломатическите отношения със САЩ са възстановени през октомври с.г. Но възстановяването им съвпада с началото на Студената война. В резултат САЩ се противопоставят на българската молба от 23 септември 1948 г. за приемане в ООН и остро критикуват България (но неслучайно и Унгария и Румъния) за неспасването на политическите права на гражданите и военните ограничения. Страните от съветската сфера на влияние също се подготвят за противопоставянето, като през септември 1947 г. в Шкларска поремба създават Коминформбюро и обявяват, че „антиимпериалистическият и демократичен” източен лагер трябва да поведе борба с „империалистическия и антидемократичен” западен, чиято водеща сила са САЩ. И България отново е сред най-активните бойци на новия фронт. В режисирания процес срещу Трайчо Костов обвинения в шпионаж са отправени и срещу трима американски дипломати, между които е и най-високопоставеният – пълномощният министър Доналд Рийд Хийт. След поредица от взаимни обвинения на 19 януари 1950 г. със специална нота българското правителство обявява Доналд Хийт за „персона нон грата” и поисква неговото отзоваване. И този краен акт не е само българско решение, а е съгласуван със „съветските другари”. Следва американски ултимативна нота от 20 януари, на която българското правителство не отговаря. Резултатът е: на 20 февруари 1950 г., американската легация в София уведомява Министерството на външните работи, че правителството на САЩ е дало „нареждане на извънредния и пълномощен министър на САЩ в София Доналд Рийд Хийт и мисията да напуснат България”, като искат същото да направи и българската мисия във Вашингтон”.   Така започва почти десетилетното прекъсване на българо-американските отношения, от което не следва нищо добро за нашата държава. И след възстановяване на отношенията през 1959 г. България ще си остане пример за назидание на всички, които са твърде близки със Съветския съюз – следват търговските ограничения „Джексън–Ваник”, обвиненията в подкрепа на международния тероризъм (както наричат националноосвободителните движения), „българската следа” в покушението срещу папа Йоан Павел II и т.н. През 1967 г., когато Студената война е навлязла в зрялата си фаза (след построяването на Берлинската стена и Карибската криза), се стига до нападението на Египет, Сирия и Йордания срещу Израел на 5 юни. Военните действия обаче завършват с неочаквано бързото поражение на арабските сили на 10 юни, благодарение на което тази война ще остане в историята като Шестдневна. Резултатът – в знак на солидарност с арабските държави България заедно с другите страни от Източния блок късат дипломатическите си отношения с Израел. Но не и Румъния, която през следващите десетилетия ще играе ролята на посредник, а България се оказва откъсната от българската общност в Израел. И когато днес се питаме защо толкова малко е познато по света спасяването на българските евреи през Втората световна война, един от отговорите е и този, че от 1967 до 1990 г. нямаме дипломатически отношения. Мога да припомня и 2003 г., когато нашата страна се солидаризара с войната на САЩ срещу Ирак без резолюция на Съвета за сигурност на ООН. Тогава бяхме помамени и от щедро лансираните възможности след победата над Ирак българският бизнес да участва във възстановяването на страната, а и да си получим милиардните дългове. Но резултатът беше отказ от дълговете, двама обезглавени шофьори, поредица от убити при терористични актове наши военни и никакви бизнес проекти в разтърсваната и до днес от ислямски тероризъм държава. Тази разходка в историята би трябвало да ни послужи като предупреждение. Че символичните решения в знак на солидарност с други държави се вземат лесно, но трудно може да се прецени каква ще бъде цената им впоследствие. Затова трябва да се вземат внимателно и то главно от гледната точка на националния интерес.", "date": "2018.04.02", "title": "Проф. Искра Баева: През 1941 г. България обяви война на САЩ от солидарност, но после заваляха бомби!"}
{"url": "http://epicenter.bg/article/Boyan-Chukov--Obstanovkata-na-Balkanite-ryazko-se-vloshava/150863/11/0", "text": "Гръцкият сайт „Елинотуркика“ алармира за влошаване на обстановката в Косово и Южна Сърбия. Сръбски самолети постоянно летят последните два дни над главите на албанците в град Прешево. Съгласно информация от сръбски медии, преди два дни се е състоял разговор между Владимир Путин и сръбския президент, на който от руска страна е било заявено: „В случай на опит за окупация на северната част на Косово от албански сили или нови погроми над сърбите, Русия незабавно ще окаже значителна военна подкрепа“.   Думите на Владимир Путин вероятно имат предвид изпращане на руска въздушно-десантна бригада, което е напълно осъществимо на основание на Резолюция 1244 на Съвета за сигурност на ООН. Изглежда, че времето на сръбските компромиси в Косово е на път да приключи. Процесът на помирение между сърби и албанци под ръководството на ЕС не доведе до никакви резултати. Конфликтът отново се разрази, когато бе извършена очевидна провокация от албанския спецназ в Косовска Митровица срещу Марко Джурич, директор на канцеларията за Косово и Метохия в сръбското правителство. Сръбският чиновник с ранг на министър бе пристигнал в Косовска Митровица, за да вземе участие в кръгла маса, посветена на косовската проблематика. Албанците проведоха зрелищна, но много рискована показателна операция. В залата след началото на конференцията нахлуха тежко въоръжени войници, които употребиха светошумови (шокови) гранати, сълзотворен газ и бойни хватки от арсенала на спецназ. Пострадаха 32 човека. По изключително брутален начин бе арестуван Марко Джурич и силово отведен в Прищина.   След кратка съдебна процедура той бе изгонен от Косово с формулировка „за нелегално пресичане на границата“.   Около границите на района продължава да тлее конфликт. Белград продължава да счита границите на Косово за административни. Прищина ги има за държавни, с всички произтичащите от това последици. С посредничеството на Брюксел пресичането на границите се регулира от Съглашение за нормализация на отношенията между Белград и Прищина, сключено през април 2013 г. Към него бе присъединен още един ключов документ – Съглашение за Общността на сръбските общини (ОСО). От него следва, че ОСО трябва да има собствена символика, пълномощия в местното самоуправление, съответно други атрибути на автономия. Общността на сръбските общини, съгласно Съглашението, ще получи граници, в които ще влязат десет косовски общини, населени предимно от сърби. В Косово в момента живеят около 100 000 сърби, основно в северната част. Въпреки отстъпките на сърбите Съглашението за ОСО не бе ратифицирано от парламента в Прищина. Нещо повече, „показателно“ бе убит един от лидерите на косовските сърби, Оливер Иванович. Следователите от Прищина по случая с гръмкото политическо убийство се задоволиха само с формулировката „не са намерени улики“.  Показателно е, че косовският спецназ, който арестува Марко Джурич, е пристигнал в Косовска Митровица, съпроводен от две коли на мисията EULEX  на ЕС. Този „жест“ ясно показва, кой кого поддържа в конфликта. По този начин Брюксел загуби окончателно своята роля на неутрален посредник между Белград и Косово.   От друга страна, Москва също взе ясна позиция: „Руската федерация с всички средства напълно поддържа сърбите в Косово, за да ги защити от възможни нападения. В случай, че албанските сили започнат нови погроми над сърбите в провинцията или започнат операции имащи за цел окупация на северната част на Косово, Москва незабавно ще изпрати значителна военна помощ“. Съгласно „Елинотуркики“, това е ключовото послание на Владимир Путин в последния телефонен разговор с неговия сръбски колега Александър Вучич. Руският президент е нарекъл Сърбия „най-важния партньор и съюзник в Европа“. Пак съгласно същия източник, „неотдавна Путин е дал поръчение на своите генерали и военни експерти да разработят план за военна операция, която да помогне на Сърбия“. Съществува подробен план за прехвърляне на елитни руски части на сръбска територия. Руският спецназ има готовност за 24 часа да бъде в Косово. На въпроса на сръбските медии, как руските самолети ще стигнат до Сърбия, тъй като страните от НАТО могат да попречат... отговорът на източник от Кремъл, съгласно „Елинотуркики“, е бил: „Ние нямаме нужда от разрешение на НАТО. Или вие действително мислите, че България, Румъния или Унгария ще посмеят да свалят руски самолети? Не забравяйте, че Русия е една от най-мощните военни сили в света“.   Съгласно сръбски източници около 160 000 албанци могат да бъдат мобилизирани в Косово, Македония, Северна Гърция и Черна гора в случай на избухване на въоръжен конфликт. В самото Косово има официално само 4000 въоръжени бойци и 2500 запасни. Ще има ли нов въоръжен конфликт между косовари и сърби? Този въпрос е изключително актуален, след като албанският спецназ (ROSU) преди броени дни тероризира косовските сърби. След инцидента в Северна Митровица, посолство на САЩ в Прищина предупреди американските граждани в Косово да следят за терористични актове. В Западните Балкани се наблюдава съвпадение на американските и албански интереси. Повече от очевидно е, че албанците са „троянския кон“ на САЩ в нашия регион. Вашингтон умело разиграва стремежа на Тирана да обедини всички „албански земи“. От своя страна, сърбите придвижват свои танкове към границата с Косово. На 20 април тежката сръбска военна техника ще бъде на позиция. На същия ден десетте сръбски общини в Косово и Метохия се сливат в държавна структура. Ако Прищина се опита да им попречи, то е много вероятно да се стигне до въоръжени сблъсъци. По данни на гръцкия сайт, постъпващата информация показва, че албанците водят активни приготовления.   Сърбите не потвърждават наличие на танкове в Южна Сърбия, но в интернет има качени видеоматериали, които показват придвижване на сръбска тежка бронирана техника около границата с Косово.", "date": "2018.04.02", "title": "Боян Чуков: Обстановката на Балканите рязко се влошава"}
{"url": "http://epicenter.bg/article/Yeni-Safak-za--Turskata-os--Da-badem-kato-Seldzhukite--Osmantsite-i-Republikata/150865/11/0", "text": "  Турското политическо съзнание и икономическите й интереси излизат извън рамките на собствения й регион, преоткриването на историческо-политическия й генетически код, отхвърлянето на „мултинационалните вътрешни операции“ една по една, интервенциите й срещу „обсадните“ планове, които започнаха с Африн и които ще продължат, посягането й към способността да осуети тези нови планове за „фронт“ в региона, образуван, за да „спре Турция“, историческия й скок, който през следващите години ще покаже на света как една страна започна да се издига и ще бъде модел за много други държави. Това е голямото събуждане! Един век по-рано, историята за едно разпадане беше описвана като „Болния човек“ и „Източния проблем“. След като Западния свят, предвождан от британците, унищожи политическата власт на Османската империя, раздели обширния регион на малки части, сега ставаме свидетели на повторното пробуждане на падналата империя в началото на 21 век. Регионът, който изградиха, издържа точно един век. Защото във всяка една страна в зоната, простираща се от Мароко до Индонезия, те създадоха различна политическа идеология, поставяха и махаха режими, изграждаха общества, заличаваха историческата памет, даваха власт на тези режими и в замяна откраднаха не само техния петрол и енергията им, но и целия 20 век от мюсюлманските общности. Сега се опитват да направят същото. Те мислят, че могат да го направят и през следващите сто години. Мюсюлманите бяха използвани в тяхната „война срещу Исляма“ От три десетилетия те използват Исляма и мюсюлманите в своята война срещу Исляма и мюсюлманите. Те успяха да накарат мюсюлманите в региона да се бият едни с други, те накараха мюсюлманите да се бият срещу Исляма и ги накараха да се сражават срещу собствената си цивилизация. Терористичните организации, които основаха, използваха ислямската идентичност и разрушиха мюсюлманския регион, страните и градовете ни. Тези организации бяха последвани от инвазия на Западните армии, които дойдоха и се установиха в сърцето на нашия регион. Сега, в рамките на плана за „спиране на Турция“, те се готвят да спуснат на бойното поле невъоръжените консервативни структури. Турция изгражда регионална съпротива Всяка страна, всяко общество е принудено да мълчи и да не задава въпроси за легитимността на присъствието на САЩ в Ирак, Афганистан и Сирия. Нашият проблем днес е – защо САЩ строят бази в Манбидж, в северните сирийски градове. Кой ги вика и защо никой не казва нищо срещу тази инвазия, която поставя целия регион под заплаха от терористичните организации. Турция зададе този въпрос и нещо повече, тя започна да елиминира, една по една, терористичните организации, съюзници на САЩ в региона. Това е борбата на века, това е „отношението“, което в бъдеще ще оформи този регион. Това е издигащата се „позиция“, която беше в основата на историческия скок, като нейният ефект съвсем скоро ще се разпространи из целия регион. Турция ще има същата позиция не само срещу агресивните въоръжени групи, които я обграждат, но и срещу всички мултинационални структури, които са спуснати вътре в страната, независимо от политическата им разцветка. Един век по-късно, Европа е „Болният човек“: Тези държави ще бъдат унищожени Днешният „Болен човек“ е Запада, това е най-вече Европа. Това е вярно не само за нас, като наследници на Османската империя, но и за останалата част от света също. Днешните глобални проблеми са предизвикани от стагнацията на Запада; всички заплахи за света произтичат от Запада. Разпадащ се, регресиращ, стагниращ и в тази връзка – все по агресивен. Западната заплаха заплашва нашия регион и целия свят; това е заплаха срещу човечеството. Независимо от новите регионални съпротивителни линии, установени срещу Турция, независимо от проектите на САЩ, Великобритания и Израел, активирани чрез Обединените арабски емирства, Саудитска Арабия и Египет, маршът на Турция няма да спре. Тези фронтове ще паднат, един след друг. Защото тези страни, тези режими, продължават да не разбират, че са последното звено в 30-годишната инвазия на Запада, че войната всъщност се води на тяхна територия, че техните страни са тези, които ще бъдат разрушени и унищожени. Защото тези страни са загубили напълно своята независимост. Паметта от хилядолетията се завърна: Британците го знаят, знаем го и ние Едни не са наясно, а други са тайни партньори в тази окупация, но ние знаем и разбираме. Защото, преди сто години, ние бяхме последната армия, последната страна, която се сражаваше в Газа, в Йемен и навсякъде в Ирак и Сирия. Защото винаги, след като се установихме в този регион, точно преди хиляда години, ние сме били вътре в борбата между Великите сили, ние сме били заети да творим историята в региона. Ние водихме световни войни за тази велика кауза. Чрез тази велика борба ние оформихме нашата идентичност, политическият си генетичен код и паметта си. Ние не сме забравили кой беше срещу нас преди един век и защо беше против нас. Саудитска Арабия не знае това, нито ОАЕ, но Великобритания знае, както и ние каква беше причината. Ние знаем много добре какво означават стъпките, които правим днес и какво означават стъпките, които се правят срещу нас. Ние знаем всичко, което стои зад усилията да бъде спряна Турция чрез Работническата партия на Кюрдистан (ПКК) и Терористичната организация на Фетулах Гюлен (ФЕТО). Като Селджуките, като Османците, като Републиката Ние знаем за големия проект, целящ да отклони встрани от историята лидерите, кадрите, адвокатите и народа ни. Всички, които подкрепят великият исторически поход на Турция. Да, започнахме с Африн. Трябва да продължим. Трябва да се фокусираме върху великите планове, без да се интересуваме от тези, които се опитват да ни спрат и да съобразяваме действията си спрямо това. Трябва да изградим този регион, преди те да успеят да го направят. Ние трябва да разберем как да вървим по своя път, преди те да ни разпределят нови роли. Трябва да мислим като Селджуките, като Османците, като Републиката. Ние преоткрихме силата си съвсем наскоро, само почакайте Трябва да се възползваме от стагнацията на Запада и издигането на Изтока, за да образуваме нова „Турска ос“. Трябва да дадем най-категоричния отговор на тези, които обявяват, че изборите през 2019-а година са моментът, в който „Турция трябва да бъде спряна“. Трябва да се вслушаме в „повика на Турция“, в призивите, казващи „спасете ни“, идващи от регионите в Северна Сирия. Е, имаме ли достатъчно сила да го направим? Ние съвсем скоро открихме тази сила. Само почакайте и вижте как тази сила ще разтърси региона.", "date": "2018.04.02", "title": "Yeni Safak за „Турската ос“: Да бъдем като Селджуките, Османците и Републиката"}
{"url": "http://epicenter.bg/article/Krasimir-Uzunov--V-kraya-na-predsedatelstvo-Zapadnite-Balkani-nyama-da-sa-po-blizo--do-priem-v-ES/150869/11/0", "text": "  Не, аз не мисля, че тази ситуация остава само в риториката през последните месеци. Ситуацията постоянно се усложнява, като за съжаление върху отношенията между отделните балкански страни слага отпечатък и отношенията в глобалния свят. Т.е. отношенията между великите сили се отразяват категорично върху взаимоотношенията между отделните държави.   Ако гледаме дори само днешния поток на информация, който идва от Западните Балкани, след като владиката Антиохий заявява, че най-решаващото нещо за избора на президент на Черна гора ще бъде само това дали той ще бъде склонен да признае независимостта на Косово, изявлението на Ивица Дачич – външния министър на Сърбия, тази сутрин, че няма споразумение /…/, а независимостта на Косово, което /…/ ще доведе до това, че Косово няма /…/   Ние трябва да разсъждаваме и от умението на съседните държави да правят това, на което ние му викаме обикновено PR. Когато Вучич твърди, че върху него системно се оказва натиск, за да признае независимостта на Косово, за да получи зелена карта за Европейския съюз, за продължаване на договорите, това от една страна, като се виждат последните действия, които са на Запада спрямо Русия, не е изключено. Но от друга страна, Сърбия дава допълнителни индикации за повишаване на нейната стойност, тъй като тя остава последната държава, която е безкрайно обвързана с Москва на Путин и която трябва да получава естествено и компенсации за тази връзка. Защото още преди два месеца, при посещението на Вучич в Главната квартира на НАТО, когато той каза „Не, не искаме да станем член на НАТО. Искаме и ще работим върху повишаване на отбранителната способност на Сърбия, изграждайки собствена армия“, това означава, че това е отворена врата за доставка на руско въоръжение.   Днес, ако отворим „Курир“ – връщаме се назад с 20 години примерно – те казват: „Сърбия беше бомбардирана скоропостижно през 1999 г. от авиацията на съюзниците, защото беше пред сключване на сделка и е платен аванс за доставка на С-300“. Т.е. ако Белград разполагаше с С-300, сигурно сградата на Генералния щаб в Белград нямаше да бъде в развалини и да се пази като музей, като Скопската гара. Т.е. ако ме питате за прогноза на отношенията, отношенията ще продължат да вървят по една тънка линия, която всеки ще демонстрира сила. Т.е. задържането на Марко Джурич миналата седмица, в понеделник – това е директорът на Канцеларията за връзки с Косово и Метохия, както се води в правителството - /…/ казва: „Това е срамът за Европейския съюз и за Европа като цяло“. А от друга страна, като почнем от шегите за 1 април – „Сръбски танкове могат да навестят Прищина“, това обикновено се казва „дрънкане на оръжие“. Тук става въпрос и за /…/, и за руския хуманитарен център в Ниш. Но както се развиват отношенията, примерно при една дестабилизация на Косово, което днес говори вътре, за предсрочни избори, които са неизбежни, които трудно ще променят статуквото на бившите партизански командири и демократите, доминирани от /…/, това ще доведе само до едно нещо – Косово няма да може да разреши проблемите с останалите държави, а две от съседите на Косово – едната е Черна гора, другата е Сърбия, които чакат картбланш, за да развиват преговорите си с Европа. Т.е. те няма да могат да разрешат двустранните спорове, което автоматично ще отдалечи и останалите държави от Европейския съюз.   - Диригентите не са едни, за съжаление, диригенти.     - И тук всеки се явява със своя партитура, ако ще говорим за диригенти. /…/   - Да. Не само, не, не, не. Те работят многопластово. От време на време наистина искам да сваля шапка на сърбите, защото от една страна – дали стари, дали нови – получават въоръжение от руснаците, някой друг МиГ-29 с плащане на ремонта. По същото време им подаряват моторни лодки за десантните части Китай. В казармите – там обичат да си наименуват на всякакви генерали, които голяма част са воювали с НАТО по време на войните. Вътре пристига американският посланик и прави дарение за армията. Т.е. това положение от времето на Тито като лидер на необвързаните – обикновено то не се е променило.   Сърбия е ухажвана държава в момента, но Косово пък вече се намира в една друга взаимовръзка, която е с Албания и тук няма как да не стигнем до процесите в Западна Македония. Т.е. ако трябва да обобщим с едно изречение – Западните Балкани ще продължат да се движат някъде около точката на кипене, но кога може да изкипи това, никой не може да каже, но не съм оптимист.   - В София.     То и Италия не е сигурна – има публикации за подобно нещо. Тези, които са изброени, те са заради Косово.       - Т.е. сръбската, удобната позиция на Сърбия, тя е: „ето тези няма да дойдат на срещата, защото Косово“. Не може да искаме от Рахой да дойде тук, в България, при положение, че има проблем с Каталуния, и да легитимира участието на Косово в тая среща, няма как да се случи. От друга страна, аз не разбирам италианците, тук ми беше изненадваща позицията, защото те традиционно доминират в районите, където се говори албански, който бил синоним на италианския, защото те винаги са били заедно по някакъв начин. Но има някакви съмнения кой ще участва, така че тази среща, въпреки че беше обявена много въодушевено от наша страна, не знам дали ще постигне тези резултати.   На фона на уморената от разширяване Европа, на фона на това, че Курц иска да се прекратят преговорите с Турция, има една позиция, която е несмекчаема, меко казано, на централноевропейските държави към тях. Към тях все по-близо клони Полша, която очевидно се въоръжава, защото е на границата с Русия. Т.е. в края на Българското председателство Западните Балкани няма да са по-близко, според мен, до прием в Европа. Ще има някои декларации, които очевидно не са достатъчни да се подслади блатото, и много такива, които са поели ангажименти да се разрешат проблемите, както е спорът между Гърция - Македония за името, могат да останат на половина /…/, което ще говори за промени. Т.е. когато се започнаха преговорите за името, СИРИЗА беше на водеща позиция между гръцките партии. В момента, освен че 71,5% от гърците не желаят съставно име, вече „Нова демокрация“ е 9% напред.     Но както виждаме, че има проблеми около Зелмайер в самата Комисия, т.е. нашето председателство може да бъде запомнено доста /…/  ", "date": "2018.04.02", "title": "Красимир Узунов: В края на председателството ни Западните Балкани няма да са по-близo до ЕС"}
{"url": "http://epicenter.bg/article/33-000-balgari-s-dohodi-ot-nad-5000-leva-na-mesets/150861/4/0", "text": "Малко над 33 000 българи получават доходи над 5000 лева на месец. Това става ясно от писмен отговор на финансовия министър Владислав Горанов. На въпрос на депутата от БСП Лало Кирилов той отчита, че доходи в размер над 5000 лв. средно на месец са получили 33 339 души през 2016 г. Това са хората, които са обявили годишни доходи в размер над 60 хил. лв.  Сред тях има мениджъри на големи компании, адвокати, високоплатени певци, еднолични търговци, както и хора, които се занимават със земеделие, пише \"Труд\".  Някои от тях печелят по над 1 млн. лв. на година, а други взимат заплати от по 5-6 хил. лв. Но средният им годишен доход е 161 хил. лв., става ясно от изчисленията по отговорите на Горанов. Общата сума на декларирания данък върху доходите за 2016 г. от всички работещи българи е 2,817 млрд. лв. 19% от тях са платени от хората с най-високи доходи.  Годишни доходи между 31 200 лв. и 60 000 лв. са обявили 70 267 души. Това означава, че те получават много високи месечни доходи между 2600 лв. и 5000 лв. Добри доходи в размер между 2000 лв. и 2600 лв. на месец имат други 59 197 българи. Облагаеми месечни доходи между 1000 лв. и 2000 лв. са декларирали 375,7 хил. души.  Но най-многобройни са хората, които за цялата 2016 г. пред НАП са обявили доходи в размер между 3000 лв. и 7200 лв. Те са 1,131 млн. души и средните им месечни облагаеми доходи са между 250 лв. и 600 лв. В тези суми не се включват пенсиите, обезщетенията за майчинство и безработица, както и други социални помощи, тъй като те не се обявяват в НАП и върху тях не се плащат данъци.   Но за размера на възнагражденията, които се изплащат в България, е много показателно, че от общо малко над 3 млн. души, които работят и имат облагаеми доходи, малко над 36,7% изкарват на месец между 250 лв. и 600 лв. 840 хил. души дори са обявили по-малки доходи.  Много от тези хора явно са сезонни или почасови работници, той като средно на месец взимат по-малко от минималната заплата. Други пък са загубили работата си и няколко месеца от годината също не са получавали заплата.  Броят на хората с най-ниски доходи обаче бързо намалява. През 2012 г. българите, които получават под 250 лв. на месец, са били над 1,12 млн. като за четири години са намалели с над 25%. Същевременно хората с високи доходи бързо се увеличават. В рамките на четири години хората, които могат да се похвалят, че изкарват над 2000 лв. на месец, нарастват с 54% и достигат 162,8 хил.  С такива високи доходи обаче могат да се похвалят само 5,3% от работещите българи. Прави впечатление обаче, че най-бързо се увеличава броят на най-заможните. Хората с доходи между 1000 лв. и 2000 лв. за четири години са нараснали с 50%, докато тези с над 5000 лв. се увеличават с 61%.", "date": "2018.04.02", "title": "33 000 българи са с доходи от над 5000 лева на месец, обяви министър Горанов"}
{"url": "http://epicenter.bg/article/Turtsiya-e-investirala-80-8-mln--evro-v-Balgariya-prez-2017-g-/150864/4/0", "text": "През 2017 г. турските инвестиции в България са 80.8 млн. евро, каза министърът на икономиката Емил Караниколов на Българо-турски бизнес форум в Истанбул. В него участваха над 150 български и турски фирми, съобщи пресцентърът на министерството на икономиката.  По думите Караниколов форумът демонстрира воля и желание за още по-динамичен диалог и по-интензивно и мащабно развитие на отношенията между България и Турция. Той изтъкна, че Турция е един от водещите търговски партньори на България, като заема четвърто място в българския износ и пето място във вноса. Той допълни, че географската близост и потенциалът на пазарите предопределят висока активност между българските и турските фирми.  \"Двустранната търговия е балансирана, като за 2017 г. е почти 4 млрд. евро. Българският износ за Турция надвишава 2 млрд. евро, заема 7.8% от общия износ и бележи ръст от 10%. Вносът от Турция е 1,9 млрд. евро, като заема 6.3% от общия внос и бележи ръст от 17.3%\", подчерта Караниколов.   Икономическият министър заяви, че за периода 1996 - 2017 г. турските инвестиции в България са в размер на над 1 млрд. евро, а за 2017 г. те са в размер на 80.8 млн. евро. \"Тези цифри категорично потвърждават важното значение на Турция като външнотърговски партньор на страната ни.\", подчерта Караниколов. Той допълни, че допълнителен импулс за развитие на двустранните икономически отношения може да даде и провеждането на сесия на Междуправителствената българо-турска комисия за икономическо сътрудничество. \"Използвам настоящия форум, за да ви информирам, че с решение на МС на Република България съм определен в качеството ми на министър на икономиката за съпредседател от българска страна на комисията\", посочи Караниколов. От турска страна беше отправено предложение в началото на следващата година в Бурса да се състои следващият бизнес форум. По време на посещението министър Караниколов проведе среща с министъра на икономиката на Турция Нихат Зейбекджи. Двамата обсъдиха търговско-икономическите отношения, както и възможностите за тяхното активизиране. По време на срещата беше поставен акцент на възможностите за инвестиции в инфраструктурни проекти и сътрудничеството в областта на земеделието. /ПЦ-МИ/", "date": "2018.04.02", "title": "Турция е инвестирала 80.8 млн. евро в България през 2017 г."}
{"url": "http://epicenter.bg/article/Biznesat--Amerikanskite-tsentrali-grabyat-Balgariya--i-v-narkobiznesa-nyama-takava-pechalba/150868/4/0", "text": "“Обърнахме се с жалба към омбудсмана Мая Манолова заради непазарно изземване на доходи от американските централи“. Това каза на пресконференция председателят на Асоциацията на индустриалния капитал Васил Велев.   Той припомни, че договорите с централите са сключени по времето на правителството на Иван Костов и са подсилени от Тройната коалиция. В момента централите изземват 486 400 000 лв. за едногодишен регулаторен период - това са платени над пазарните цени, надплатено, заяви Велев. НЕК изкупува произведения от централите ток от скъпо по-скъпо, а дори когато не изкупува, плаща за разполагаемост - за това, че ги има централите. Оказва се, че по силата на договора е най-изгодно централите да работят на пълна пара, посочи Васил Велев.   По думите му американските централи изземват неправомерно по 161 лв. от всяко българско семейство годишно. Точната дума за това е грабеж. Крайно време е договорите да се предоговорят, подчерта Велев. \"За американските централи няма европейска политика, това е неправомерна държавна помощ и е крайно време с това да се приключва. Крайно време е да се предоговорят тези договори. Наш дълг е като граждани, ползвайки се от възможността да сезираме омбудсмана\", допълни той.   Омбудсманът Мая Манолова заяви, че подкрепя предложението да има законодателни промени в тази насока. Притеснителна е липсата на информация и прозрачност какво точно е предприела всяка българска институция по темата. Ще поискам пълна информация от Министерството на енергетиката, Министерството на финансите и КЕВР за това какви действия са предприети от тези институции, на каква фаза са процедурите, разполагат ли с информация какви са възможните сценарии и каква е цената, която ще бъде платена от българските домакинства, заяви Манолова. Работодателите заявиха, че американските централи работят с огромна печалба, заради което цената на тока в германския град Хамбург, например, е по-ниска, отколкото в България. Дори в наркобизнеса няма такава печалба, подчертаха работодателите.", "date": "2018.04.02", "title": "Бизнесът: Американските централи грабят България, и в наркобизнеса няма такава печалба"}
{"url": "http://epicenter.bg/article/Shefat-na--Energo-Pro--Sdelkata-za-ChEZ-e-neprozrachna--v-Balgariya-tormozyat-investitorite-s-proverki/150887/4/0", "text": "Изпълнителният директор на чешкото \"Енерго Про\" .   \"Честно казано, ние сме в енергийния бизнес повече от двадесет години, най-вече на източните пазари. Никога не сме срещнали нещо подобно преди. Стандартният търг за такава продажба на активи изглежда по съвсем различен начин и има ясни правила, което не може да се каже за продажбата на активите на ЧЕЗ в България\", каза Вана пред изданието euro.cz   Той коментира и \"лошия\" опит, който енергийните компании добили в България. \"Част от местните политици призовават за национализация, министри и длъжностни лица тормозят чуждестранни инвеститори с постоянни проверки и глоби за спорни пропуски на компаниите\", посочва изпълнителният директор на \"Енерго Про\".    Павел Вана разказва и за желанието на неговата компания да придобие активите на ЧЕЗ в България, за чиито купувач бе избрана Гинка Върбакова и нейната \"Инерком\".    \"Ние многократно декларирахме нашия интерес, защото сме активни в България. Притежаваме една трета от разпределителната мрежа. Знаем как да се държим на пазара и предлагаме възможни синергии. Управлението и на друга мрежа би било от полза за нас. ЧЕЗ в крайна сметка избра друг кандидат, ние уважаваме този избор. Въпреки че трябва да кажа категорично, че имаме големи съмнения относно прозрачността на целия процес по продажбата\", обяснява Вана.   В допълнение той казва, че бизнес средата в страната ни е \"нормална\". И отбелязва, че на българския пазар \"Енерго Про\" се опитва да оптимизира разходите и да генерира повече електроенергия. \"Подобни са и дистрибуционните компании, които притежаваме в Грузия и България. Водата е естествен източник на енергия и следователно водната енергия има висока политическа подкрепа\", казва Павел Вана.   Неотдавна и собственикът на \"Енерго Про\" - Яромир Тесарж, оспори прозрачността на процедурата за продажба на българските активи на ЧЕЗ в България. Неговата компания първоначално бе спрягана за почти сигурен купувач на бизнеса на конкурента си в България, но след това стана ясно, че CEZ е избрала малко известното българско дружество \"Инерком България\" на Гинка Върбакова от Пазарджик.", "date": "2018.04.02", "title": "Шефът на „Енерго-Про“: Сделката за ЧЕЗ е непрозрачна, в България тормозят инвеститорите с проверки"}
{"url": "http://epicenter.bg/article/BDZh-shte-ima-40-motrisni-vlaka-za-420-mln--leva-sled-3-godini/150892/4/0", "text": "До края на годината ще погасим дълговете по втори облигационен заем на БДЖ. До юни месец планираме да стартираме процедура по обновяване на подвижен състав. При първия етап ще са нужни 40 мотрисни влака за около 420 млн. лева, които ще видим след около 3 години и половина. Това заяви в студиото на „Още от деня“ по БНТ зам.-министърът на транспорта в кабинета \"Борисов 3\" Велик Занчев.   По думите му нашата железница ще бъде доближена до средноевропейска. „Намаляваме времетраене на пътуването, повишаваме комфорта“, коментира Занчев. Според него след проведените тежки реформи в дружеството се вижда как задлъжнялостта започва да намалява. Сред тях са както оптимизиране на разходите, така и на персонала на дружеството. От 15 000 души в момента служителите са 9 000. До 2023 г. ще имаме напълно завършено трасе сръбска граница-турска граница, а влаковете ще се движат със 130 км в час, поясни транспортния зам.-министър. Той коментира и случая със запалването на двата вагона в състава на влака София-Бургас. „Този инцидент е много неприятен, за щастие няма пострадали. Много навременна и адекватна реакция на нашите служители от БДЖ Пътнически превози“, посочи Занчев. По думите му в момента тече разследване, работи се по няколко версии, но рано е да се правят заключения. „Имаме вътрешно звено, което за нас разследва този случай, за да можем да спуснем съответните указания“, посочи Велик Занчев.", "date": "2018.04.02", "title": "БДЖ ще има 40 мотрисни влака за 420 млн. лева след 3 години"}
{"url": "http://epicenter.bg/article/Pozhar-v-plovdivskiya-zatvor/150849/3/0", "text": "Пожар е възникнал в пловдивския затвор. Гори една килия в пловдивския затвор. Това съобщи за Радио „Фокус”- Пловдив инспектор Цвятко Дешев, говорител на Пожарната.   На място е изпратен един противопожарен автомобил. Сигналът е изпратен около 11.15 часа. В службата няма информация да са били евакуирани затворници.   Предполага се, че пожарът е възникнал от запалена цигара.", "date": "2018.04.02", "title": "Пожар в пловдивския затвор"}
{"url": "http://epicenter.bg/article/Sofiyanets-ubi-zhena-si-na-vilata-v-selo-Kosovo/150858/3/0", "text": "63-годишен мъж от София е задържан като заподозрян за убийството на съпругата си, съобщиха от Областна дирекция на МВР – Кюстендил.   Тялото на 61-годишна жена е открито с множество наранявания в двор на вила в село Косово, община Трекляно. Трупът на жената е открит на 31 март.   При извършения оглед на място по трупа са установени множество наранявания, нанесени с твърд предмет. Тялото е транспортирано за аутопсия в кюстендилската болница. Като заподозрян е задържан за 72 часа 63-годишният съпруг. Семейството е от столицата. Започнато е досъдебно производство по случая, уведомен е окръжен прокурор.", "date": "2018.04.02", "title": "Софиянец уби жена си в село Косово"}
{"url": "http://epicenter.bg/article/Prokuraturata-obvini-zam-kmet-na-Pleven-v-iskane-i-poluchavane-na-podkupi/150882/3/0", "text": "Специализираната прокуратура внесе в Специализирания наказателен съд обвинителен акт срещу заместник-кмет на община Плевен за искани и получавани подкупи в размер на общо 40 530 лева. Това съобщиха от пресцентъра на Апелативна специализирана прокуратура. Името му не се споменава.   През периода ноември 2011 г.-април 2014 г. в условията на продължавано престъпление и като длъжностно лице, заемащо отговорно служебно положение, заместник-кметът искал и получавал пари, които не му се следват, от управител на фирма. С дружеството общината имала договор за поддръжка и ремонт на общественото осветление на Плевен, подписан през януари 2011 г. Исканите пари били определяни като процент (10% или 15% ) от сумите, посочени във фактурите на фирмата-изпълнител за извършените дейности, които тя представяла в общината.   Заместник-кметът разпореждал пускането на платежни нареждания за превеждане на сумите по фактури на дружеството, само ако получел на ръка искания процент от съответната сума. В общо 16 случая обвиненият заместник-кмет получавал средно по 4 - 6 хиляди лева, за да разпореди всяко плащане към фирмата. На 22 април 2014 г. той е задържан от служители на ДАНС в кабинета си веднага, след като получил от управителя на фирмата поредния плик с 4000 лева подкуп – 40 белязани банкноти с номинал 100 лева.   Предстои Специализираният наказателен съд да насрочи дата за разпоредително заседание по наказателното дело.", "date": "2018.04.02", "title": "Прокуратурата обвини зам.-кмет на Плевен в искане и получаване на подкупи"}
{"url": "http://epicenter.bg/article/Borisov-se-razbra-i-sas-zarnoproizvoditelite--nyama-da-ima-protesti-na-3-april/150841/2/0", "text": "Зърнопроизводителите няма да протестират стана ясно след среща при премиера Бойко Борисов. Новината бе съобщена на брифинг в Министерски съвет, предаде „Фокус“.   На 26 март на извънредно заседание Управителният съвет на Националната асоциация на зърнопроизводителите взе решение на 3 април да бъдат блокирани пътищата в страната в знак на протест срещу проектозакона за горивата. От браншовата организация уточниха, че с проектозакона на земеделците се вменяват неприложими изисквания и се налага тежък финансов и бюрократичен режим на регистриране.    Зърнопроизводителите настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София.    На 31 март след среща с министъра на земеделието Румен Порожанов и председателя на НСЗКБ, Управителният съвет на НАЗ реши да възложи на юристите на земеделския сектор, съвместно с юристите на земеделското министерство, да разработят предложения за изменения на законопроекта за горивата, така че земеделските производители да не бъдат натоварвани с излишни изисквания извън съществуващата регулация по Наредба № Н-18 от 2006 г. за регистриране и отчитане на продажби в търговските обекти чрез фискални устройства.    Днес председателят на Националната асоциация на зърнопроизводитлите Костадин Костадинов благодари на премиера и на министърът на земеделието и храните Румен Порожанов за разрешаването на този проблем. „За момента той е решен“, добави той. По думите му се отменя и предвиденият протест, който щеше да се състои на 3 април.    Министър Румен Порожанов специално благодари на председателя на комисията за борба със сивата икономика Емил Димитров за неговото разбиране.    \"Намерихме промени в Закона за горивата, чрез които   тъй като в последните години този сектор е на светло с ясни правила, ясно платени данъци и акцизи\", заяви днес след срещата при Борисов министърът.  „През последните няколко дни имахме много интензивни разговори за закона. Това, което създаде известно напрежение, беше формулировката, че земеделският производител се третира като търговец и в рамките на това има доста регулации, които той трябваше да изпълни. Тези регулации нарушаваха съществуващия режим, който смятаме, че работи много добре, включително и в контролната си част“, уточни Порожанов.  По думите му са се създавали предпоставки за допълнителна административна и финансова тежест, която в много случаи не е оправдана.   ", "date": "2018.04.02", "title": "Борисов се разбра с  фермерите, няма да има протести на 3 април"}
{"url": "http://epicenter.bg/article/Prokuraturata-razsledva--Bul-Bio---NTsZPB--za-neizgodni-sdelki/150844/2/0", "text": "Софийска градска прокуратура разследва „Бул Био – НЦЗПБ“ ЕООД за сключени неизгодни сделки. Образувано е  досъдебно производство за това, че за времето от 2008 г. до 2014 г. при условието на продължавано престъпление длъжностни лица от „Бул Био – НЦЗПБ“ ЕООД са сключили неизгодни сделки с дружество „Интервакс“, Канада за производство и разпространение на ваксина „БЦЖ“ и от това са произлезли значителни вреди за „Бул Био – НЦЗПБ“ ЕООД, се казва в съобщение на държавното обвинение. Наказателното производство е образувано по отделени материали от досъдебното производство, свързано с разследването по дарените през 2015 г. 5 000 000 дози ваксина „БЦЖ“ от Министерство на здравеопазването на Република България на Министерство на здравеопазването на Република Турция. Предмет на разследване са всички сключени договори и анекси към тях с дружество „Интервакс“, Канада, притежаващо ексклузивни права за разпространението на ваксина „БЦЖ“ в целия свят, както и установяване на причинените вреди за българското дружество.  На 12 март 2018 г. в Специализирания наказателен съд беше внесен обвинителен акт срещу бившия здравен министър Петър Москов, заместник-министъра на здравеопазването Адам Персенски, управителя на „Бул Био – НЦЗПБ“ ЕООД Любомир Димитров, ръководител „Производство“ Росен Алексиев и ръководител отдел „Качествен контрол“ Юлияна Ценкова за извършени престъпления по служба и безстопанственост.  ", "date": "2018.04.02", "title": "Прокуратурата разследва „Бул Био – НЦЗПБ“ за неизгодни сделки"}
{"url": "http://epicenter.bg/article/Georgi-Cholakov--VAS--Deystvashtite-28-administrativni-sadilishta-tryabva-da-badat-zapazeni/150846/2/0", "text": "Действащите в момента 28 административни съдилища в страната трябва да бъдат запазени, за да се гарантира правната защита на гражданите. Това заяви председателят на Върховния административен съд Георги Чолаков в предаването \"Преди всички\" по БНР, предаде агенция “Фокус“.   \"Ще се боря да не бъде премахнат нито един административен съд. Може да има реорганизация на бройките. Да, ако някъде административните съдии са в повече от това, което има като натовареност, може да се проведе процедура по съкращаване или преместване. В Бургас са свръхнатоварени, имат над 20 дела на месец. В Сливен и Ямбол са по-малко натоварени. От 16 април аз ще командировам съдии от Сливен и от Ямбол, които ще правораздават в Бургас\", обясни Чолаков.   Председателят на Върховния административен съд заяви още, че основната му цел на поста остава намаляването на тежестта върху институцията, за което е сезиран и Конституционния съд.   \"Конституционният съд да тълкува разпоредбата на чл. 125 ал. 2 от Конституцията дали конституционният законодател е възложил задължително на Върховния административен съд да разглежда и се произнася по законосъобразност на актове на министри и на Министерски съвет. Едно такова тълкуване би помогнало Върховният административен съд да не гледа като първа инстанция всички актове на министри и на Министерски съвет\", коментира той.   \"Извърших реорганизация във всички отделения, като съответно преместих една материя от едно отделение в друго, за да може там да се освободи възможност да влезе бърза материя. Така всички отчуждавания също са пренасочени в друга материя, като уволненията ги преразпределих между три отделения. Тези, които са във Втора колегия, които се занимават с този вид дела, защото е опасно тези дела да се пръснат между всички съдии и това ще доведе до доста противоречива практика. Затова делата за уволнения си останаха в рамките на Втора колегия\", добави Георги Чолаков.", "date": "2018.04.02", "title": "Георги Чолаков, ВАС: Действащите 28 административни съдилища трябва да бъдат запазени"}
{"url": "http://epicenter.bg/article/Korneliya-Ninova-zamina-za-Cherna-gora-i-Albaniya/150848/2/0", "text": "Лидерът на БСП Корнелия Нинова замина на Балканска обиколка, съобщиха от пресцентъра на „Позитано“ 20. Целта й е да подготви срещата на председателите на социалистически и социалдемократически партии от ЕС с лидерите на левицата от Западните Балкани, която ще се проведе на 16 май в София.   В конференцията, която се провежда под егидата на ПЕС, ще участват и премиери и еврокомисари от леви партии. Акцент на форума е европейската перспектива пред страните от Западните Балкани. Това ще бъде и фокусът в разговорите на Нинова с председателя на Демократическата партия на социалистите на Черна гора Мило Джуканович. Соцлидерът и Джуканович ще подпишат Меморандум за сътрудничество. На 4 април Корнелия Нинова ще участва в албанската столица Тирана на заседание на конференцията: „По какъв начин могат гражданското общество и икономическият сектор да допринесат към процеса на присъединяване?”   В рамките на балканската си обиколка Корнелия Нинова посети и македонската столица Скопие. На 23 март тя и премиерът и лидер на Социалдемократическата партия на Македония Зоран Заев подписаха Споразумение за партньорство.  ", "date": "2018.04.02", "title": "Корнелия Нинова замина за Черна гора и Албания"}
{"url": "http://epicenter.bg/article/Ekaterina-Zaharieva-shte-se-sreshtne-s-chernogorskiya-si-kolega-Sardzhan-Darmanovich-na-3-april/150855/2/0", "text": "Вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович в София на 3 април. Това съобщиха от пресцентъра на Министерството на външните работи.   Двамата първи дипломати ще обсъдят Българското председателство на Съвета на ЕС и европейската перспектива на Черна гора, теми от двустранните отношения и регионалното сътрудничество.   Захариева посети Подгорица в края на август миналата година в рамките на балканската си обиколка преди началото на Българското председателство. Тогава тя се срещна с президента на Черна гора Филип Вуянович, с министър-председателя Душко Маркович и със своя колега Сърджан Дарманович. На 14 декември 2017 г. на визита в София бе председателят на парламента на Черна гора Иван Брайович.   Посещението бе първото на председател на черногорския парламент у нас след възстановяването на държавността на страната.  Проф. доктор Сърджан Дарманович е основател и пръв декан на Факултета за политически науки в Университета на Черна гора. От 2005 г. е член на Венецианската комисия на Съвета на Европа. Бил е президент на Дипломатическа академия на Черна гора и посланик на страната в САЩ. От 28 ноември 2016 г. е министър на външните работи на Черна гора.   По време на визитата си у нас министър Дарманович ще бъде приет от президента Румен Радев и председателя на Народното събрание Цвета Караянчева. На 3 април той ще изнесе публична лекция в Дипломатическия институт към министъра на външните работи на Република България на тема „ ЕС, НАТО и предизвикателствата на съвременния свят“.", "date": "2018.04.02", "title": "Екатерина Захариева ще се срещне с черногорския си колега Сърджан Дaрманович на 3 април"}
{"url": "http://epicenter.bg/article/Tsvetan-Tsvetanov-shte-otkrie-kragla-masa--Komisiya-po-dosietata---nastoyashte-i-badeshte-/150856/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще открие утре кръгла маса на тема „Комисия по досиетата – настояще и бъдеще“. Това съобщиха от пресцентъра на ПП ГЕРБ. Събитието ще се проведе в Зала „Изток“ на Народното събрание (пл. „Народно събрание“ №2). Организатори на кръглата маса са Комисията по вътрешна сигурност и обществен ред и фондация “Конрад Аденауер”.   В 10 часа Цветан Цветанов ще открие форума, а гост-лектори в него ще бъдат ръководителят на Бюрото на фондация “Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов, Екатерина Бончева от Комисията, проф. Евелина Келбечева от Американския университет в България и журналистът Юлияна Методиева.  ", "date": "2018.04.02", "title": "Цветан Цветанов ще открие кръгла маса „Комисия по досиетата – настояще и бъдеще“"}
{"url": "http://epicenter.bg/article/-Galap-interneshanal--Blizo-3-2-miliona-palnoletni-balgari-tvardyat--che-vyarvat-v-Bog/150871/2/0", "text": "Преди най-големия православен празник, Възкресение Христово, близо 4.6 милиона пълнолетни българи (от около 5.5 милиона пълнолетни българи у нас) се определят като източноправославни, а 500 хиляди – като мюсюлмани. Близо 3.2 милиона пълнолетни българи твърдят, че вярват в Бог, а 2.8 милиона се самоопределят като истински религиозни. Данните са от националнопредставителното изследване Политически и икономически индекс на „Галъп интернешънъл“, което вече 26 години всеки месец изследва основни индикатори в българското общество (последната вълна е проведена между 9 и 16 март март сред 772-ма пълнолетни българи), както и от редовното глобално изследване на водещата Световна асоциация „Галъп интернешънъл“. Изследванията са независими от външно финансиране. Оказва се, че принадлежността към дадено вероизповедание е преди всичко обществено-политически етикет и се споделя широко, но истинската религиозност и вярата в божество не са толкова присъщи у нас – България е малко под средните нива на религиозност в света. 2.2 милиона у нас пък имат доверие в Църквата. На фона на 4.6 милиона заявени източноправославни християни, тези 2.2 милиона показват, че вярата не върви задължително и с доверие в институцията. В последните години обаче доверието в Църквата у нас укрепна и е всъщност високо на фона на всички останали институции – макар и с колебания. 83% от пълнолетните българи определят себе си като източноправославни като религиозна принадлежност. Това са близо 4.6 милиона души. Мюсюлманите са 9% или около 500 хиляди души. Атеистите са 3% или над 150 хиляди души. Останалите представляват други изповедания или не могат да отговорят. Като истински религиозни хора обаче у нас се определят само половината от пълнолетните българи – изследване на световната асоциация „Галъп интернешънъл“ в партньорство с УИН още преди година и половина показа, че в България 51% се определят като религиозни хора, 36% - като нерелигиозни, 3% са атеисти, а останалите не могат да отговорят. Тези 51% се равняват на около 2.8 милиона души. По света 62% от хората по света се определят като религиозни, 25% се определят като нерелигиозни, 9% избират опцията атеисти, а останалите не могат да отговорят. 58% твърдят у нас, че вярват в Бог, а това са близо 3.2 милиона души. По света пък те са 71%. Изводът е, че самоидентификацията „източноправославен“ не означава задължително вяра в Бога или реална религиозност. Вярата в Бога пък остава по-скоро лична, отколкото институционализирана – ако се съди по общественото отношение към Църквата. Църквата у нас се ползва с високо доверие на фона на повечето институции, макар че и недоверието не е малко (41% сега заявяват доверие, а 36% - недоверие). Години наред доверието остава на нива над 40%, достигащи и до над 50% и е трайно по-високо от недоверието. Това е добре на фона на останалите институции у нас. Изборът на патриарх Неофит през 2013 г. повиши доверието, но различни скандали в годините след това очевидно влияят и водят до моментни колебания и амортизиране на популярността на Църквата. Винаги когато става дума за доверието в Църквата у нас, разбира се, следва да се отчита, че в страната ни живеят представители и на други вероизповедания, че определящата роля на религията в редица европейски общества постепенно намалява – включително и в нашето общество. Не бива да се пропуска и влиянието на режима преди 1989 г., който минимизира обществените функции на Църквата.", "date": "2018.04.02", "title": "„Галъп“: Близо 3.2 милиона българи вярват в Бог. Изборът на патриарх Неофит повиши доверието в БПЦ"}
{"url": "http://epicenter.bg/article/Gen--Kircho-Kirov--Rusiya-e-gotova-da-zashtiti-s-voenna-sila-srabskoto-naselenie-v-Kosovo/150873/2/0", "text": "Русия демонстрира пълна подкрепа на Сърбия включително и да защити с военна сила сръбското население в Косово. Това е една безпрецедентна демонстрация в новите времена още повече, че във военен план Русия не присъства в Косово след изтеглянето си преди години, когато руска военна част направи забележителен демарш от Босна и Херцеговина и завзе летището в Прищина. Това каза за сутрешния блок „Добро утро, България“ на Радио „Фокус“ ген. Кирчо Киров, началник на Националната разузнавателна служба в периода 2002 - 2012 г. Той уточни, че впоследствие руснаците са се изтеглили, но демонстрациите на сила и от страна на Сърбия, и от страна на Русия не са за подценяване, защото известна е емоционалната слабост на сърбите към Косово. Те считат Косово за люлка на своята цивилизация. „Там са разположени голяма част от сръбските манастири, от сръбските свещени места. И в този смисъл не изключвам нервите на някои сръбски политици, в това число и на президента Вучич, при определена по-сложна ситуация да не издържат и да предприемат по-рисковани действия. Трябва да се надяваме, че разумът ще надделее и от двете страни, още повече, че много държавници, в частност президентът на Турция Реджеп Ердоган призоваха към хладнокръвие, към мирно решаване на проблемите и възстановяване на диалога между Белград и Прищина“, добави ген. Киров.   Той препоръча България да е особено внимателна, защото като председателстващи Европейския съюз и предприетата линията за ускоряването на интеграцията на Западните Балкани в Съюза, ни се налага една особена отговорност. Ген. Киров каза още, че сериозната опасност е в това, че напрежението е близо до нашите граници. И едно такова напрежение неминуемо ще се отразява на региона като цяло. То спира желанията за инвестиции, възможностите за икономическо развитие и в този смисъл се отразява негативно и върху България.  ", "date": "2018.04.02", "title": "Ген. Кирчо Киров: Русия е готова да защити с военна сила сръбското население в Косово"}
{"url": "http://epicenter.bg/article/Boris-Karchev-ot-GERB--Firmite-mi-ne-sa-bili-dlazhnitsi-na-darzhavata--kogato-sam-izlyazal-ot-tyah/150875/2/0", "text": "„Заявявам категорично, че към датите, когато съм излязъл като съдружник от двете дружества „КТВ” и „Би Би Си Кейбъл”, те не са имали никакви задължения към държавата и бюджета“. Това заяви днес народният представител от ГЕРБ-Казанлък Борис Кърчев по повод обвиненията на БСП, че е забъркан в данъчни измани. В подкрепа на думите си той представи официални справки от НАП за липсата на задължения на фирмите, към датата на излизането му от тях като съдружник и управител.   Миналият четвъртък Кърчев бе обвинен от колегата си от БСП Георги Търновалийски, че е продал фирмите си на малоимотно лице и така е решил проблемите си – изявления, породени от публикации на казанлъшка медия, които Кърчев определи като: „изнудване и имащи основна цел да компрометират мен и партията, която представлявам. Вероятно цялата тази кампания срещу мен и ГЕРБ е свързана и с вътрешните борби в БСП – Казанлък, за избор на председател на структурата им. Нека седнат от БСП и да си гледат проблемите – нито аз, нито ГЕРБ имаме вина за техните неуредици и разправии”.   Кърчев припомни, че всички други частни спорове между фирми се решават в съда, и обезпеченията по тези спорове са проблем на страните в спора. Всеки гражданин има право да купува, продава и прехвърля дялове от фирми. Борис Кърчев бе категоричен, че никога не е принуждавал някой на сила или чрез финансово стимулиране да купува от него каквото и да е било. Всичко останало е интерпретации.   „Изнудването е основната цел на всички публикации по мой адрес. Целта е да се опетни името ми, да се настроят гражданите и хората, които са ми гласували доверие и са ме избрали за народен представител и да се дискредитира ГЕРБ на местно, а от там и на национално ниво - политика, която казанлъшката „Пресс ТВ” води систематично от дълги години срещу цялата структура на ГЕРБ в Казанлък и региона, и използва своите журналисти, не да отразяват обективни и важни за местното население новини, а да дезинформират и внушават откровени неистини и да печелят симпатии за БСП”, заяви Кърчев. Той бе категоричен, че заради финансови облаги от страна на собствениците на медията, върху него бива упражняван психически тормоз и натиск, който рефлектира и върху семейството му.    „Проблемът е дело, водено в Арбитражен съд при Българската търговско - промишлена палата, между фирмите СД “Самарски и сие“ – собственик на „Пресс ТВ”, и „Би Би Си Кейбъл”, в която съм бил съдружник, и която е осъдена да заплати неустойка, в размер на 135 000 лв. Тук искам да поставя въпроса до колко морално е частни съдилища, които омбудсманът Мая Манолова преди време критикува много остро, и още повече частен съд, управляван от Златимир Орсов – бивш член на Висшия съвет на БСП, и добър приятел на фамилия Самарски – видно от снимки от страница в социалните мрежи - Орсов на гости на 50-годишния юбилей на Славка Самарска, да е арбитър в дело, в което едната страна е фирма, собственост на Самарски? Пресс ТВ печели делото и продава чрез ЧСИ офиса на фирмата Би Би Си Кейбъл, но явно сумата не удовлетворява ищците и те бурно заливат с помия основно мен, като публична личност, вероятно, за да им доплатя! Подчертавам, че когато излиза решението, аз вече не съм съдружник във фирмата, но пък съм добра мишена за хули и нападки! В същото време, фирмата СД “Самарски и сие“ -  собственик на „Пресс ТВ” напуска стаите, които помещава срещу символична сума в офиса на „Би Би Си Кейбъл”, без да заплати натрупани задължения от наеми в размер на почти 9000 лв.”, подчерта Борис Кърчев.   Той попита защо радетелите за борбата с финансови злоупотреби, щом са толкова сигурни, че е ощетил държавата, като е продал свои задлъжнели фирми на малоимотно лице, не са сезирали компетентните органи в лицето на Прокуратурата.    Депутатът от ГЕРБ Борис Кърчев попита също:  1) Същите тези радетели на борбата с измамите биха ли проверили бизнес начинанията и на хора от БСП, а не само от ГЕРБ?  Биха ли проверили лицето Пламен Станимиров Караджов – председател на групата общински съветници от „БСП лява България“, близък приятел на Васил Самарски, вероятно негов ученик в гешефтите – протеже, както се изразяват журналистите от „Пресс ТВ”, дали е бил собственик на капитала и управител на фирма „ПЛАН 09“ с ЕИК 200581550 - в момента обявена в несъстоятелност, в периода от 28.01.2009г. до 20.10.2014г.?          2) Бил ли е Пламен Караджов, посредством тази фирма, наемател съгласно договор за наем с Община Казанлък, на общински обект – заведение за хранене – паметник на културата, с площ 328 кв. м. за сумата от 830лв. с ДДС? 3) Плащал ли е наем Пламен Караджов на Община Казанлък в периода от 01.03.2012г. до 01.04.2014г. – тоест 26 месеца? 4) Има ли задължения общинският съветник и председател на групата общински съветници от БСП – Пламен Караджов към Община Казанлък към момента за над 30 000 лв.?  5) Прехвърлил ли е Пламен Караджов фирмата си ПЛАН 09 на малоимотното лице Йосиф Георгиев Йосифов – собственик на 34 фирми?   6. По същото време Пламен Караджов имал ли е междуфирмени спорове и запори от други фирми и прехвърлял ли е дялове от фирми, за да не плаща на Община Казанлък?   „Донякъде разбирам атаката срещу мен и ГЕРБ от медията „Прес ТВ“, близка до Васил Самарски – все пак Самарски е и нещатен сътрудник на народния представител от БСП Донка Симеонова в областите „икономика“ и „образование“. Въпреки че не е в ресора му, все пак, щом има възможност да се ползва от услугите на медията, го прави, с цел да натрупа някакъв дивидент за БСП”, каза още депутатът от ГЕРБ Борис Кърчев.", "date": "2018.04.02", "title": "Борис Кърчев от ГЕРБ: Фирмите ми не са били длъжници на държавата, когато съм излязъл от тях"}
{"url": "http://epicenter.bg/article/Balgariya-izprashta-na-Makedoniya-Blagodatniya-ogan/150879/2/0", "text": "За първи път официално в историята Македонската православна църква - Охридска архиепископия ще получи Благодатния огън и това ще стане с помощта на България, предаде БГНЕС. Той ще бъде предаден на летище София на представителя на Светия синод на МПЦ-ОА митрополит Иларион, който се изпраща лично от архиепископ Стефан. Веднага след това митрополит Иларион ще отпътува с хеликоптер за летище Скопие, откъдето ще бъде раздаден на всички храмове в Република Македония.   Тази година Благодатният огън ще бъде донесен от най-младия ни митрополит - Антоний. В делегацията на 40-годишния духовник за Йерусалим са включени бившият транспортен министър Кристиян Кръстев, който лично Западно и Средноевропейският митрополит Антоний подстрига за иподякон и ректорът на Духовната семинария Пахомий.   Българските духовници организират живо излъчване в социалните мрежи на предаването на Благодатния огън. За първи път български духовник донесе Благодатния огън в България от Йерусалим през 2005-та година. Тогава делегацията се водеше от тогавашния Варненски митрополит Кирил.  Митрополит Антоний ще излети за Йерусалим на 7-ми април рано сутринта с правителствения самолет \"Фалкон\" с решение на премиера. Очаква се той да кацне в София на Велика събота около 19.30 часа. След това Благодатния огън ще отиде до всяко кътче на България и Република Македония.   Благодатен, или още Свещен огън, е огънят, който се запалва всяка година на Страстна събота в общия за различни християнски конфесии храм \"Възкресение Христово“, построен точно върху Божия гроб в Йерусалим. Слизането на Благодатния огън става по свръхестествен начин и е чудо. Този огън в първите минути след запалването има уникалното свойство да не излъчва топлина и да не изгаря. ", "date": "2018.04.02", "title": "България изпраща на Македония Благодатния огън"}
