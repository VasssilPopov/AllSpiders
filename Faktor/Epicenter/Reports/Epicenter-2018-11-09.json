{"url": "http://epicenter.bg/article/Ostavkite-na-Elena-Yoncheva--Hristo-Prodanov--Krum-Zarkov-i-Svilenski-iska-Kamarata-na-stroitelite/167803/2/0", "text": "Оставките на депутатите  иска Камарата на строителите. Поводът е искането на социалистите за  , като и пътя Русе-Видин и Околовръстния път на София.   Строителите посочват, че представители на Камарата са провели поредица от срещи с парламентарно представените политически сили, на които са поставили въпроса да спре използването на бранша за политически цели, да се спре с безразборното, некомпетентно и неточно говорене и да се осигури спокойна работа на бранша. Според тях случващото се в последните дни обаче показва, че апелът на Камарата е останал нечут.      Йончева, която настоява за „независима експертиза на първостепенни български пътища“, без да уточнява от кого да е независима експертизата и зависими ли са били всички до момента,   се посочва в позицията на строителите.   „    Вносителите на искането за експертиза в АПИ не са го подкрепили с никакви доказателства, освен с поредната доза политическо говорене.     Представителите на строителния бранш също питат дали Елена Йончева, в качеството ѝ на журналист е   „Търпението на българския Строител е голямо, но все пак не е безгранично.   , заявяват още от Камарата на строителите и допълват, че ще бъдат използвни всички допустими от закона средства, за да се защити достойното име на българския строител.  ", "date": "2018.11.09", "title": "Оставките на Елена Йончева, Христо Проданов, Крум Зарков и Свиленски иска Камарата на строителите"}
{"url": "http://epicenter.bg/article/V-Agentsiyata-po-vpisvaniyata-sa-razdadeni-bonusi-vapreki-sriva-na-registara/167744/2/0", "text": "През октомври в Агенцията по вписванията са били разпределени бонуси за общо 700 000 лв. за постигнатите резултати през юли, август и септември, съобщава в. \"Сега\". Във ведомството работят около 600 души.   По информация на изданието четирима директори в София са си разделили 20 000 лв. Надолу по веригата различни началници са получили по над 2 000 лв. Сред поощрените са и завеждащите отдели, които пряко са носили отговорност за това, че през август в рамките на около 18 дни Търговският регистър не работеше.   Изданието посочва, че според Наредбата за заплатите решението за паричните премии се взема от шефа на конкретната институция.   От пресцентъра на ведомството не потвърждават конкретните суми на бонусите, а директорът Габриела Козарева не е дала официален отговор дали и каква сума е получила като бонус. Тя оглави агенцията в разгара на кризата с Търговския регистър, след като предишният директор бе принудена да подаде оставка.   В отговор на въпроси на медията от агенцията посочват, че отделните служители са били поощрени с различни суми въз основа на индивидуална оценка, а по наредба допълнителни възнаграждения могат да се дават 4 пъти годишно, като размерът за отделен служител не може да надвишава 80% от начислените му за същия период основни заплати. Парите са от икономии от незаетите щатове и спестени пари, защото служители са ползвали отпуск по болест, който се плаща от НОИ.   На въпрос на какво основание са изплатени бонусите от агенцията са посочили, че те се полагат по принцип на чиновниците в агенцията. Според изданието обаче в наредбата пише, че те се дават при конкретни резултати от свършена работа.   Неприемливо е да има допълнителни възнаграждения на служители, които носят отговорност за техническия проблем в Търговския регистър, коментира пред журналисти в Народното събрание министърът на финансите Владислав Горанов, цитиран от агенция \"Фокус\". По думите му обаче не бива да се \"дамгосват\" експертите и служителите от Агенцията по вписванията.   \"Не съм запознат какво са си раздали в едно звено, второстепенен разпоредител към министъра на правосъдието\", допълни той.   Припомня, че след 2012 г. системата на заплащане на бюджетната сфера е променена така, че държавните служители могат да получават допълнителни възнаграждения в размер на общо една заплата. Те се формират от 75% фиксирана част и 25% гъвкава част.   \"Предполагам, че ръководството на агенцията на база на оценка за неизпълнението на отделните служители е определило подобни допълнителни възнаграждения. На мнение съм, че служителите, които добросъвестно са изпълнявали дейностите си в агенцията и които не носят пряка отговорност и вина за техническия проблем, възникнал в агенцията, биха могли да получат подобно допълнително възнаграждение\", допълни още Горанов.  ", "date": "2018.11.09", "title": "Скандал! В Агенцията по вписванията са раздадени 700 000 лева бонуси,  въпреки срива на регистъра!"}
{"url": "http://epicenter.bg/article/Ninova--Premierat-da-obyasni-koga-i-koy-reshi-da-prisaedini-Balgariya-kam-pakta-na-OON-za-migratsiyata/167745/2/0", "text": "Искаме дебат и премиерът Борисов да обясни кога и кой реши да присъедини България към пакта на ООН за миграцията, който не защитава националния ни интерес. Това каза лидерът на БСП Корнелия Нинова в гневна декларация от името на група, предаде репортер на Агенция „Фокус“.   Според Нинова покрай бюджета и корупционните скандали тази седмица се изпуска един много важен въпрос. „Подписването на пакта за миграция на ООН. Европа и ние като член на ЕС преживяхме много кризи - финансова, икономическа социална, но Европа отслабна и се раздели не толкова от тях, а най-вече от мигрантската криза. Гордостта на Европа, ценността на Европа да се премахват стени се обезличи и започна ново вдигане на такива“, допълни Нинова.   „В пакта за миграция, който предстои има и някои добри решения, но както беше и с Истанбулската конвенция зад текстовете срещу домашното насилие, да се прикрие идеята за неопределеност на пола, така и тук. Става дума за документ, който стимулира по-голяма миграция и класифицира същата като добро и неизбежно явление“, посочи Нинова. „Нещо повече, решението оттук до мигрантските въпроси се свежда в това нелегалната миграция да се трансформира в легална такава“, заяви Нинова.   Тя уточни, че вчера е провела среща с посланичката на Австрия в централата на БСП.   „Австрия е председател на Съвета на ЕС. Похвално продължиха някои от приоритетите на българското председателство, но по време на тази среща разговаряхме за различните ни позиции по този случай. Австрия, която председателства Европа в момента, на заседание на своя Министерски съвет реши да не подписва пакта и да го отхвърли. Същите мнения изразяват Унгария, Полша и други. САЩ се оттеглят от пакта. Навсякъде в Европа тази тема се обсъжда, но както обикновено в България – не. Някой знае ли с какво решение на кой орган Борисов присъединява България към този пакт? Министерски съвет – не. Парламент – още по-малко. Къде и кой взе решение България да се присъедини?“, попита Нинова. Тя подчерта, че става въпрос не за бежанци от войни, а за мигранти. „Не може да вкарвате България в това без да има обсъждане, обществено мнение, парламент, Министерски съвет, институции. Единствената следа, че нещо ще се случва е увеличението на Бюджет 2019 г. за парите за миграция. Иначе пълно мълчание. Вчера г-н Борисов се бил накарал на ЕНП. Това е неговото политическо семейство и ни е малко странно, защото 10 години г-н Борисов следва сляпо политиката на Меркел и ЕНП“, заяви още Нинова и попита защо пък Борисов да не вземе завой.   „Този завой е много остър. Освен това изглежда само на думи“, допълни още лидерът на БСП.   Нинова обърна внимание на алтернативата. По думите й БСП се е осмелила да плува срещу течението две години. „Очевидно пътят на Европа днес е в тази посока, по която ние две години мъчително вървяхме“, допълни още лидерът на БСП. Тя припомни, че партията си е позволила дори да каже „не“ на своето политическо семейство – ПЕС. „Имахме характера да го направим. Днес след две години очевидно и Европа започва да осъзнава, че това е правилната политика. Европа започва да се връща към истинските си ценности. Малко е късно, но по-добре по-късно, отколкото никога“, коментира Нинова.   „Махалото тръгна от едната крайност към абсолютно другата крайност – популизма, анархизма, националистически формации и т.н. Задачата пред разумните български и европейски лидери днес е да спрем махалото, където е интереса на Европа и разума, а той е съюз на равноправни европейски държави, както беше основан“, допълни още лидерът на БСП.    ", "date": "2018.11.09", "title": "Нинова: Премиерът да обясни кога и кой реши да присъедини България към пакта на ООН за миграцията"}
{"url": "http://epicenter.bg/article/Agentsiya--quot-AFIS-quot--GERB-gubi-rolyata-si-na-parva-politicheska-sila/167763/2/0", "text": ".   . Пряко или косвено процесът се подпомагаше и продължава да се подхранва както от периодичните скандали и корупционни разкрития, така и от бурните разправии между управляващите коалиционни партньори. С това обаче не се изчерпват факторите на влияние върху развитието на политическата драма в навечерието на предстоящата изборна година.         , а на обратното мнение, че е „спокойна“, са едва 16%.   През септември далеч по-малък дял – 50%, изразяваха мнение, че ситуацията е напрегната, докато 19% преценяваха, че тя е спокойна.    С 5% нараства предпочитанието да бъдат сменени някои министри. (През септември кабинетен ремонт желаеха 23.5%, а през ноември – 28.1%). Само 19% желаят правителството да се запази в сегашния си вид. Други 7% искат още по-голяма промяна – ново правителство в рамките на този парламент.     За сравнение, доверяващите на цялата гарнитура не са много повече – 47%. Разколебана е и подкрепата на електорите от коалицията „Патриотичен фронт“. 38% искат нови лица в кабинета и само 18% не желаят никакви промени.    18% възлагат доверие на Народното събрание, което бележи спад с 5% спрямо септември; 27% доверяват на правителството, което е с 4% по-ниско от предния месец. Институциите на съответните местни власти традиционно се радват на по-голямо доверие от централната, но и при тях се забелязва спад от 43 до 39%. (Той е обясним с подранилата подготовка за местните избори през есента на 2019 г.).     Помолени да охарактеризират тези разсъждения, над две трети от избирателите (67%) ги оценяват като неверни и груби, докато само 10.3% ги оценяват по начина, по който са били замислени от автора – като откровени (верни, макар и груби). Само 12% възприемат последвалото (по настояване на коалиционните партньори) извинение на г-н Симеонов като искрено.   Само 11% са на обратното мнение, сред тях главно привържениците на управляващите партии.     Последното е неизбежно следствие от факта, че по данни на Евростат 38.9% от избирателите живеят в риск от бедност или социално изключване, докато ръководителите на държавата настояват, че следват единствено правилния курс.    инициативата за предсрочни избори е в ръцете на управляващите и второ, трябва да има съществена промяна в избирателните намерения, преди всичко спрямо двете водещи партии, без които не може да се формира ядро на мнозинство в Народното събрание.    Още от есента на 2017 г. средният дял на заявения електорат на БСП се колебае около числото – 22%, плюс-минус 2%. В мандата на сегашния парламент промяната в съотношението между двата полюса се дължи на ГЕРБ. След победата в майските избори от 2017 г., подкрепата за партията на премиера достигна пикова стойност от 30% и от тогава се движи неотменно надолу.   Възможно е и нова сила да влезе в опразненото поле с лозунги за промяна.    Основанията за това обобщение са следните:    (\"Доходи до 510 лв. месечно да не се облагат, доходи до 3300 лв. да се облагат както досега с 10%; доходи до 10 хиляди лв. месечно да се облагат с 15%, а над тази сума да се облагат с 20%.\"), 50% я одобряват изцяло, 21% отчасти я одобряват, а само 11% я отхвърлят. 18% нямат мнение, което е обяснимо със сложността на данъчната тематика. Предполага се, че избирателите ще реагират според собствените си доходи. Затова е интересно, какъв дял от населението би плащал повече, отколкото досега? В стандартната представителна извадка са попаднали едва 0.5%, които съобщават, че поне един работещ член на домакинството получава повече от 3300 лв. месечно. Това отразява рекордното за ЕС материално разслоение в България. Но същото това разслоение прави този дял незначителна част от избирателния корпус. Само при него се наблюдава преобладаващ скептицизъм към идеята данъчното бреме да се разпредели съобразно възможността работещият да го носи. 40% не одобряват, а 40% одобряват отчасти.    Едва 13% от групата между 511 и 3300, чийто данък не би се променил, въпреки това не одобряват идеята. (И сред тях 50% изцяло одобряват прогресивното облагане, а 26% – отчасти).    76% одобряват въвеждането на по-ниска ставка на ДДС за лекарства и хляб. 68% отчасти или напълно одобряват въвеждането на семейно подоходно облагане.    Прогресивното подоходно облагане се одобрява от привържениците на ГЕРБ дори повече, от средния показател за страната, докато официалната програма на тази партия провъзгласява точно обратното – запазване на плоския данък. Семейното облагане се одобрява изцяло от 81% от привържениците на ГЕРБ и 87% от тези на партиите от Обединените патриоти; пълно одобрение за диференцирането на ДДС изразяват 84% от привържениците на ГЕРБ и 80% от тези на ОП.  ", "date": "2018.11.09", "title": "Агенция \"АФИС\": ГЕРБ губи ролята си на първа политическа сила"}
{"url": "http://epicenter.bg/article/Trima-ministri-speshno-v-parlamenta-zaradi-Ninova--BSP-da-spyat-spokoyno-za-migrantskiya-pakt-/167764/2/0", "text": " Това стана, след като парламентарният контрол бе вече приключил.     Членовете на кабинета също направиха декларация - но в кулоарите на Народното събрание.  Защото по-рано, също от парламентарната трибуна, от ГЕРБ вече бяха дали отпор на Нинова.   \"За пореден път от БСП се опитват да отклонят вниманието от вътрешните си проблеми и да внушават абсолютно неоснователно страхове у хората, подвеждайки ги, че България се присъединява към пакта за сигурна, редовна и законна миграция\", каза министърът на външните работи Екатерина Захариева. И сравни атаката на БСП с действията на социалистите по Истанбулската конвенция. Целта е явно да бягаме от всяко възможно участие, което е свързано с международни организации, смята Захариева.  Според нея по въпроса се работи на експертно ниво, към момента държавата прилага ефективни мерки, както по опазване на границата, така и по политиката на връщане на нелегалните мигранти.   „По отношение на политиката за миграция в момента България прилага ефективни мерки, които се одобряват от ЕС – както по политиката за връщане, така и за опазване на границата. Така че ние ще продължим да прилагаме мерките по тази политика и да отстояваме интересите на България като страна-членка на ЕС и като държава, която се намира на първа линия“, посочи и министърът на вътрешните работи Младен Маринов.  От своя страна, министърът на труда и социалната политика Бисер Петков обясни, че министерството участва в анализа на този пакт, който има отношение относно трудовата миграция. „Политиката ни е да изпълняваме политиките на ЕС в това отношение“, каза още той. Уговорката била и Милен Михов от ВМРО да застане на трибуната до тримата министри, но Захариева не го дочакала и започнала изявлението.  ", "date": "2018.11.09", "title": "Трима министри спешно в парламента заради Нинова"}
{"url": "http://epicenter.bg/article/MRRB-izvarshva-proverka-na-remonta-na-ul---Graf-Ignatiev--v-Sofiya/167774/2/0", "text": "Управляващият орган на Оперативна програма „Региони в растеж“ 2014-2020 г. в Министерството на регионалното развитие и благоустройството извършва проверка на ремонта на столичната улица „Граф Игнатиев“. Той е част от финансирания с над 41 млн. лв. от програмата проект на Столична община „Изграждане, възстановяване и обновяване на публични пространства в Централна градска част на гр. София“. Общата му стойност е 46 078 473 лв., като близо 5 млн. лв. са собствени средства на общината, съобщиха от пресцентъра на МРРБ.   В момента експертите на министерството извършват документална проверка на една от дейностите по проекта, като ще бъде направен преглед и на строителните книжа. След това ще бъде извършена и на място.   Проверката се прави във връзка с подаден сигнал от гражданската организация „Спаси София“ относно материала на поставена подложка на трамвайните линии. Управляващият орган на програмата ще се произнесе дали са спазени изискванията за изпълнение на проекта, ако тази дейност е финансирана с безвъзмездните европейски средства.   Хода на проверката беше обсъден днес между заместник-министъра на регионалното развитие и благоустройството и ръководител на управляващия орган на ОПРР Деница Николова, представители на „Спаси София“ и заместник-кмета на Столична община Евгени Крусев. ", "date": "2018.11.09", "title": "МРРБ извършва проверка на ремонта на ул. „Граф Игнатиев“ в София"}
{"url": "http://epicenter.bg/article/Nikolay-Nikolov--GERB-shte-ostane-v-istoriyata-s--quot-vidim-rezultat-quot--zakrito-142-godishno-uchilishte-v-Sofiya/167777/2/0", "text": "ГЕРБ ще остане в историята с \"видим резултат\" закрито училище в София. Това коментира общинският съветник от БСП Николай Николов по повод гласувания доклад на сесията на СОС в четвъртък за закриването на 155 ОУ \"Кирил и Методий\" в село Кривина.  \"За три години сме гласували много доклади, имало е много изказвания, спорове, решения... Никога обаче не съм си представял, че ще имаме точка в дневния ред, която ще закрие училище в София със 142-годишна история, каза Николай Николов. - Докладът се състои от 8 изречения, а докладната записка на директора на училището Надя Николова е с изречение по-дълга и завършва така: \"Нито жителите на с. Кривина, нито 155 ОУ със своята вековна история заслужават такава съдба, но реалността е такава\". Искам да знам как на базата на този доклад СОС взима толкова важно решение?!\"  Николай Николов зададе и серия от въпроси във връзка със закриването на училището. \"Защо детската градина в двора на училището е била закрита? Направено ли е всичко възможно от страна на кмета и на директора да направят училището възможно най-привлекателно и достъпно за учениците? Ако отговорът е \"да\", защо си въобразяваме, че евентуалното ползване на сградата от частно училище би било по-приемливо за децата и техните родители? Ако липсват паралелки за 6 и 7 клас, вместо закриване на училището, не може ли то да бъде преобразувано в начално училище? Каква е причината 71 СОУ \"Пейо Яворов\", което е на едва 3 километра от 155 ОУ \"Кирил и Методий\", да бъде по-предпочитано и целият отлив да отива натам? Вярно ли е, че намалелият брой деца в паралелките на 155-о училище, е защото родителите не са ги записали поради преобладаващото ромско присъствие? Ако просто няма деца, означава ли, че демографската криза вече е ударила София и бавно и постепенно ще почнат да изчезват села и райони в Столицата, пита общинският съветник от БСП. - Неотдавна ми попадна информация за интересен случай в Япония. В продължение на 3 години японското правителство и тамошните железопътни компании са отказвали да закрият една гара на остров Хокайдо. Причината – на тази гара е имало само един пътник – едно момиче, което е трябвало да пътува с влака всеки ден, за да стигне до училището си. Гарата е функционирала, докато момичето е завършило образованието си. Защо в Япония това е възможно, а в България - не е? Тъй като не получих отговори на този и на останалите ми въпроси, нямаше как да подкрепя подобен доклад. Затова гласувах против. Не желая да бъда запомнен като общинския съветник, който е гласувал за закриването на едно училище, каквото и да е то, което и да е то. Нямаме никакъв шанс да оцелеем като народ, ако сме глупави. Тръгнем ли да закриваме училища, на практика се примиряваме със злощастната си съдба. Аз не мога да приема това\".  ", "date": "2018.11.09", "title": "Николай Николов, БСП: ГЕРБ ще остане в историята с \"видим резултат\" - закрито 142-годишно училище"}
{"url": "http://epicenter.bg/article/Kiril-Dobrev--BSP-shte-specheli-sledvashtite-izbori--Ninova-e-nay-rezultatniyat-lider-na-BSP-/167778/2/0", "text": "”БСП се готви за избори 2 в 1 – европейски и парламентарни – и ще ги спечели”, каза в интервю за предаването ”Хоризонт за вас” Кирил Добрев по повод предстоящия Национален съвет на БСП в неделя.  Добрев предложи да се следят социологическите проучвания и настоя, че БСП е първа политическа сила.  \"БСП израсна от опозиция в алтернатива на управлението и към днешна дата има превес над ГЕРБ.\"  Агенцията се казва \"Кирил Добрев\" – така политикът отговори на въпроса коя социологическа агенция е направила проучването.  \"БСП работи за европейски вот, съчетан с парламентарни избори. Убеден съм, че на тези избори БСП ще бъде първа политическа сила. БСП непрекъснато е в предизборна кампания от доста време. Непрекъснато обикаляме страната. На по-късен етап ще оформим нашата листа и ще стартираме кампанията за евроизборите.  БСП застава плътно зад депутатите Елена Йончева и Георги Михайлов по отношение на искането за сваляне на имунитета им. Не се съмняваме в тяхната невинност. Въпросът е кой ще плати цената за този натиск. Това са знакови лица, които бяха ударени, за да се спре поривът на БСП. Цялата политика на управляващите цели да спре поривът на БСП\", каза още Добрев.  Добрев коментира и вътрешната опозиция в БСП и оцени ролята на лидера Корнелия Нинова:  \"Най-голямата заслуга на Нинова е, че отвори партията. Даде шанс на хора, които дълги години стояха на резервната скамейка. След 2005 година Нинова е най-резултатният лидер на БСП\".", "date": "2018.11.09", "title": "Кирил Добрев: БСП ще спечели следващите избори, Нинова е най-резултатният лидер на БСП "}
{"url": "http://epicenter.bg/article/Tsatsarov-do-Inspektorata-na-VSS--Vse-oshte-nyama-motivi-kam-prisadata-na-SGS-za-Svetla-Bachvarova/167728/3/0", "text": "Главният прокурор Сотир Цацаров е отправил сигнал до Инспектората към Висшия съдебен съвет, с което иска проверка за забавени мотиви към присъда на Софийския градски съд (СГС) спрямо депутата от БСП Светла Бъчварова.   Това става само ден, след като Цацаров поиска имунитета на шестима депутати, трима от които са от БСП. Социалистите определиха тези действия на прокуратурата като опит за репресия и сплашване.   Бъчварова, която е обвинена за сключването на неизгодна сделка като ръководител на Селскостопанската академия и така е учебното заведение да бъде ощетено с повече от 1.3 млн. лв., е оправдана на първа инстация. Прокуратурата не е съгласна с решението на съда и е внесла протест. До този момент обаче съдът не е изготвил мотивите по това дело, което е причина Цацаров да поиска проверка.   Делото е образувано по внесен на 12 април 2016 г. от Софийска градска прокуратура обвинителен акт срещу народния представител от парламентарната група „БСП за България“ – Светла Бъчварова-Пиралкова за това, че на 13.08.2009 г., като Председател на Управителния съвет на Селскостопанската академия /ССА/ е сключила неизгодна сделка, от която е произлязла значителна вреда за академията - в размер на 1 326 671,36 лв. и случаят е особено тежък - престъпление по чл. 220 ал.2 във вр. с ал.1 от НК. На 21.03.2016 г. главният прокурор Сотир Цацаров внесе в Народното събрание искане за снемане имунитета на народния представител, припомнят от държавното обвинение.   Същият ден Светла Бъчварова - Пиралкова е дала съгласие за възбуждане на наказателно преследване срещу нея. На 25.03.2016 г. е привлечена като обвиняема и ѝ е взета мярка за неотклонение „Подписка“.   Според обвинителния акт обект на злоупотребата са 9 726,224 дка земеделски земи, намиращи се в землището на с. Стражица и с. Карвуна. На 07.08.2009 г. в Селскостопанската академия, която била ръководена от Бъчварова, е постъпило заявление от „Литекс Комерс“ АД, представлявано от Гриша Ганчев, за сключване на договор за съвместна дейност със ССА, с предоставяне на площите в с. Стражица и в с. Карвуна.   Без да е взето решение от Управителния съвет на ССА, на 13.08.2009 г. Светла Бъчварова - Пиралкова, в качеството си на Председател на Управителния съвет на организацията е сключила договор за съвместна научно изследователска и опитно – производителна дейност върху тази земеделска земя с „Литекс Комерс“ АД. Договорът е сключен за срок от 10 години, като „Литекс Комерс“ АД е следвало да заплаща на ССА 17 500 лева годишно или по 1,80 лева на декар.   Агротехническите и икономическите експертизи, възложени от Софийска градска прокуратура са доказали, че в същия период от време арендната цена за районите, в които се намирала предоставената на „Литекс Комерс“ АД земеделска земя е от 70 до 80 лева. При реална базова пазарна цена от 70 лева за един декар обработваема земеделска земя, за отдадените по договора 9 726,224 дка, сумата като приход за ССА би могла да бъде в размер на 680 835,68 лв. В резултат на сключения неизгоден договор на Селскостопанската академия е причинена вреда в размер на 1 326 671,36 лева.   В хода на разследването са били разпитани 26 свидетели, 4 вещи лица са изготвили назначените експертизи.   След внасяне на обвинителния акт, с разпореждане на съдията-докладчик от 13.06.2016 г. делото е върнато на СГП. Протестът срещу разпореждането за връщане не е уважен от АС София и нов обвинителен акт е внесен на 22.07.2016 г.   Първото съдебно заседание е проведено на 26.10.2016 г., а на 26.06.2018 е постановена присъдата. С нея СГС, наказателно отделение, 28-ми състав, е признал подсъдимата Светла Бъчварова – Пиралкова за невиновна по обвинението за извършено престъпление по чл. 220 ал. 2 вр. ал. 1 НК. На 29.06.2018 г.   Софийска градска прокуратура е протестирала тази присъда, с искане за отмяна и постановяване на нова, осъдителна присъда, с налагане на предвиденото в закона наказание от въззивния съд. До настоящия момент, в нарушение на разпоредбата на чл. 308 НПК, мотивите към присъдата на първоинстанционния съд не са изготвени.  ", "date": "2018.11.09", "title": "Цацаров подхвана още един червен депутат"}
{"url": "http://epicenter.bg/article/Petya-Avramova--8000-km-tretoklasni-patishta-se-nuzhdayat-ot-remont/167780/4/0", "text": "Общо 8000 км третокласни пътища се нуждаят от ремонт или реконструкция, за да отговарят на изискванията за качествено, комфортно и безопасно движение. За ремонт приоритетно от Агенция „Пътна инфраструктура“ са предложени 1214 км третокласни пътища. Това съобщи министърът на регионалното развитие и благоустройството Петя Аврамова в отговор на депутатски въпрос по време на парламентарния контрол.   За подобряване на състоянието на приоритетните участъци са необходими прогнозно малко над 930 млн. лв. Обсъждат се възможности за финансиране както със средства от бюджета на АПИ, така и чрез целево финансиране. Целта е приоритетните отсечки да бъдат ремонтирани през следващата година.   Предложението е на база възложената от МРРБ „инвентаризация“ на републиканските пътища, която трябваше да набележи най-критичните за пътната безопасност трасета и да бъдат предприети своевременни мерки за подобряване на тяхното състояние.   Данните сочат, че от 11 530 км третокласни пътища в страната, 930 км са в отлично състояние, 2700 км са в добро, 2560 км са в задоволително, 1610 км – незадоволително и 3730 км – в лошо.   Министър Аврамова отбеляза, че липсата на достатъчен финансов ресурс за развитие и поддържане на републиканската пътна мрежа през годините е основната причина, довела до тези незадоволителни констатации.   „Налага се обектите да се приоритизират, дейностите по текущ ремонт и поддържане – също. Въвеждането на тол системата и промените в Закона за пътища ще дадат възможност постъпленията от електронното таксуване да бъдат насочвани както към рехабилитация и обновяване на съществуващата инфраструктура, така и към строителство на нови пътни участъци“, каза още тя.   Министърът Аврамова информира още, че се предвижда по ОП „Региони в растеж“ 2014 – 2020 да се рехабилитират и реконструират републикански пътища ІІ и ІІІ клас на територията на 23 областни пътни управления. „Не малко неща в последните 10 години се направиха и не малък финансов ресурс беше инвестиран по републиканската пътна мрежа“, каза още тя.   Само през тази година инвестираните средства са над 20 млн. лв. от бюджета и ОПРР, с които са ремонтирани девет третокласни пътни отсечки. В процес на изпълнение са още 36 обекта от третокласната пътна мрежа за над 222 млн. лв. По Програма „ИНТЕРРЕГ V-A Румъния – България 2014-2020“ предстои да бъдат обявени процедури на стойност 10,3 млн. лв.   Осигурени са 60 млн. лв. за зимно поддържане на републиканските пътища в бюджета на Агенция „Пътна инфраструктура“ за 2019 г., информира още регионалният министър. 15 от сключените 27 договора за зимно поддържане и 7 договора за поддръжка на автомагистралите са със срок до края на 2018 г. През май и юни т.г. АПИ стартира процедури за възлагане на обществени поръчки за пътно поддържане със срок от 5 години, които към момента не са приключили. „За договорите, които изтичат през периода на зимното поддържане на сезон 2018/2019 г., са подготвени aнекси, които ще бъдат подписани с фирмите към датата на изтичане на съответния договор за удължаване срока им до сключване на договор с избраните изпълнители по новите процедури. Целта е забавата в обществените поръчки да не се отрази на работата на агенцията и фирмите при изпълнението на зимното поддържане“, обясни министър Аврамова.   Регионалният министър подчерта, че за фирми, които не изпълняват своите дейности за зимно поддържане, съгласно договорените условия, ще бъдат налагани най-строгите санкции.   Отговорите на министър Петя Аврамова в Парламентарния контрол могат да бъдат намерени", "date": "2018.11.09", "title": "Петя Аврамова: 8000 км третокласни пътища се нуждаят от ремонт"}
{"url": "http://epicenter.bg/article/-Nuvel-Observatyor--V-Balgariya-pravosadieto-se-zahvana-s-aferata-za-falshivi-grazhdanstva/167754/11/0", "text": "\"Скандалът най-после избухна в България, разтърси политическата класа и заплаши един вицепремиер. По измамна схема седмично се издават от 20 до 30 български паспорта, позволяващи да се пътува в ЕС без виза, на цена, достигаща до 5000 евро. Между тях понякога има опасни престъпници, издирвани от Интерпол\", пише \"Нувел Обсерватьор“. И продължава: \"15 дни преди мониторинговия доклад на Европейската комисия българските власти реагират, за да пресекат трафик, досега прикриван от високопоставени политици в София. България, както и Румъния, е тежко санкционирана от Брюксел за корупция чрез блокиране на стотици милиони евро от европейските фондове. Тази европомощ за България е в центъра на друг скандал, който е в ход\". В аферата с българското гражданство, известна от дълго време на властите в София, антикорупционните органи започнаха разследване за „корупционни действия, злоупотреба с власт и фалшификация на документи“.  Полицията откри фалшиви документи в ДАБЧ, както и в много адвокатски кантори. Разкрита е също и финансова верига, съобщава авторът. \"Катя Матева - бивш директор на дирекция „Българско гражданство“ в Министерството на правосъдието, е заплашвана заради своите разкрития по аферата. Тази юристка се противопостави на престъпния трафик и сигнализира, но без успех, на политическите и съдебните власти в България. Г-жа Матева е анулирала около 60 натурализации, след като с помощта на Интерпол е открила, че техните получатели са издирвани за престъпни действия. Между тях са: лице, което е отвличало хора, убиец в Молдова и трафикант на дрога в Германия.  София одобрява около 10 000 натурализации годишно, които теоретично могат да получат чужденци с български корени и чисто съдебно минало.  Човекът, който разглежда и одобрява тези документи е Катя Матева – юрист и специалист за българското гражданство. Тя обвинява министъра на отбраната и вицепремиера Красимир Каракачанов (от националистическата партия ВМРО, която е в управляващата коалиция), че е прикривал, ако не и организирал тази измамническа схема. Каракачанов е номинирал директора на ДАБЧ, който е в сърцето на скандала с незаконно издадените паспорти.  Министърът отхвърля обвиненията. В интервю с въпроси, пратени от „Нувел Обсерватьор“ по електронната поща, относно обвиненията на Катя Матева към него, вицепремиерът бе затруднен. Тогава Каракачанов ни каза, че Катя Матева е била уволнена след дисциплинарна проверка, за която той не е отговорен\", подчертава Жан-Батист Ноде. \"През м. март т.г „Нувел Обсерватьор“ потърси реакцията на корупционната афера от кабинета на министър-председателя, но не получи отговор. Политическите анализатори в София обясняват липсата на реакция от шефа на проевропейското правителство Бойко Борисов с това, че той се нуждае от партията ВМРО на своя вицепремиер, за да има мнозинство в парламента и така да се задържи на власт. Може би страхът от нови тежки финансови санкции на Европейския съюз подтикнаха властите да изчистят този корупционен абсцес\", пише още Жан-Батист Ноде.  ", "date": "2018.11.09", "title": "„Нувел Обсерватьор“: В България правосъдието се захвана с аферата за фалшиви гражданства"}
{"url": "http://epicenter.bg/article/lili/167790/6/0", "text": "Държавният глава Румен Радев е изпратил цветя до примата на българската музика Лили Иванова. С букета от червени азалии се похвали самата певица в личната си страница в социалната мрежа. Иванова публикува снимка с текст:    На страницата си примата често пуска фотоси с букети от фенове, които е получила лично или чрез доставка в дома си. За съхранението на растенията Лили е отредила цяло помещение в дома си. Вероятно от администрацията на държавния глава обаче не са отчели факта, че повечето букети, адресирани до примата, са в бялата гама, тъй като самата тя предпочита по-нежните нюанси. Предвид това, червените азалии на Румен Радев със сигурност се отличават от цялостната атмосфера в дома на примата.    Жестът от страна на президента идва броени дни след последните три великолепни концерта на Лили Иванова. На 25, 26 и 27 октомври над 12 000 души станаха част от магическата музика на изпълнителката в зала 1 на НДК.", "date": "2018.11.09", "title": "Президентът Румен Радев изпрати червени азалии до Лили Иванова"}
{"url": "http://epicenter.bg/article/Manfred-Veber--Balgariya-tryabva-da-se-prisaedini-kam-Shengen-i-evrozonata/167713/7/0", "text": "България трябва да се присъедини към Шенген и еврозоната. Това каза за БТВ водачът на Европейска народна партия за евроизборите догодина Манфред Вебер. Той събра над 72% от гласовете на тайния вот по време на конгреса на партията в Хелзинки. Много съм щастлив, че получих подкрепата на толкова много делегати, включително на българските членове на ЕНП. Сега трябва да представим програма за бъдещето на европейския континент. Основното, според мен, е да останем заедно, да не се делим. Едно от най-важните послания за мен – няма втора класа европейци. България трябва да се присъедини към Шенген е еврозоната, заяви Вебер. С подкрепата на ключови лидери, сред които германският канцлер Ангела Меркел, победата му беше очаквана. Той се отличава с далеч по-резервирано поведение от втория кандидат – финландецът-полиглот Александър Стуб. За депутатите на конгреса обаче именно Вебер е символ на сигурност. Вебер отлично познава европейските институции, но му липсва управленски опит. Александър Стуб пък е заемал ключови полотически постове, но му липсваше мощна подкрепа. Двамата демострираха единство днес в ключов момент на вътрешно разединение в ЕНП. От трибуната на конгреса днес българският премиер Бойко Борисов заяви, че големите предизвикателства в момента пред ЕС са Брекзит и Европа на две скорости. Ако миграцията не ни раздели и успяхме да се справим, то Европа на 2 скорости ще счупи Европа. И евроскептицизмът в страните от Източна Европа, които са на периферията, ще бъде голям, заяви премиерът. В ролята си на водещ кандидат на ЕНП догодина Манфред Вебер ще претендира за един от ключовите постове в Европейския съюз - председател на Европейската комисия. От 2004 г. ЕК винаги е била ръководена от член на ЕНП. В момента нейните евродепутати, заедно със социалдемократите, представляват мнозинство от 55%. Това вероятно вече няма да е факт след евроизборите догодина и ключовият пост за Манфред Вебер още не е гарантиран.    ", "date": "2018.11.09", "title": "Манфред Вебер: България трябва да се присъедини към Шенген и еврозоната"}
{"url": "http://epicenter.bg/article/Tsveti-Pironkova--Zapochna-nov--valnuvasht-etap-ot-zhivota-mi--video-/167772/8/18", "text": "\r\n Цветана Пиронкова дълги години беше първа ракета на България и радваше хората с успехите си на корта. В последните две години обаче настъпиха големи промени в живота й. През март тя стана майка, а наскоро пусна собствена модна линия. Пиронкова не е взела решение дали ще се завърне в професионалния тенис, но държи да се знае, че не се е отказала. В момента обаче тя отдава цялото си внимание на сина си. В интервю за   тя говори за промените в живота си. \r\n \"Все още ми е рано да мисля за завръщане. Детето ми е още много малко. Фокусът ми е другаде, не е на корта в момента. Има време докато взема това решение, сподели Цвети. - С много неща трябва да се съобразя. Факторите са свързани с физическото ми състояние. Освен това практически, как ще пътуваме с детето\". Пловдивчанката се наслаждава на този период, който е напълно различен от предишния й начин на живот: \"Определено това е нов етап от живота ми. По съвсем различен начин се развива денят ми. Както преди пътувах минимум 30 седмици в годината, сега съм си в Пловдив, вкъщи. Дори не съм излизала от страната вече почти две години. Съвсем различно е, няма как да не е така. Аз го намирам го за много интересен и вълнуващ етап от живота ми.  Промяната е много голяма. Фокусът ми е много различен. Преди това винаги съм гледала аз да съм добре, да спя добре, да се храня добре, да спазвам определен режим, за да мога да постигна най-добрите резултати на корта. Сега вече всички грижи са насочени към детето ми. Рано е да говорим за отказване. Не съм се отказала. Не съм започнала да тренирам целенасочено за това да се завръщам. Детето ми е малко, има нужда от майка си. Аз също имам нужда да съм около него. Да бъда при него за най-хубавите, най-ценните моменти. Просто не искам да ги изпускам тези неща. За да се върна на корта, аз трябва да съм на 100% отдадена на това, което правя, защото знаете каква е конкуренцията в този спорт. Когато реша да се връщам, това ще е когато съм готова за това.\" \r\n   \r\n \r\n\"Серина Уилямс и Виктория Азаренка са добри примери. За мен е много радващо, че тенисът отново е пример за това, че една жена не губи уменията си, след като роди и може да продължи да се занимава с професията си и след това\", допълни тя. Пиронкова игра за последно на \"Уимбълдън\" миналото лято. След това се откъсна от тениса за известно време: “Имаше такъв период. Имах нужда от промяна на ежедневието. Все пак 15 години професионален тенис, пътуване нон-стоп по света. Беше се натрупала една умора в мен. Имах нужда от почивка. Занимавах се с други интересни неща за мен. Това беше приятен период за мен.\" След това естествено идва и период, в който тенисът започва да й липсва: \"Няма как да не е така при положение, че това е бил целият ми живот до момента. Ежедневието ми е друго в момента. Следя тениса. И се занимавам с нещо много приятно - гледам детето си.\" Цвети гледа тенис, когато може, и не е пропуснала и финала на US Open при жените, който завърши със скандал. \"Следя нещата в тениса. Гледам турнирите, когато мога. Този мач беше доста скандален, имаше голям отзвук, но това може би донякъде това е стилът на Серина, не й се случва за първи път. Беше интересно\", коментира тя. \r\n   \r\n31-годишната Пиронкова гледа с оптимизъм към следващите поколения в българския тенис, които включват Адриан Андреев и Гергана Топалова, които сега пробиват при професионалистите: \"Това е много радваща тенденция. Все повече млади момчета и момичета започват да вярват в себе си и целенасочено да гонят целите си. Гери я познавам лично и знам с какъв талант разполага и колко усилено работи в това да се развива. Виждате Вики Томова колко добре се справя, колко добри резултати има. Мико Кузманов, с който сме добри приятели, напоследък прави много добри резултати и е все по-близо до целта си - да участва на турнир от Големия шлем. Аз му го пожелавам, защото знам колко отдадено работи.\" Наскоро полуфиналистката от \"Уимбълдън\" официално пусна своя модна марка  . Миналото лято тя игра с екип на марката именно в Лондон, където постигна най-големите успехи в кариерата си. \"Тази идея се върти в главата ми от много време. Преди две-три години реших да действам по въпроса, узря момента. Когато играех, нямах толкова време да се отдам на това, опипвах почвата. Когато спрях да тренирам и да пътувам, имах повече време и съвсем целенасочено обърнахме внимание на това да подберем най-добрия екип, с който да работим. Аз и съпругът ми, с който развихме тази идея от самото начало до момента, подбрахме добър екип, с който реализирахме проекта\", разказва Цвети как се е развила  . \"Всички дизайни са разработени с дизайнер, но са по моя идея. Избирала съм платовете, цветове, абсолютно всичко, цялата концепция. На 100% процента съм в процеса, но сме се доверили на професионалисти, за да имаме най-добрия резултат. Стилът е спортно-елегантен. Линиите са класически, изчистени. Обърнали сме внимание на детайлите, това за нас е много важно. Черно-белият ни принт е специално разработен по моя идея с български дизайнер, който го нарисува ръчно и стои много ефектно. Цветната ни линия сме заложили на меки, пастелни тонове\", допълва тя. \r\n Пиронкова влага идеите си в модата, а за вдъхновение използва красиви неща и хубави емоции: \"Аз не се вдъхновявам от определен човек. Много неща биха могли да ме вдъхновят. Например, хубава музика, любим цвят, определено настроение, залез, изгрев, просто красиви неща, хубави емоции. Това са моите вдъхновения.\"  Цвети сподели и как се развива проектът с Тенис Клуб \"Пиронкови\", по който отдавна работи цялото семейство: \"Вече имаме изградени кортове. Имаме 9 корта на 3 настилки - червени, хард корт и изкуствена трева. В момента чакаме акт 16 и ще отворим официално.\"", "date": "2018.11.09", "title": "Цвети Пиронкова: Започна нов, вълнуващ етап от живота ми"}
{"url": "http://epicenter.bg/article/Desi-Banova-pokaza-perfektna-forma-sled-razhdaneto/167732/10/99", "text": "Младата майка Деси Банова се появи на две официални събития през последните дни. Тя демонстрира перфектна форма след раждането на първото им общо дете с президента Росен Плевнелиев. \r\n \r\n Деси се появи за първи път на представянето на книгата на футболната легенда Христо Стоичков. Тя изглеждаше в чудесно настроение. Тя бе избрала тъмни дрехи, които контрастираха със светлото сако, с което бе облечена третата съпруга на Плевнелиев.   Второто събитие бе 20-годишнината на Българския форум на бизнес лидерите. За повода Деси бе в семпла рокля в яркочервено, която подчертаваше стройната ѝ фигура. Скорошната бременност изобщо не се е отразила негативно на фигурата на Банова.   Тя дари президента Плевнелиев със син на 1 октомври. Момченцето се казва Йоан. Банова има по-голяма дъщеря от връзката си с Ивайло Граховски, която се казва Йоанна. За нея бракът с президента е първи, а за него е трети. Той има двама синове от втория си брак с Юлияна Плевнелиева.   Плевнелиев и Деси Банова се ожениха в тесен семеен кръг през месец юни. На церемонията присъстваха децата им от предишните бракове, кумовете и майката на Деси. Годежът им беше през март месец.   Източник: Дир.бг", "date": "2018.11.09", "title": "Деси Банова показа перфектна форма след раждането (Снимки)"}
{"url": "http://epicenter.bg/article/Gotvarskata-kniga-na--Zhenata-dnes-/167768/9/0", "text": "Помните ли  , който се носеше от  , когато бяхме деца? Магичния цвят на току-що затвореното в буркани  ? Вкуса на   в курабийките? Мекиците за закуска и   за всеки повод?   А помните ли   в която тя си   - задължително с твърди корици и много страници, изписани с продукти и инструкции за трушия и кекс с името на съседката, от която е взета рецептата, а между страниците -   с   и , интересни статии за семейството и отношенията.   Повечето от тези вестници и списания днес не съществуват, но не и най-важното –    Най-старото българско списание,  , отдавна се е превърнало в далеч повече от периодично издание.   е истинска  , тяхна опора и разтуха в ежедневието, културен справочник и кулинарен гид.  .    събира в едно част от , публикувани в списанието от 40-те до 80-те години на миналия век. Тук ще откриете идеи за  , които обхващат всяко блюдо – от салатите и сосовете, през предястията и аламинутите, вегетарианските специалитети и изкушенията с месо, до питките и витите баници, ароматните десерти и традиционните туршии, колбаси и сладка.   На страниците на тази   са включени и любимите ястия и   на  – така, както са били публикувани в  . Сега имате шанс да запишете и своето име сред тях. На специалните страници, запазени за  , можете да съхраните онези детски спомени от кухнята на баба и мама, които ще оживяват и в кухнята на вашите деца.    не е просто книга с рецепти, тя е  .      ", "date": "2018.11.09", "title": "Готварската книга на „Жената днес“"}
{"url": "http://epicenter.bg/article/Demi-Mur-ima-vrazka-s-10-godini-po-mlada-stilistka/167738/10/100", "text": "Деми Мур има връзка със сръбската стилистка Маша Мандзука от две години. \r\n \r\n Маша Мандзука е с 10 години по-млада от актрисата. Тя има малка дъщеря и двете заедно я възпитават. Деми Мур ѝ е като втора майка, пише Радар онлайн, цитиран от Дир.бг   Деми Мур не е признавала да е с нетрадиционна сексуална ориентация. Тя има три брака. От 1980 г. до 1985 г. беше омъжена за музиканта Фреди Мур. След това от 1987 г. до 2000 г. беше омъжена за актьора Брус Уилис и му роди три дъщери. През 2005 г. сключи брак с много по-младия от нея актьор Ащън Къчър, но двамата се разведоха през 2011 г. В началото на тази година се говореше, че има връзка с 25-годишния Ник Джонас.   Източник: Дир.бг", "date": "2018.11.09", "title": "Деми Мур има връзка с 10 години по-млада стилистка"}
{"url": "http://epicenter.bg/article/Vladislav-Goranov--Nikakvi-pari-poveche-za-vinovnite-za-sriva-na-Targovskiya-registar-/167737/2/0", "text": "Неприемливо е да има допълнителни възнаграждения на служители, които носят отговорност за техническия проблем в Търговския регистър.   Това каза министърът на финансите Владислав Горанов пред журналисти във връзка с бонуси на служители в Агенцията по вписванията, цитиран от „Фокус“. Според съобщенията държавни чиновници си раздали 700 000 лв. бонуси. Финансист № 1 обаче бе категоричен, че не бива да се дамгосват експертите и служителите от Агенцията по вписванията.   „Не съм запознат какво са си раздали в едно звено, второстепенен разпоредител към министъра на правосъдието. Коментарът би могъл да изглежда така - след 2012 г. системата на заплащане на бюджетната сфера беше променена така, че държавните служители могат да получават допълнителни възнаграждения в размер на общо една заплата. Като те се формират от 75% фиксирана част и 25% гъвкава част. Предполагам, че ръководството на Агенцията на база на оценка за неизпълнението на отделните служители е определило подобни допълнителни възнаграждения. На мнение съм, че служителите, които добросъвестно са изпълнявали дейностите си в Агенцията и които не носят пряка отговорност и вина за техническия проблем, възникнал в Агенцията, биха могли да получат подобно допълнително възнаграждение“, обясни пред медиите Горанов. По думите му този механизъм е регулярен през последните 6 години.   Ако не се бойкотира работата на парламента, по-другата седмица Бюджет 2019 ще влезе в пленарната зала за второ четене, смята финансовият министър. Владислав Горанов уточни, че с председателя на парламентарната комисия по бюджет и финанси Менда Стоянова са направили план, според него би следвало през следващата седмица, след като изтече срокът за предложения между първо и второ гласуване, да се проведе заседание на Комисията по бюджет и финанси, на което да бъде разгледан бюджетът с постъпилите предложения.   „И по-следващата седмица да имаме дебат в пленарна зала“, продължи Горанов. Той обясни, че графикът ще бъде изпълнен, ако не бъде нарушен от неработене на Народното събрание. „Виждате позицията на част от партиите в него – предпочитат да бойкотират работата на Събранието“, допълни още финансовият министър.   Във връзка с партийните субсидии в Бюджет 2019 г., Горанов заяви: „На мен не ми е известно да има променен Закон за политическите партии. Аз съм на мнение, че партиите трябва да имат легален източник на финансиране, защото в противен случай ще попаднат в зависимост от хора, които имат възможност да използват политическите партии за свои цели“.  На въпрос как ще коментира изявление на депутат от Германия, че няма да подкрепи България за еврозоната заради корупция, Горанов заяви: „Страната ни се готви да влезе в еврозоната. Естествено, всеки може да има своя позиция, ако това е официалната позиция на Република Германия – нека да я кажат. Иначе подобен тип решения не се взимат в Бундестага“.  ", "date": "2018.11.09", "title": "Владислав Горанов: Никакви пари повече за виновните за срива на Търговския регистър!"}
{"url": "http://epicenter.bg/article/Prof--Ivo-Hristov--Ministar-Zaharieva-shte-si-ottegli-li-podpisa-ot-Istanbulskata-konventsiya-/167739/2/0", "text": "„Има ли предприети действия за оттеглянето на подписа на министър Захариева от Истанбулската конвенция и каква позиция ще изрази българската държава при обсъждане на ратификацията на Конвенцията в ЕС?“ Това попита народният представител от ПГ на „БСП за България“ проф. Иво Христов от парламентарната трибуна. Той припомни, че на 20.04.2016 г. България подписа Истанбулската конвенция, като подписът е на сегашния министър на външните работи Екатерина Захариева.   „Конституционният съд постанови, че текстове на Истанбулската конвенция противоречат на нашата Конституция. МС оттегли от НС предложението за нейната ратификация, но въпросът не е окончателно решен. Бъдещото ратифициране на този документ от ЕС ще ни задължи да прилагаме разпоредбите на Конвенцията“, подчерта народният представител. „Не споделям инсинуациите, че едва ли не благодарение на някаква наша позиция сме възпрепятствали ЕС да приеме адекватни юридически текстове за борба с домашното насилие. Това се нарича спекулация“, категоричен е той. Според него проблемът с Истанбулската конвенция въобще не е в материята за насилието срещу жени и деца.   „Аз съм юрист и знам, че в българското право има достатъчно инструменти такава практика да не се допуска. Големият проблем не е отсъствието на нормативна база, а в нейното адекватно приложение“, каза още депутатът от левицата. По неговите думи, под миловидната форма за борба с насилието срещу жени и деца, се опитват да прокарат идеи, ценности и практики, абсолютно несъвместими с българския цивилизационен код.   „Ако министър Захариева подкрепя една такава тенденция, много жалко за българското правителство“, коментира проф. Иво Христов.", "date": "2018.11.09", "title": "Проф. Иво Христов: Министър Захариева ще си оттегли ли подписа от Истанбулската конвенция?"}
{"url": "http://epicenter.bg/article/Rektorat-na-TU-Varna-shte-bade-osvoboden-zaradi-plagiatstvo-/167741/2/0", "text": " Това е Росен Василев от Техническия университет във Варна, който е станал професор и доктор на науките, благодарение на преписани чужди трудове.   Комисията по академична етика към министъра на образованието публикува снощи доклад след проверката си на сигнали срещу проф. Василев. Този доклад потвърждава категорично наличието на плагиатство в особено големи размери.    , твърди \"Офнюз\", като се позовава на свои източници. Поправка в Закона за висшето образование от тази пролет разрешава на министъра на образованието да назначи служебен ректор при установено плагиатство. Той може да изпълнява управленската длъжност в продължение на шест месеца, до избора на нов ректор. С назначаването на служебен ректор мандатът на досегашния автоматично се прекратява. С акт на служебния ректор може да се отнеме научната степен, придобита благодарение на плагиатство - т.е. доктор на науките. Росен Василев може да се прости и с длъжността \"професор\", ако бъде уволнен - тоест ако бъде прекратен трудовият му договор с университета. Това също е в правомощията на ректора.  Мандатът му трябва да изтече през 2019 г. Василев е завършил специалността \"Електроснабдяване и електрообзавеждане\" в ТУ-Варна (тогава ВМЕИ-Варна) през 1988 г. Същата година става асистент по теоретична електротехника, след това - старши и главен асистент. Дисертационния си труд на тема “Изследване и оптимизация на електроснабдителните системи на промишлени предприятия в режим на понижено натоварване” защитава през 2003 г., хабилитира се като доцент по измервателна електротехника три години по-късно. През 2011-а става заместник-ректор и като такъв отговаря за акредитацията на ТУ-Варна.   Според сайта на университета, е автор на над 90 публикации и е член на НТС и IEEE.  Те са подадени от професорите Овид Фархи (бивш ректор на ТУ-Варна) и Николай Минчев през 2017 и 2018 г. Проверката е разпоредена от министъра на 28 септември 2018 г. и започва още същия ден.  В сигналите се твърди, че има плагиатство в дисертационния и научни трудове на ректора на ТУ-Варна проф. д-р Росен Василев при процедурите по придобиване на научната степен „доктор на науките“ и заемане на академичната длъжност „професор“. Прилагат се и многобройни доказателства. Комисията избира трима арбитри - професори от техническите университети в София и Габрово - за сигналите, свързани с дисертационния труд на тема „Изследване на методите и средствата за повърхностно обработване на материали за дентални импланти“. Други трима са определени за проверка на сигналите за плагиатство в научната продукция на Василев при провеждането на конкурса за заемане на академичната длъжност \"професор\". Те са от ТУ-София и ХТМУ. Професор от ТУ-София се отказва да проверява колегата си от Варна и на 5 октомври 2018 г. комисията избира трима рецензенти - професори в същите два университета. Всички арбитри и рецензенти са цитирани в доклада не с пълните си имена, а с инициали.  с дисертацията \"Изследване на методите и средствата за повърхностно обработване на материалите за дентални импланти\".   Според сигналите на двамата професори    Проверяващите установяват, че въведението и първата глава са преписани от дисертацията на Доврамаджиев „Създаване на дизайн на остеоинтегруеми дентални импланти“ (за образователната и научна степен „доктор“), защитена през 2012 г.   Глави втора, трета, четвърта и пета са преписани от дисертацията на Ивайло Неделчев „Изследване ефективността на плазмотрон с вихрова стабилизация на дъгата в процеса плазмено-прахово напластяване“ (за образователната и научна степен „доктор“), защитена през 2015 г. При това в глави трета, четвърта и пета са преписани не само текстове и фигури, но граматическите и правописните грешки са еднакви. 90% от шестата глава са преписани от книга с автори W. Sha, S. Malinov “Titanium alloys: modelling of microstructure, properties and applications”, CRC Press, Boca Raton, Boston, New York, Washington DC, издадена през 2009 г.  Глава седма е преписана също от дисертацията на Доврамаджиев, отново с текст и фигури. Еднакви са и приложенията в двете дисертации. Заедно с дисертацията са представени статии, преписани в над 90% и са от: - статията под №10 в автореферата – от дисертацията на Т. Доврамаджиев; - статията под №11 – от статия на Х. Скулев и още трима автори, отпечатана през 2005 г.; - статията под № 12 – от дисертацията на Лиши Лиу, защитена през 2005 г. Пет от представените трудове обаче са преписани от негови колеги в ТУ–Варна и от чужди автори. \"Преписвано е на 100% от трудове на С. Стоянов и авторски колектив, от дисертации на С. Стоянов, на Т. Мечкарова и на Ивайло Неделчев\", пише в доклада. Техните трудове са за периода 2014-2015 г.   Изводът е, че преписването е почти 100%, и че е налице категорично плагиатство. Уличеният професор Росен Василев получава становищата на арбитрите на 19 октомври 2018 г. и депозира свой отговор на 23 октомври. В него твърди, че колегите му не са достатъчно компетентни, за да го проверяват. А също, че има конфликт на интереси. Арбитрите отхвърлят обвиненията и застават зад становищата си.   Те пишат, че той е \"представил в конкурса за професор като собствени публикации редица чужди трудове, като техните автори дори не са цитирани или посочени в библиографията. С действията си той безспорно е извършил плагиатство по смисъла на § 1, т. 7 от Допълнителните разпоредби на ЗРАСРБ, според който плагиатство е представянето за собствени на трудове, които изцяло или частично са написани или създадени от другиго, без позоваване или цитиране в процедура за заемане на академична длъжност\". При гласуването в комисията четирима са \"ЗА\", един е \"ПРОТИВ\" обявяването на плагиатство в трудовете. Докладът завършва по следния начин: \"С оглед на всичко изложено по-горе, Комисията по академична етика при Министъра на образованието и науката намира, че проф. дтн Р.В. при написването и защитата на дисертационния си труд за присъждане на научната степен „доктор на науките“ и в представените от него научни трудове за участие в конкурса за заемане на академичната длъжност „професор“ е представил като собствени трудове на свои колеги от Техническия университет - Варна и от чужди автори без съответното позоваване и цитиране – плагиатство по смисъла на §1, т.7 от Допълнителните разпоредби на ЗРАСРБ , с което е извършил нарушението по чл. 30, ал. 2, т. 3 от ЗРАСРБ\".  ", "date": "2018.11.09", "title": "За първи път в историята ни! Ректорът на ТУ-Варна ще бъде освободен заради плагиатство "}
{"url": "http://epicenter.bg/article/Rumen-Gechev--Tsyala-Iztochna-Evropa-ni-se-smee-/167742/2/0", "text": "Преговорите за присъединяването на България към еврозоната приключиха с „доброволното” съгласие с унизителен списък от условия. Сред тях е и задължението ни да покриваме част от разходите на Европейския стабилизационен механизъм, дълги години преди, евентуално, да станем член на еврозоната.  Това каза народният представител от ПГ на „БСП за България” проф. Румен Гечев във въпрос към министъра на финансите, съобщиха от пресцентъра на левицата.  Той припомни, че по този повод зам.-управителят на Чешката национална банка е заявил, че нито едно правителство с поне малко достойнство, не би могло да приеме тези условия.  „През март тази година казахте, че няма как да сме член на банковия съюз, без да сме член на еврозоната. Какво стана след няколко месеца и защо се смени позицията на правителството”, попита Гечев.  Народният представител попита още защо този важен въпрос не е обсъждан в комисията по бюджет и финанси на Народното събрание. Той обясни, че както и при Шенген, отговаряме на всички условия за влизане в чакалнята, но не ни искат и измислят нови условия.  „Цяла Източна Европа ни се смее, защото променяте собствената си позиция в рамките само на една година”, обърна се Гечев към министър Горанов.", "date": "2018.11.09", "title": "Румен Гечев към Горанов: Цяла Източна Европа ни се смее! Унизихте България! "}
{"url": "http://epicenter.bg/article/Ministar-Goranov-razyasni-kakva-vnoska-shte-plashta-Balgariya--kogato-vleze-v-evrozonata/167743/2/0", "text": "България ще внася вноски към Европейския стабилизационен механизъм (ЕСМ) едва от момента, в който страната ни влезе в Еврозоната. След този момент България обаче ще има и достъп до средствата, които механизмът предоставя при възникване на икономическа криза.   Това обясни от парламентарната трибуна финансовият министър Владислав Горанов. Той участва в днешния парламентарен контрол и отговори на въпрос за ангажиментите на България по покриване на част от разходите на ЕСМ. Срещу вноската си България и останалите държави-членки от Еврозоната ще ползва фонд срещу кризи в размер на 500 млрд. евро, обясни министър Горанов.  Страната ни ще ползва т. нар. \"адаптиран временен ключ\" при изчисляване на вноските в размер на 0,5639 процента от капитала на ЕСМ. По изчисления на финансовото министерство за 2017 г. през първите 5 години след влизането в Еврозоната България би плащала по 91 млн. евро на година, което е приблизително 0,16 процента от днешното ниво на БВП или приблизително 0,45 процента от бюджета за 2018 г. След петата година и до края на преходния период в рамките на следващите 7 години България няма да има финансови задължения да прави вноски във фонда. На 12-ата година от влизането на България в Еврозоната, или при достигане на 75 процента от средния БВП за ЕС, страната ни трябва да внесе разликата между пълния и временния ключ за вноската, която по данни от 2017 г. възлиза на 238 млн. евро общо - приблизително на 0,43 процента от днешното БВП или 1,2 процента от бюджета за 2018 г.  Владислав Горанов е на мнение, че вноските не са непосилни за България, особено поставени в контекста на новите възможности и ползите, които достъпът до ЕСМ ще даде на страната ни.  ", "date": "2018.11.09", "title": "Министър Горанов разясни каква вноска ще плаща България, когато влезе в еврозоната"}
{"url": "http://epicenter.bg/article/Pavlova--Falshivite-novini-ne-podminaha-i-Balgarskoto-evropredsedatelstvo/167747/2/0", "text": "Фалшивите новини не подминаха и Българското европредседателство, бяхме подложени на кибератаки всеки ден. Това каза министърът за Българското председателство на съвета на ЕС Лиляна Павлова по време на международна конференция „Фалшивите новини на истинските тролове“ (Fake news of true trolls), предаде агенция „Фокус“.   „Всичко, което ни обединява, е търсенето на истината. Аз вярвам, че истината винаги побеждава. Имам сериозен личен ангажимент за борба с фалшивите новини. Вярвам, че това е кауза, в която цялото общество трябва да се обединим. Днес няма застраховани от фалшивите новини. Всеки един може да бъде потърпевш от тях. Мащабите в интернет пространството са грандиозни. Интернет пространството всъщност е една галактика. 1,3 млрд. уебсайта, на които се произвеждат новини. Месечно потребителите във „Фейсбук“ са 2 млрд. , 1,2 млрд. са в „WhatsApp“ и 600 млн. в „Инстаграм“. 70% от тях казват, че трудно разграничават коя новина е фалшива“, заяви Павлова. Тя уточни, че няма как да има една институция, която да се пребори с този процес. По думите ѝ само ако се обединим като общество и институции е стъпка в правилната посока.   „Статистиката показва, че 18 държави в света са имали проблеми с фалшиви новини, благодарение на което имаме изкривени изборни резултати. България също е една от тези държави с т.нар. „Костинбродска афера“ от 2013 г.“, посочи тя.   „Фалшивите новини не подминаха и Българското европредседателство. Бяхме подложени на кибератаки всеки ден. Нещо, което можем да очакваме и в следващите дни, предвид предизборната кампания. Дълбоко убедена съм, че на фалшивите новини трябва да се реагира. Когато сайтовете са фалшиви, не можеш да реагираш. Регулации са необходими, за да могат компетентните органи да свалят тези сайтове, за да можем да намерим начини да опровергаем. Убедена съм, че всеки един от нас трябва да търси истината, да намерим начин за регулация“, посочи тя.   Министър Павлова допълни, че са 4 категориите на фалшивите новини. „Първата е сензационното съдържание за образуване на трафик и печелене на пари. Втората е дезинформацията, която цели манипулация, настройване на обществено мнение или нагласи, с чисто лобистки интерес. Третата са политическите и партийни фалшиви новини, които имат целеви обект, дискредитиране на един политически обект. Четвъртата е сатирата и пародията“, обясни тя. По думите ѝ усилията трябва да се насочат към първите три категории.", "date": "2018.11.09", "title": "Павлова: Фалшивите новини не подминаха и Българското европредседателство"}
{"url": "http://epicenter.bg/article/Rumen-Radev-shte-uchastva-v-tseremoniyata-za-100-godishninata-ot-kraya-na-Parvata-svetovna-voyna/167748/2/0", "text": "Държавният глава Румен Радев ще бъде на посещение във Френската република по покана на президента Еманюел Макрон на 10 и 11 ноември за участие в Парижкия форум за мир и отбелязването на 100 години от края на Първата световна война. Това съобщиха от прессекретариата на държавния глава. В мащабната възпоменателна церемония в Париж на 11 ноември ще участват ръководители на международни организации и държавни и правителствени ръководители от над 80 държави от цял свят, сред които генералният секретар на ООН Антонио Гутериш, генералният директор на ЮНЕСКО Одри Азуле, председателят на Европейския парламент Антонио Таяни, президентът на САЩ Доналд Тръмп, президентът на Руската федерация Владимир Путин, канцлерът на Федерална република Германия Ангела Меркел и много други.  В рамките на участието си в Парижкия форум за мир - инициатива, която има за цел да насърчи международното сътрудничество и подобряване на управлението, президентът Румен Радев ще направи изказване, посветено на потенциала на новите технологии да бъдат фактор за задълбочаване на политическия диалог, икономическия растеж и социалното сближаване.  Държавните и правителствени ръководители ще разгледат изложбата “Picasso Bleu et Rose” в Музей д’Орсе в Париж и ще бъдат приети в Елисейския дворец от президента на Френската република Еманюел Макрон и съпругата му Бриджит Макрон. В рамките на посещението си в Париж държавният глава Румен Радев ще бъде придружаван от съпругата си Десислава Радева.  ", "date": "2018.11.09", "title": "Румен Радев ще участва в церемонията в Париж за 100-годишнината от края на Първата световна война"}
{"url": "http://epicenter.bg/article/Gen--Kircho-Kirov--Rusiya-e-edinstveniyat-pechelivsh-ot-situatsiyata-s-amerikanskite-sanktsii-sreshtu-Iran/167749/2/0", "text": "Русия е единственият печеливш от ситуацията със американските санкции срещу Иран. Това каза за сутрешния блок „Добро утро, България“ на Радио „Фокус“ ген. Кирчо Киров, началник на Националната разузнавателна служба в периода 2002-2012 г. Той коментира темата за това каква би могла да бъде международната политика на Белия дом след междинните избори.   \"Русия е под санкции заради присъединяването на полуостров Крим, но Москва успя да предоговори и да поеме голяма част от иранския износ на петрол главно за удовлетворяване потребностите на своя вътрешен пазар. Увеличеният износ на руски нефт към международните пазари също се явява един от основните фактори за укрепване на икономиката на Русия и за придобиване на големи количества на необходимите й валутни средства. Поставяйки препятствия пред иранския износ, санкциите на САЩ облагодетелстват по същество Русия\", твърди ген. Кирчо Киров. Той каза още, че въпреки че санкциите спрямо Иран ще продължат да се втвърдяват, страната ще изнася нефт към пазари, които не се влияят от САЩ.   Американският президент Доналд Тръмп успешно спазва своята визия „Америка над всичко“, защото резултатите от 2-годишното му управление показват устойчив растеж на икономиката и създаване на възможности за засилване на американското влияние както във външнополитическата, така и във външноикономическата сфера, допълни ген. Киров.  ", "date": "2018.11.09", "title": "Ген. Кирчо Киров: Русия е единственият печеливш от ситуацията с американските санкции срещу Иран"}
{"url": "http://epicenter.bg/article/Otmenya-se-protestat-na-kmetovete--Borisov-gi-pokani-na-sreshta/167751/2/0", "text": "Протестът на кметовете на малки населени места се отменя, тъй като премиерът Бойко Борисов ги поканил на среща в понеделник. За това информира председателят на Националното сдружение на кметовете на кметства Румен Стоянов, кмет на Калофер.  Според Румен Стоянов няма да се състои и насрочения за събота протест в София.   Преди месец кметовете на малки населени места от цялата страна поставиха исканията си на мълчалив протест пред паметника на Христо Ботев в Калофер. Тогава те заявиха, че ако не бъдат чути ще дойдат да протестират в София.  Те настояват всяко кметство да има собствен и гарантиран бюджет, а със закон държавата да задължи кметовете на общини да спазват решенията на общинските съвети да го привеждат в пълен размер.   Основното недоволство е породено от факта, че в момента никой не може да задължи общинските кметове да превеждат в пълен размер бюджета, гласуван от общинския съвет за определено кметство. Те искат също прагът за образуване на кметство да бъде 100 човека. По думите на кмета на Калофер към момента в организацията членуват не по-малко 500 кметове на кметства от страната, а на учредителното събрание на сдружението преди година са били около 100 кметове на кметства.  ", "date": "2018.11.09", "title": "Отменя се протестът на кметовете, Борисов ги покани на среща"}
{"url": "http://epicenter.bg/article/Elena-Yoncheva--Deloto-sreshtu-men-e-obrazuvano-po-signal-na-Delyan-Dobrev--Toma-Bikov-i-Anton-Todorov/167756/2/0", "text": "Елена Йончева Фейсбук   \"Запознах се подробно с искането на Главния прокурор да образува дело срещу мен.  В това искане пише, че делото е по сигнал на Делян Добрев, Тома Биков и Антон Тодоров, пише във Фейсбук Елена Йончева, на която вчера главният прокурор поиска снемане на имунитета, за Ади обвинение за прани на пари.   \"Всички предприети действия на прокуратурата се базират единствено на твърденията на тези три лица.  Няма нито един факт, който да сочи, че от мен са били извършвани незаконни действия. Нито един факт за извършени престъпления\", заявява  народната представителка от \"БСП за България Елена Йончева. Надявам се делото, възможно най-бързо, да влезе в съда. Това е мястото, където истината ще стане ясна, добавя тя.   \"Отправеното искане е потресаващо. Клевети, които отдавна се лансират от депутати на ГЕРБ. Няколко пъти призовах съответните отговорни институции да направят проверка - призовах, както от трибуната на Народното събрание, така и пред представители на медиите. Запозната съм с методите на репресии на ГЕРБ. Това е класическа схема\", коментира още Йончева.   По думите й, твърденията за “вероятно пране на пари” идват само два дни, след като тя и нейни колеги от ПГ на \"БСП за България\" настояха за независима техническа експертиза за качеството българските магистрали – вземане на вертикални ядки и анализ в лицензирани европейски лаборатории.   \"През последната година внесох в ДАНС и прокуратурата документи, свързани с вероятни корупционни практики при строителството на преградното съоръжение на българо-турската граница. Бях обвинена от вицепремиера Валери Симеонов в национално предателство. По този повод той внесе срещу мен и сигнал в прокуратурата. В ДАНС и прокуратурата съм внесла и документи за създадената от Делян Добрев схема в община Хасково - схема за усвояване на огромни финансови ресурси от приятелско-роднински кръг – аферата “кумгейт”. Клевета срещу мен е отправяна и от Бойко Борисов, за което беше осъден\", припомни Елена Йончева.   Тя посочи още, че работата й като журналист винаги е била публична, видима. \"Прословутият договор, за който депутати от ГЕРБ са поискали от прокуратурата да насочи своето внимание, е за закупуване на телевизионна техника (камери, сателитни телефони, техника за директни включвания, монтажна апаратура). Тази техника е налична, както и цялата документация\", посочи Йончева. \"В своята дейност по заснемането на документални филми в Сирия, Турция, Украйна, Ирак, Афганистан, Чечня…. съм се срещала и с бандити, с престъпници. По нашия екип е стреляно, били сме отвличани и бити… Опитът за сплашване няма да мине\", категорична бе Елена Йончева.     Ето целият пост на Елена Йончева  във Фейсбук:  ", "date": "2018.11.09", "title": "Елена Йончева: Делото срещу мен е образувано по сигнал на Делян Добрев, Тома Биков и Антон Тодоров"}
{"url": "http://epicenter.bg/article/Boychev--Vsichki-balgarski-danakoplattsi-shte-platyat-za-loshoto-upravlenie-na-Sofiyskata-toplofikatsiya/167758/2/0", "text": "„Изглежда, че лошото управление на Софийската топлофикация и отговорността на Столична община ще бъдат прехвърлени на правителство, а от тук и на всички български данъкоплатци.“ Това заяви народният представител от ПГ на „БСП за България“ Жельо Бойчев от парламентарната трибуна. „На 28.08. Български енергиен холдинг, с договор изкупува вземанията, които „Булгаргаз“ ЕАД има към „Топлофикация София“ в размер на 99 млн. лв. Министър Петкова казва, че споразумението е подписано, но тепърва ще се уточняват условията за възвръщане на тези средства. Как е възможно да дадете съгласие за поемане на ангажимент в рамките на 100 млн. лв., без да са ясни условията и гаранциите, при които те ще бъдат връщани?“, попита той.   Бойчев подчерта, че Софийската топлофикация вече един път е обект на такова споразумение. „БЕХ пое 500 млн. лв. през 2015 г. Общата сума на задълженията вече е 600 млн.лв., а към момента се обслужват само лихвите“, каза още той. Бойчев посочи, че Софийската топлофикация, по справка към 30.06.2018 г., има общо задължения над 740 млн. лв. „Загубата на дружеството към 30.06 тази година е 11 млн. 877 хил. лв. През 2017 г. дружеството завършва на загуба. Как и по какъв начин това дружество ще възстанови парите на БЕХ?“, попита народният представител. Енергийната тема продължи друг червен депутат - Таско Ерменков. „Вместо да се направи схема, по която този дълг да се изплати, министърът решава да натовари БЕХ с още 100 млн. лв. Загрижени сме за енергийната сигурност в България“, коментира народният представител Таско Ерменков. Според него това, което правят с бюрократичното изкупуване на дълговете към „Булгаргаз“, ще доведе до състояние, в което и Господ да дойде, няма да може да се оправи с дълговете на Топлофикация. „Управляващите ще бъдат принудени от обстоятелствата Топлофикация да бъде одържавена. За една година общите задължения на Топлофикация са нараснали от 600 млн. лв. на 740 млн. лв. Вместо Топлофикация да си оправи управлението, всички български граждани ще бъдат задължени да платят задълженията“, каза още Ерменков. Той препоръча на министър Петкова да не поема онези негативи, които ще се отразят на всички хора, които не са виновни, че управлението на „Топлофикация“ е некадърно да се справя с ангажиментите си. ", "date": "2018.11.09", "title": "Бойчев: Всички български данъкоплатци ще платят за лошото управление на Софийската топлофикация!"}
{"url": "http://epicenter.bg/article/Marin-Lyo-Pen-idva-v-Sofiya-na-16-noemvri/167759/2/0", "text": "Лидерката на френската крайна десница Марин льо Пен ще посети София на 16 ноември, за да се срещне с националистически и популистки съюзници от Източна Европа във връзка с предстоящите през май догодина  избори за Европейски парламент, предаде БТА,  цитирайки Франс прес. В българската столица председателката на партията „Национален сбор“ ще участва в конференция под наслов „Европа на нациите и на свободата, нов модел за европейските граждани“. На форума на крайнодесни формации тя ще се срещне с председателя на „Воля“ Веселин Марешки, наричан „българският  Тръмп“, с председателя на чешката партия „Свобода и пряка демокрация“ Тамио Окамура, с бившия лидер на белгийската фламандска партия „Влаамс беланг“ и настоящ лидер  на Движението за Европа на нациите и свободата (ДЕНС) Херолф Анеманс, както и с  представител на австрийската Партия на свободата, съобщи ДЕНС вчера в Туитър.  В Европейския парламент движението е представено от политическата група „Европа на нациите и свободата“, част от която са „Национален  сбор“, италианската партия „Лига“ и Австрийската партия на свободата.  На 1 май във френския град Ница вече се състоя среща на  тези политици, организирана от Движението за Европа на нациите и свободата, където те защитиха „идентичността“ на нациите и гръко-християнския произход на  европейската „цивилизация“, припомня АФП. Това е второто посещение на Марин льо Пен в чужбина във връзка с предстоящите европейски избори през май. На 8 октомври тя се срещна в Рим със своя италиански съюзник Матео Салвини, председател на „Лига“. Двамата заедно отправиха нападки срещу „бункера Брюксел“.  Тези срещи се вписват в стратегията на „Национален сбор“ за създаване на съюзи във Франция и в цяла Европа, отбелязва агенцията.", "date": "2018.11.09", "title": "Марин Льо Пен идва в София на 16 ноември"}
{"url": "http://epicenter.bg/article/Mirolyuba-Benatova/167762/2/0", "text": "Журналистката Миролюба Бенатова публикува свои коментар за скандалния рекламен клип, в който шефът на Студентската телевизия \"Алма матер\" призовава младежите да кандидатстват за работа, за да станат известни.    Във видеото актьорът Башар Рахал, който от няколко месеца е начело на студентската телевизия, влиза в ролята на режисьор. Млада секретарка тича напред-назад с кафето и сметанката му, докато шефът я оглежда одобрително и коментира, че тя \"вече също е известна\". За декор служат стълбите на Софийския университет със статуите на братята Евлоги и Христо Георгиеви.      Припомняме, че видеото на Башар Рахал събра над 17 хил. гледания във \"Фейсбук\" и множество критични коментари заради стила и посланието си.", "date": "2018.11.09", "title": "Бенатова: Ама защо се сърдите на Башар, след като по телевизора бъка от гладки конферансиета!?"}
{"url": "http://epicenter.bg/article/Agentsiyata-po-vpisvaniyata--Vinovnite-za-sriva-na-Targovskiya-registar-ne-sa-poluchili-bonusi/167769/2/0", "text": ". Средномесечният фонд \"Работна заплата\" на Агенцията по вписванията е в размер на 813 034 лв. Това съобщиха от пресцентъра на Агеницията по вписванията.    . Изплащането на бонуси в Агенция по вписванията е следствие от показани добри резултати на служителите и начин да ги мотивираме да продължават да работят ефективно. Отговорните за срива на Търговския регистър – Директорът и експертите от Дирекция ИОТ, не са получили ДМС за последното тримесечие. Нека не забравяме, обаче, че останалите служители на Агенцията не са спирали работата си, дори и по време на срива.” Това казва, изпълнителен директор на Агенцията по вписванията - Габриела Козарева.   Агенцията по вписванията администрира четири регистри – Търговски регистър и регистър на ЮЛНЦ, Имотен регистър, Регистър Булстат и Регистър на имуществените отношения на съпрузите. Дори и по време на срива на Търговския регистър, работата в цялата Агенция не е спирала.   . Към момента Агенцията се произнася в срок по всички постъпили вписвания, като е преодоляна забава от 20 дни.   , предаде агенция „Фокус“. Тя уточни, че ако тези хора успеят да докажат, че са невинни, ще останат на работа, а ако не - няма да има причина не само да получават бонуси, а да продължат да работят за този работодател.   , допълни Козарева. „Изводът за несвършването на определени задължения не може да се приеме като еквивалент за причината на срива. Не са успели да ме убедят, че положените от тях усилия са били достатъчни, за да предотвратят срива. За мен това не е точното ефективно изпълнение на задълженията“, каза Козарева.   По думите ѝ тези служители са имали ангажимента да проследяват правилното изпълняване на ангажиментите от фирмите по поддържането на регистъра. Козарева уточни, че вече служителите в дирекцията „Информационно обслужване и технологии“ са шест. „Много ми се иска да ви кажа, че има 100% гаранции за Търговския регистър, но за техника, звучи несериозно.    допълни директорът на Агенцията по вписванията.       , каза още Габриела Козарева в изявлението.   , каза още Козарева. По думите й в момента забавата в Търговския регистър е преодоляна от хората, които работят там и нямат отношение към срива. „Тези хора работят извънредно без да може да им бъде заплатено по някакъв начин и да бъдат компенсирани.  , каза още Козарева.   Тя уточни, че   Козарева допълни, че размерът на бонуса не зависи от йерархията на служителите.  ", "date": "2018.11.09", "title": "Габриела Козаева: Най-големият бонус е малко над 3000 лв., а най-ниският 700 лв."}
{"url": "http://epicenter.bg/article/Kaloyan-Pargov--Na-ES-li-da-vyarvame-za-chistotata-na-vazduha-ili-na-GERB-v-Stolichna-obshtina--/167771/2/0", "text": "На Европейския съюз ли да вярваме за чистотата на въздуха или на ГЕРБ в Столична община. Това попита председателят на групата на БСП в СОС и на столичните социалисти Калоян Паргов, след като стана ясно, че има сериозна опасност на България да бъдат наложени санкции от Европейския съюз, тъй като все още не е изпълнила изцяло решението на Съда на ЕС от 5-и април 2017 г. Тогава същият този Съд установи, че България е нарушила задълженията си по директивата за качеството на въздуха и не спазва изискванията за пределно допустимите концентрации на фини прахови частици.  \"Това решение на Съда на ЕС през 2017-а изненада управляващите от ГЕРБ в София, които до този момент упорито отказваха да признаят, че има проблем, припомни Калоян Паргов. - После набързо предприеха мерки, започнаха да измерват чистотата на въздуха, установиха, че наистина нивото на фини прахови частици е чувствително над нормите и се наложи да преработват стратегията. Сега твърдят, че въздухът в София вече е чист и изграждането на инсталация за горене на преработени в RDF гориво отпадъци няма да го замърсява допълнително. Това е манипулация. Управляващите от ГЕРБ в София манипулират гражданите. И доказателство за това е именно призивът на Европейската комисия към България да изпълни изцяло решението на Съда на ЕС от 5-и априв 2017 г., защото в противен случай ще бъдат наложени санкции. При това положение на кого да вярваме - на ЕС или на ГЕРБ в София? Очевидно, че управляващото мнозинство в столицата чете данните за чистотата на въздуха като Дявола - Евангелието\".  Според Калоян Паргов решението на СОС да отхвърли Доклада с предложение за провеждане на референдум с три въпроса, свързани с изграждането на инсталация за горене на RDF, не означава, че идеята се е провалила окончателно.  \"Сега предстои областният управител да потвърди или да отхвърли това решение, обясни той в Сутрешния блок на БНТ1. - Ако го потвърди, ще обжалваме в Съда. Ако и Съдът не се произнесе в наша полза, ще съберем подписи от гражданите, за да върнем темата за разглеждане отново в СОС\".  Председателят на БСП - София е категоричен, че подобна инсталация за горене на RDF е необходима. \"Спорът ни с управляващите от ГЕРБ е за мястото на което, трябва да бъде изградена тя - ние настояваме да е в местността \"Садината\", където е построен заводът, а те искат да е в ТЕЦ \"София\". когато Столичният общински съвет взима решения за десетки години напред, какъвто е случаят, пряката демокрация е много важна. Когато беше гласуван първият доклад, той беше приет със съвсем крехко мнозинство. Това показва, че липсва нужния консенсус по въпроса и е важно да се допитаме до мнението на гражданите. Не бива разговорът по тази тема да бъде профанизиран, както се случи по време на сесията в четвъртък. Управляващите в СО трябва да знаят, че няма нищо страшно в това да питат хората\".  ", "date": "2018.11.09", "title": "Калоян Паргов: На ЕС ли да вярваме за чистотата на въздуха или на ГЕРБ в Столична община? "}
{"url": "http://epicenter.bg/article/Tsacheva--Razporedih-proverka-v-Agentsiyata-po-vpisvaniyata--pri-narushenie-shte-sam-bezkompromisna/167773/2/0", "text": " Това каза министърът на правосъдието Цецка Цачева в изявление във връзка с изплатени бонуси на служители в Агенцията по вписванията, раздавани в периода, през който Търговския регистър не е работил, предаде агенция „Фокус“.   „ . Съгласно тази наредба всеки един ръководител на административна структура определя нарочни вътрешни правила. Като в тях се дава възможност за изплащане на така наречените бонуси, които са резултат от няколко неща. Преди всичко става въпрос за икономии в определения бюджет на всяка една административна структура, които в масовия случай се натрупват от болнични листове на служители, които през съответния период са били в платен отпуск по болест, както и целта на тези средства е да стимулира съответните представители на администрацията за полагане на максимални усилия в изпълнение на служебните си задължения“, заяви още Цачева.    Цачева допълни, че е провела разговори с изпълнителния директор на Агенцията по вписванията, която я е уверила, че разпоредбите на наредбата и вътрешните правила са стриктно спазени. „Разпоредих извършване на проверка, която да ми отговори дали са спазени изискванията на наредбата и вътрешни правила“, каза още Цачева. Тя посочи, че вярва, че няма такива нарушения, но по думите ѝ, ако проверката установи такива в доклада, ще бъде безкомпромисна.   „Преразпределила съм тази сутрин с мои заповеди проверката да стартира още в понеделник. Имам уверението от г-жа Козарева, че необходимата документация ще бъде предоставена своевременно още във вторник. С надежда съм да получа доклада на Инспектората докрая на следващата седмица, най-късно по-следващият понеделник“, допълни още министърът.      каза още министърът на правосъдието.   На въпрос дали е морално да се раздават пари на служителите в Агенцията по вписванията, Цачева коментира:  “.   Тя допълни, че изпълнителният директор на Агенцията  .   „Когато се разпределят среднопропорционално на всички, тогава всички са доволни и няма напрежение. Как отговаряме на тези, които много след работно време стоят и изпълняват задълженията си по служба“, допълни Цачева.     „Съобразила съм нейните усилия за възстановяване в пълнота функционалността на регистъра, както и работата по отношение на останалите три регистъра, които са в Агенцията по вписванията. Съобразих, че г-жа Козарева изпълнява препоръките, които бяха дадени от Инспектората на министерството по повод проверката, която бе извършена непосредствено след срива на Търговския регистър.  “, допълни Цачева.   Тя допълни, че следващата контролна функция на Министерство на правосъдието е по отношение на това дали платежните нареждания, подписвани от директора на Агенция са налични в бюджета й за календарната година. „Финансистите имат отработена процедура. Във всеки един момент, ако такива средства не са налични в бюджета, се отказва съответното плащане“, поясни още Цачева. “, каза още министърът на правосъдието.", "date": "2018.11.09", "title": "Цачева: Разпоредих проверка в Агенцията по вписванията, при нарушение ще съм безкомпромисна"}
{"url": "http://epicenter.bg/article/12-ministri-shte-uchastvat-v-petachniya-parlamentaren-kontrol/167716/2/0", "text": "12 министри от кабинета „Борисов“ 3 ще участват в петъчния парламентарен контрол. Това предвижда програмата за работа на Народното събрание. Депутатите започват работа с парламентарен контрол, тъй като вчера те изчерпаха законодателната си програма за седмицата. На депутатски питания ще отговаря вицепремиерът и министър на външните работи Екатерина Захариева. Тя ще коментира въпроса, свързан с мултидисциплинарната комисия по исторически въпроси. Към министъра на здравеопазването Кирил Ананиев има питания за спешната помощ и за Фонда за лечение за деца. Регионалният министър Петя Аврамова ще отговаря на депутатски въпрос за готовността на Агенция „Пътна инфраструктура“ за зимния сезон, а министърът на енергетиката Теменужка Петкова ще даде разяснения по въпроса за спиране на тока в селищата в район „Панчарево“. Най-много са зададените въпроси към министъра на образованието Красимир Вълчев – общо четири. За напредъка на страната в защитата на интелектуалната собственост ще обясни министърът на културата Боил Банов. В контрола ще участват още вицепремиерът Томислав Дончев, министърът на вътрешните работи Младен Маринов, на социалната политика Бисер Петков, министърът на транспорта Росен Желязков, министърът на финансите Владислав Горанов и на икономиката Емил Караниколов.  ", "date": "2018.11.09", "title": "12 министри ще участват в петъчния парламентарен контрол"}
{"url": "http://epicenter.bg/article/Ninova-predstavya-Alternativen-byudzhet-2019-pred-kmetove-i-obshtinski-savetnitsi/167717/2/0", "text": "Лидерът на БСП Корнелия Нинова ще участва в широка дискусия по Алтернативния бюджет на БСП заедно с народни представители от левицата, кметове, избрани и подкрепени от БСП, председатели на общински съвети, общински съветници, експерти – представители на неправителствени организации в сферата на регионалната политика.   Събитието ще се състои от 12.00 часа в Гранд хотел София, съобщиха от пресцентъра на БСП. На него ще присъстват още представители от Национално сдружение на кметствата в България и Национално сдружение на кметовете на кметствата в България. Приоритетно ще се обсъжда частта на Алтернативния бюджет, свързана с местна власт.   Това е поредното обсъждане, на което социалистите представят разчетите си за държавните пари.  ", "date": "2018.11.09", "title": "Нинова представя Алтернативен бюджет 2019 пред кметове и общински съветници"}
{"url": "http://epicenter.bg/article/Shte-bade-predimno-slanchevo--s-maksimalni-temperaturi-mezhdu-13--i-18-/167718/2/0", "text": "Днес преди обяд на места в Източна България ще има ниска слоеста облачност или мъгла. Над останалата част от страната ще бъде предимно слънчево. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев.   Около и след обяд и над източните райони облачността ще се разкъса и намалее до предимно слънчево време. Ще духа слаб североизточен вятър. Максимални температури между 13° и 18°. Атмосферното налягане е малко по-високо от средното за ноември - слабо ще се понижи. Над Черноморието преди обяд ще има ниска облачност или мъгла. След обяд облачността ще намалее до предимно слънчево време. Ще духа слаб до умерен вятър от север-североизток. Максимални температури на въздуха: 14-15°. Температурата на морската вода е 15-16°. Вълнението на морето ще е около 2 бала. Над планините ще преобладава слънчево време, преди обяд с временни увеличения на облачността. Ще духа слаб до умерен вятър, предимно от североизток. Максимална температура на височина 1200 метра – около 12°, на 2000 метра – около 6°.", "date": "2018.11.09", "title": "Ще бъде предимно слънчево, с максимални температури между 13° и 18°"}
{"url": "http://epicenter.bg/article/Kmetove-ot-tsyalata-strana-se-sabirat-otnovo-v-Kalofer-na-malchaliv-protest/167719/2/0", "text": "Кметове от цялата страна  се събират отново в Калофер на мълчалив протест, съобщи БТВ. Преди месец те излязоха на улицата, за да поискат законодателни промени, с които да им се гарантира получаването на дължимите парични средства от големите общини. Кметовете тогава разказаха, че въпреки че общинските съвети гласуват бюджетите им, пари постъпват рядко и по малко. Затова са принудени да плащат за всичко с лични средства. Кметовете дадоха едномесечен срок на държавата да подготви промени в законите. До този момент това не е се е случило, затова в събота се готви мащабен протест под прозорците на Министерски съвет.      ", "date": "2018.11.09", "title": "Кметове от цялата страна се събират отново в Калофер на мълчалив протест"}
{"url": "http://epicenter.bg/article/Miroslav-Naydenov--17-mln--lv--sa-izplatenite-kompensatsii-zaradi-ptichiya-grip/167720/2/0", "text": "Не трябва да се прави компромис с огнищата на птичи, но има проблем с унищожаването на птиците. Това заяви в студиото на предаването „Тази сутрин” по БТВ бившият министър на земеделието Мирослав Найденов. Той посочи, че към момента са изплатени близо 17 млн. лв. компенсации на стопаните и има съмнения, че бройката на умъртвените животни е манипулирана – над 1 млн. птици. „Вместо да бъдат изгаряни, масово в момента се прилага от производителите загробване, което може да бъде разровено от кучета, например. Имам съмнение, че при това загробване не се подават съответните данни и се саботира. В момента у нас има четири мобилни станции за унищожаване на животински трупове, при тях има ветеринарни лекари, там отчетността е страхотна, няма как да се излъже, но не се ползват”, коментира бившият земеделски министър.   Найденов заяви, че подсектор птицевъдство е най-силно развитият земеделски сектор –  годишно у се произвеждат 52 млн. бройлера, 6,5 млн. кокошки, 4,5 млн. патици и над 2 млрд. яйца. В бранша са заети над 20 хил. души, а стокооборота е над 0,5 млрд. лв. „Това е огромен сектор и компромиси по отношение на заболяването не трябва да бъдат правени, има директива на ЕС: В мястото на заразяване незабавно се ликвидират всички птици. Аз разбирам, че протестираха производителите на патки. Те може да имат своите основания, но има 24 огнища в 5 области. Ако не се вземат мерки и не се спре заразата, утре този „птичи грип” може да мутира заедно с човешкия и да бъде смъртоносен”, коментира Найденов. Според бившия земеделски министър проблем в технологичния процес е най-вероятната причина за попадане на опасния татул в партидите със спанак. Той допълни, че го е притеснил фактът, че пакетажният цех не е регистриран.  ", "date": "2018.11.09", "title": "Мирослав Найденов: 17 млн. лв. са изплатените компенсации заради птичия грип"}
{"url": "http://epicenter.bg/article/Tsveta-Karayancheva--Politikata-na-prazniya-stol-ne-nosi-dividenti-na-nikogo/167721/2/0", "text": "„Никой не иска да има предсрочни избори в момента. Разбира се, че няма и да има“, заяви председателят на Народното събрание Цвета Караянчева в сутрешния блок на БНТ.   Тя напомни и какво показва социологията: „С едни предсрочни избори ще загубим една година. Ще се върнем назад“. „Хората искат стабилност“, добави Караянчева.   Председателят на Народното събрание коментира е искането на главния прокурор Сотир Цацаров да бъде свален имунитетът на шест народни представители. Тя потвърди, че всички се отказват от имунитета си и днес ще бъде подписан документа, който ще се прати на главния прокурор, за да може да се възбуди наказателно преследване. Цвета Караянчевадобави още, че с искането на Цацаров се показва, че няма политически чадър.   „Виждате, че има и народен представител от ГЕРБ и не може да се говори за някакво политическо преследване“, обясни тя. По повод проблемите с кворума в Народното събрание, Караянчева коментира, че трудно се работи в такава обстановка.   „Показа се, че няма политически чадър, ако някой е направил, не мога да кажа престъпление, но нещо нередно. Виждате, че има и народен представител от ГЕРБ и не може да се говори за някакво политическо преследване, според мен”, обясни Караянчева и допълни: „В последните няколко месеца виждаме акции, които наистина показват, че не е на мода политическият чадър. Ако имаше някакво преследване към определени хора, нямаше да има и народни представители от ГЕРБ.”   По думите й това няма да се отрази добре върху доверието и рейтинга на парламента. Според Караянчева депутатите също допринасят за недоверието към Народното събрание, защото често пъти дебатите се водели на личностна основа.   Председателят на парламента коментира и проблемите с кворума, което се превръща във всекидневно изпитание пред парламентарното мнозинство.  „Като народни представители ние трябва да си вършим работата. Играта с кворума не носи позитиви нито на опозицията, нито на управляващите. Ако колегите, които напускат залата си мислят, че от това ще получат по-голямо одобрение, не е така. Хората очакват ние да работим. Преди два дена казах, че явяването на работа като депутат в Народното събрание е морал и граждански дълг”, заяви Караянчева.   „Ще призова колегите от опозицията да идват на работа, да помогнат за кворума, защото в този парламент не се решават проблемите само на избирателите на ГЕРБ. Политиката на празния стол не носи дивиденти на никого\", коментира Караянчева и призна по отношение на парламентарното мнозинство: „Обявили сме пълна мобилизация”.   Според Караянчева хората на искат предсрочни избори и коментира исканията за оставка на вицепремиера Валери Симеонов. „Аз също не одобрявам това, което Валери Симеонов каза. За това, което трябва да приемем за майките, парламентът има бърза писта”.    „Призовавам колегите от опозицията да идват на работа, да помогнат за кворума, защото в този парламент не се решават проблемите само на избирателите на ГЕРБ“, каза Цвета Караянчева и подчерта: \"политиката на празния стол не носи дивиденти на никого\".    ", "date": "2018.11.09", "title": "Караянчева: Политиката на празния стол не носи дивиденти! Никой не иска предсрочни избори!"}
{"url": "http://epicenter.bg/article/Korneliya-Ninova-i-poslanika-na-Avstriya-obsadiha-Pakta-za-migratsiya-na-OON/167723/2/0", "text": "Председателят на БСП Корнелия Нинова  проведе работна среща с Н.Пр. Андреа Вике, извънреден и пълномощен посланик на Република Австрия в централата на партията на ул. „Позитано” 20.   Австрия е председател на Съвета на ЕС в момента и по време на разговора бяха дискутирани теми от европейския дневен ред, сред които миграция, сигурността на външните граници на съюза и предстоящите избори за Европейски парламент през 2019 г. Лидерът на социалистите поздрави Австрия за успешното председателство на Съвета на ЕС и приемствеността от България на приоритет Западни Балкани. В рамките на срещата бе обсъден и Глобалният пакт за миграция на ООН.   Посланик Вике представи позицията на правителството на Австрия и причините, посочени от канцлера Себастиан Курц и вицеканцлера Хайнц-Кристиан Щрасе, Австрия да не го подпише. Нинова изрази позиция, че наред с добрите решения на някои проблмни въпроси, пактът съдържа неприемливи текстове и БСП не би подкрепила неговото приемане.  ", "date": "2018.11.09", "title": "Корнелия Нинова и посланика на Австрия обсъдиха Пакта за миграция на ООН"}
{"url": "http://epicenter.bg/article/Angelkova--Na-Vitosha-shte-se-podmenyat-samo-liftove--drugo-stroitelstvo-nyama-da-ima/167724/2/0", "text": ". Това каза министърът на туризма Николина Ангелкова в интервю за предаването „Тази сутрин“ по бТВ.    министър Ангелкова коментира: „Работната група, която трябва да промени в Плана за управление на „Витоша”, цели да подобри достъпа до планината за софиянци“. Тя беше категорична, че няма да се допусне безконтролно строителство в планината.   „Планът за управление на „Витоша” трябва да бъде променен, за да могат да се подменят лифтовете и съоръженията. Там друго строителство категорично няма да има. Предвиден е изключително строг контрол и се гарантира, че ние ще следим за това.  ”, заяви Николина Ангелкова.    „Над 5,5 млн. чуждестранни туристи са посетили България през летния сезон. „3,1% е ръстът на фона на това, че 3 поредни години бележим ръст. Откакто е създадено Министерство на туризма бележим 31% ръст на чуждестранните туристи от 2015 г. до сега. Това ни поставя на едно от първите места като дестинация за устойчив туризъм“.   ,  каза още  министърът на туризма.   “, каза още тя.   Попитана как ще коментира  “, каза още тя и припомни, че повече от 150 млн. лв. са отделени за това допълнително.   На въпрос   „Това, което за мен е важно, е да продължим да изпълняваме поетите ангажименти към хората. По отношение на хората с увреждания и в частност сектор „Туризъм“ работим така, че да осигурим максимална достъпност до плажовете. И всяка една нова процедура за концесия, която стартирахме тази година, е свързана с изискването кандидатът да гарантира достъпността до морския плаж и гарантира изграждане на специални пътеки за достъп“, коментира министърът на туризма. ", "date": "2018.11.09", "title": "Ангелкова: На Витоша ще се подменят само лифтове, друго строителство няма да има"}
{"url": "http://epicenter.bg/article/Deputatite-Boris-Karchev-ot-GERB-i-Elena-Yoncheva-ot-BSP-sa-se-otkazali-pismeno-ot-imunitetite-si/167725/2/0", "text": "  Депутатите Борис Кърчев от ГЕРБ и Елена Йончева от БСП са се отказали писмено от имунитетите си. Това съобщи председателят на парламента Цвета Караянчева в началото на днешното пленарно заседание, предаде агенция „Фокус“.   На 8 ноември главният прокурор Сотир Цацаров поиска имунитетите на общо шестима народни представители: Борис Кърчев от ГЕРБ, Елена Йончева и проф. Георги Михайлов от БСП, Веселин Марешки, Кръстина Таскова и Пламен Христов от „Воля“. Във вчерашния ден проф. Георги Михайлов от БСП и Пламен Христов от „Воля“ обявиха, че ще си дадат имунитетите. Към момента все още не са декларирали съгласието си в деловодството на парламента. Депутатите Веселин Марешки и Кръстина Таскова все още не са взели решение дали да се откажат от статута си за неприкосновеност.  ", "date": "2018.11.09", "title": "Депутатите Борис Кърчев от ГЕРБ и Елена Йончева от БСП се отказаха писмено от имунитетите си"}
{"url": "http://epicenter.bg/article/Taskova--Atakata-e-zaradi-poiskanite-ostavki-na-Simeonov-i-Karakachanov/167726/2/0", "text": "Депутатът от партия \"Воля\" Кристина Таскова е единият от шестимата депутати, чийто депутатски имунитет беше поискан вчера от главния прокурор Сотир Цацаров. Срещу лидера на „Воля” Веселин Марешки и депутатите от неговата партия Кръстина Таскова и Пламен Христов по досъдебно производство, започнало във Варна, са повдигнати и предявени обвинения за изнудване.   В ефира на БТВ Таскова напомни, че това е второ производство, а първото е прекратено през февруари. По думите ѝ имунитетите на депутати от „Воля” са поискани, след като от партията поискаха оставките на вицепремиерите от Обединените патриоти Валери Симеонов и Красимир Каракачанов.   На въпрос дали сама ще се откаже от депутатския си имунитет тя отговори: „Обмислям варианта имунитетът ми да бъде гласуван в зала. Не се крия зад имунитет, но искам да видя в зала кой иска да запуши нашите усти“. ", "date": "2018.11.09", "title": "Таскова за поискания имунитет: Атаката е заради исканите оставки на Симеонов и Каракачанов"}
{"url": "http://epicenter.bg/article/Desi-Radeva-/167727/2/0", "text": "Първата дама на България отново използва личния си профил в социалната мрежа Фейсбук като обществена трибуна. Десислава Радева направи намек за политическо послание чрез текста на една от любимите й песни.    Парчето на американците Brian Owens and Thomas Owens \"A Change is Gonna Come\", с което съпругата на президента поздрави познати и приятели в малките часове на нощта, е с недвусмислено заглавие.        \r\n \r\n   \r\n Очевидно президентшата намеква за промяната в страната ни, която според нея ще стане факт... рано или късно. В политическото послание тя умело вплита и една от най-популярните фрази на мислителя от далечния изток Лао Дзъ, в която търпението е издигнато като висша добродетел. \r\n   \r\n В последното си изречение обаче Десислава Радева прави изричната уговорка, че това е нейно лично мнение и може и да греши в преценката си за стойността на търпението... поне в аспекта на дългочаканата промяна в България. \r\n", "date": "2018.11.09", "title": "Десислава Радева: Промяната ще се случи и при нас... рано или късно!"}
{"url": "http://epicenter.bg/article/Bashar-Rahal-za-skandalniya-klip-na--quot-Alma-Mater-quot--Losha-reklama-nyama--ne-ochakvahme-takav-efekt/167729/2/0", "text": "„Лоша реклама няма, ако човек може да си я защити“, каза пред Нова.тв директорът на студентската телевизия „Алма Матер“ Башар Рахал по повод клипа, с който медията обявява кастинг за набиране на кадри в различни градове на страната. Видеото предизвика възмущение в социалните мрежи. Само за 2 дни обявата е гледана повече от 20 000 пъти. В коментари в мрежата обаче потребителите питат така ли всъщност се става известен. „Не очаквахме чак такъв ефект. Телевизията съществува вече девета година, но досега никой не знаеше за нея“, коментира директорът на медията. И подчерта, че провокацията е била търсена. А самото видео определи като „пародия и скеч“.   \"Обвинението е, че е пошло и сексистко, поне от това, което чета. Търсили сме няколко ефекта вътре. Далеч сте от мисълта, че не знам какво е сексизъм, как започна движението Me Too. По-скоро това е една пародия и ние сме целели да бъде пародия. То е очевидно, че е част от скеч\", каза Рахал.   Инвестирахме около 50 лева в този клип, а в момента той се върти по всички медии, пресметна той обявата от маркетингова гледна точка.   Рахал обясни, че цел на телевизията е \"студентите сами да се изразят от свое име, а не някой да говори от тяхно име\". \"Тази медия всъщност ще бъде създавана от студенти, за да видим техния мироглед, техния живот, тяхната гледна точка\", каза още Башар Рахал.", "date": "2018.11.09", "title": "Башар Рахал за скандалния клип на \"Алма Матер\": Лоша реклама няма, но не очаквахме такъв ефект"}
{"url": "http://epicenter.bg/article/Zaharieva--Mozhe-da-se-kazhe--che-Balgariya-shte-bade-prichina-ES-da-ne-mozhe-da-prilaga-IK/167730/2/0", "text": "Може да се каже, че България ще бъде причина целият ЕС да не може да прилага Истанбулската конвенция. Това каза министърът на външните работи Екатерина Захариева от трибуната на Народното събрание по време на днешния парламентарен контрол в отговор на въпрос относно конвенция на Съвета на Европа за предотвратяване и борба с насилието срещу жени и домашното насилие  , предаде репортер на Агенция „Фокус“.   „Нашият съвет по европейските въпроси в рамките на рамковата позиция по темата е одобрил следната позиция – че няма как да подкрепим решението на Съвета относно включването от името на ЕС в конвенцията на Съвета на Европа за предотвратяване и борба с насилието срещу жени и домашното насилие поради решение на Конституционния съд“, бяха точните думи на министър Захариева. Дипломат №1 посочи, че във връзка с това може да се каже, че България ще бъде причина целият Европейски съюз да не може да прилага Истанбулската конвенция.   „След като една от държавите изрази такова несъгласие и няма единодушие, няма как ЕС да я прилага. Разбира се, това не означава, че различни държави, които вече са я ратифицирали, не може да я прилагат. Така че това ще бъде позицията, която България ще изрази на Съвета и което по процедура означава, че ще се спре присъединяването на целия ЕС към конвенцията“, обясни Захариева.    ", "date": "2018.11.09", "title": "Захариева: България ще попречи на целия ЕС да прилага Истанбулската конвенция"}
{"url": "http://epicenter.bg/article/Nataliya-Gurkova-progovori-sled-ubiystvoto-na-mazha-si--Dzhordzhe-ne-beshe-prestapnik-/167731/2/0", "text": "\"Възмутена съм от слуховете, които се разнасят по адрес на мъжа ми. Внушава се, че той е бил престъпник и измамник и едва ли не е заслужил участта си. Не, това не е вярно! Джордже стана жертва на жестоката престъпност в ЮАР, от която никой, за съжаление, не е застрахован. Той просто нямаше късмет и попадна в престрелка\", обяви през сълзи Наталия Гуркова в първото си изявление след сполетялата я трагедия, пише \"Уикенд\".  Наталия разговаря с репортер на изданието в началото на седмицата и тя едва се сдържаше да не заплаче. Красавицата отклони поканата за интервю с аргумента, че още не е дошло времето. Искала да запази спомена за любимия си мъж само за себе си и близките му. Съмнява се и дали изобщо някога ще дава интервюта повече.  \"След всичко, което се изговори по негов адрес, не намирам какъвто и да било смисъл да говоря с медиите. Тези, които познаваха Джордже, знаят що за човек беше той. Бохем, красавец, щедър, винаги усмихнат, дори когато има трудности.... На мнението на останалите изобщо не държа. Най-малкото не бе особено етично журналистите да се нахвърлят върху мен и децата ми като лешояди и да пишат лъжи. Повтарям – той не беше бандит, а почтен бизнесмен\", просълзява се Наталия.  Тези дни тя изнесе 40 дни на любимия си мъж. Единствената ѝ опора в момента са децата и майка му, с която, противно на слуховете, са в много близки отношения. Заедно организирали погребението и са си опора една на друга. Децата разбрали какво е станало с татко им и в момента с тях работи психолог.  В края на септември Мис България Наталия Гуркова загуби съпруга си Джордже Михалевич, който бе убит чрез разстрел от двама маскирани мотористи в близост до Йоханесбург. Похитителите проследиха автомобила на черногорския бизнесмен, спрели точно до него на червен светофар и похитили жертвата през страничното стъкло на колата, информираха южноафриканските власти.  Не е тайна, че само част от бизнеса на Михалевич беше легален, макар че Наталия винаги го е защитавала и е отклонявала слуховете по негов адрес, дори днес. Една от водещите версии за разстрела на Джордже е свързана с неуредени сметки за наркотрафик и търговия със скъпоценни камъни – нещо, което тя категорично отрича. Подробностите около случая още се изясняват, но според местните медии проблемите на черногореца започнали покрай сенчестите му отношенията с чешкия мафиот Радован Крейчир.", "date": "2018.11.09", "title": "Наталия Гуркова проговори след убийството на мъжа си: Джордже не беше престъпник!"}
{"url": "http://epicenter.bg/article/Iliyana-Yotova--1-8-miliona-dushi-u-nas-vseki-den-popadat-na-falshiva-novina/167734/2/0", "text": "„Битка, която се води с думи, може да бъде спечелена само с думи.“   С това послание вицепрезидентът Илияна Йотова откри международна конференция за фалшивите новини, която се проведе в София. Илияна Йотова призова за по-честото организиране на такива дискусии, защото по-интензивното говорене по темата е първата крачка в борбата срещу разпространението на фалшиви новини.   1,8 милиона души у нас всеки ден попадат на фалшива новина, изтъква в словото си вицепрезидентът Илияна Йончева. Съзнаваме ли, че боледуваме от тази болест? Кои са причините за дезинформация? Можем ли да ограничим разпространението на фалшивите новини? Това бяха основните въпроси, които вицепрезидентът постави в словото си.  Трудно е да се определи обхватът на темата за фалшивите новини, тъй като засяга целия човешки и обществен сектор: от индивидуалното до международните отношения, от здравето и бизнеса – до световните конфликти. „Причините са днешната епидемия са много, но за да се стигне до нея, са необходими производител, потребител и разпространител“, отбеляза Илияна Йотова. Вицепрезидентът открои причините за разпространение на дезинформация в различните аспекти на живота. От гледна точка на технологиите скоростта на информацията и популярността на социалните мрежи са причина за разпространение на дезинформация. Липсата на адекватни решения на сложните и конфликтни процеси в обществените отношения, които пораждат несигурност, нестабилност, остър дефицит на справедливост, поляризация, недоверие, липсата на идеи са предпоставка за фалшиви новини.  „Често пъти, за да надвият опонент, политиците фабрикуват фалшиви новини, защото не могат да се преборят с предложени и адекватни политики“, отбеляза Илияна Йотова.  Вицепрезидентът посочи, че сгромолясването на финансовата и икономическа система преди броени години създаде плодородна почва за фалшиви новини в сферата на бизнеса.  „Европейският съюз също е обект на кампании за дезинформация, които с наближаването на европейските избори ще стават по-интензивни“, заяви Илияна Йотова и добави, че непознаването на европейските механизми и документи води до изкривяването на европейските предложения.  „Когато говорим за машината за производство на фалшиви новини, не трябва да гледаме само на изток. Те са във всички посоки на света“, посочи вицепрезидентът.  Илияна Йотова е убедена, че няма универсален антидот срещу дезинформацията. „Въпреки че Европейската комисия полага усилия да се справи с дезинформацията, все още сме в самото начало на съпротива срещу това масово явление и можем да говорим за ограничаване на разпространението, а не за спирането му“, отбеляза вицепрезидентът. Изследвания сочат, че най-бързо се разпространяват фалшивите новини.  „Едно е сигурно: необходима е ясна политическа воля на всички нива – от най-малкото кметство до Европейската комисия. Мерките трябва да се взема на ниво държави, чрез законодателни инициативи, и чрез технически решения“, заяви Илияна Йотова.  Вицепрезидентът посочи, че най-голямата социална мрежа вече въведе редица технически решения за ограничаването на разпространението на фалшиви новини. Чрез регулации може да се въздейства на интернет гигантите. „Въпрос е доколко те ще искат да се съобразят с тях, като се имат предвид техните огромни печалби и влияние“, отбеляза Илияна Йотова.  Вицепрезидентът каза, че компетентните органи, включително и законодателната власт, могат да вземат конкретни мерки за идентифицирането и ограничаването на сайтове за фабрикуване на фалшиви новини.  „Трябва да възпитаваме у децата си добродетели, да ги учим кое е лошо и кое добро, какво е истина и какво лъжа. От решаващо значение за повишаване на устойчивостта ни към дезинформация е развитието на критично мислене“, убедена е Илияна Йотова. Според вицепрезидента е необходима по-голяма чувствителност на гражданите спрямо дезинформацията. „Не на последно място – необходима е подкрепа за качествената журналистика като съществен елемент на демократичното общество. Необходима е и обществената подкрепа за нея“, отбеляза Илияна Йотова и добави, че липсва достатъчно смелост в медиите за отвоюване на статути в конкуренцията със социалните мрежи.  ", "date": "2018.11.09", "title": "Илияна Йотова: 1,8 милиона души у нас всеки ден попадат на фалшива новина"}
{"url": "http://epicenter.bg/article/Petar-Mutafchiev--Rakovodstvoto-na-BDZh-e-izlagalo-za-realnoto-im-sastoyanie/167735/2/0", "text": "„Ръководството на БДЖ е излъгало министъра за реалното състояние на железницата. Странен е подходът на министерството, че ще изчака цяла седмица, за да приеме оставките им“. Това коментира в предаването „Преди всички“ по БНР Петър Мутафчиев, председател на Форума за балкански транспорт и инфраструктура и бивш министър на транспорта.   От изявлението на транспортния министър стана ясно, че има сериозно недоверие към ръководството на БДЖ, подчерта Петър Мутафчиев. Той припомни, че седмица преди оставките от ръководството на дружеството са декларирали пред министъра, че БДЖ е в стабилно състояние, няма проблем с осигуряването на обществената поръчка за пътническите превози, а също и че стабилността на финансовото състояние на дружеството е много добро. Седмица след това идват всички тези проблеми, подчерта експертът.   Според Мутафчиев ръководството на БДЖ не е имало ясна стратегическа цел за развитието на железницата. През годините предприятието свиваше дейност и правеше компромиси с ремонтите, добави той. Според него е напълно наложително да се завиши контролът в тази посока.   По думите на експерта след вътрешния одита, назначен от министъра на транспорта, ще излязат интересни неща, ако се покаже реалното състояние на БДЖ. Той подчерта обаче, че не се коментират важните въпроси, като например какво се случва с „Товарни превози“.   Петър Мутафчиев смята, че трябва да се промени подходът към подбора на хората, които ще управляват железниците:   „Време е да се наложат основните правила на корпоративното управление в държавните предприятия и най-вече в железопътното. Време е да сложим ред и правила. Важно е как ще подбереш хората. Важно е да изчезне максимално политическият елемент. Трябва да има ясни ангажименти за това в средносрочен план какво възнамеряват да постигнат, колко ще увеличат приходите, по какъв начин ще подходят, какви инвестиции ще се направят, какви гаранция. От другата страна е държавата и нейната регулаторна функция“.   Вчера изпълнителният директор на БДЖ Владимир Владимиров, главният финансист на компанията Филип Алексиев и третият член на Съвета на директорите – Велик Занчев подадоха оставка. В началото на месеца пък транспортният министър Росен Желязков назначи пълен одит на Държавните железници. Според информация в медиите причината са съмнения за злоупотреби на най-високо ръководно ниво, посочва БНР.", "date": "2018.11.09", "title": "Петър Мутафчиев: Ръководството на БДЖ е излъгало за реалното им състояние"}
{"url": "http://epicenter.bg/article/Prokuraturata-proveryava-izbora-na-Atanas-Semov-za-konstitutsionen-sadiya/167736/2/0", "text": "Прокуратурата проверява избора на Атанас Семов за конституционен съдия. Това става ясно от съобщение на сайта на държавното обвинение. Прокуратурата се е самосезирала от статия на \"Капитал\", се разбира от съобщението. На 2 ноември президентът Румен Радев подписа указ за назначаването на професора по право в СУ \"Св. Климент Охридски\" за член на Конституционния съд. Самата номинация бе направена на 26 октомври, а три дни по-късно - на 29 октомври излиза статията, заради която прокуратурата започва проверката. Държавнто обвинение трябва да провери дали правилно е отказано образуване на досъдебно производство по сигнал срещу проф. Семов, подаден през 2013 г. от докторант в Юридическия факултет на СУ. От публикацията става ясно, че  Атанас Семов е замесен в случай на злоупотреби в софийския университет.   Новината идва след серията от активности на държавното обвинение спрямо опозицията в лицето на БСП, които издигнаха и кандидатурата на Румен Радев за президент.   В прессъобщение на държавното обвинение се цитира статия на \"Капитал\" от 29 октомври, в което се припомня за разследване срещу Семов, което е било прекратено през 2016 г. Става въпрос за сигнал от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“. Според държавното обвинение в сигнала се твърди, че Семов е използвал СУ „Климент Охридски“ за развиване на частна стопанска дейност, отправят се обвинения за безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“.   След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство, което обаче сега ще бъде проверено от прокуратурата.   От държавното обвинение обясняват, че са се самосезирали от публикацията \"Двойни стандарти на \"Дондуков\" 2. Има много неизвестни около избора на Атанас Семов за конституционен съдия\", в която се цитират най-вече изказвания на Румен Радев, свъзрани със спазването на законите в страната, етиката и морала. В нея се говори за това, че президентът е направил непрозрачен избор на кандидат за Конституционния съд.       ", "date": "2018.11.09", "title": "Прокуратурата проверява избора на Атанас Семов за конституционен съдия след статия на \"Капитал\""}
{"url": "http://epicenter.bg/article/Sanitarna-sech-na-zarazeni-gori-odobriha-v-Mineralni-bani/167775/2/0", "text": "Местният парламент в Минерални бани проведе извънредно заседание. Първоначално в дневния ред бяха заложени 10 докладни записки, но преди началото на заседанието председателят на Общинския съвет Мехмед Лятиф предложи да бъдат добавени още 6 нови. Съветниците приеха план извлечение за промяна в реда на сечта във връзка с продължаващото съхнене на иглолистните и широколистни гори на територията на общината. Най-засегнати са масивите от бял и черен бор, но в широколистните гори също има регистрирани отделни петна на съхнене.   С този план извлечение ще се стремим да почистим тези петна и насажденията да се обновят отново след това, обясниха от общинското предприятие „Бряст лес”. Предвижда се санитарна сеч на площи от 111 дка. Според специалистите тази сеч е трябвало да започне много по-рано. Освен сухите дървета със сечта трябва да бъдат обхванати и част от зелените площи около тях, защото фактически те вече също са заразени. Изсечената иглолистна дървесина ще отиде за преработка, а широколистната ще бъде предложена за огрев на местното население.", "date": "2018.11.09", "title": "Санитарна сеч на заразени гори одобриха в Минерални бани"}
{"url": "http://epicenter.bg/article/Maya-Manolova-poiska-po-visoko-obezshtetenie-za-sluzhiteli-na-falirali-predpriyatiya/167776/2/0", "text": "Омбудсманът Мая Манолова поиска обезщетението, което Фондът за гарантирани вземания на работниците и служителите при несъстоятелност на работодателя отпуска, да се увеличи от две и половина минимални работни заплати на три и половина.  В писмо до Народното събрание общественият защитник аргументира исканото увеличение от 1 400 лв. на 1 960 лв. максимален месечен размер с жалби на граждани, които са получавали по-високи възнаграждения, но заради сега действащия и заложен за 2019 г. „таван“, на практика не могат да бъдат адекватно и справедливо компенсирани.  „Типичен, но не изолиран, е случаят със служителите на дружеството „Ер Виа” ООД, които са с прекратени правоотношения и с неизплатени трудови възнаграждения и обезщетения от бившия си работодател. Отнася се за служители – пилоти, стюардеси, инженери, технически персонал за поддръжка на самолети, хора, които полагат висококвалифициран труд и съответно са наети с високи по размер трудови възнаграждения“, дава пример Манолова. В писмото си до депутатите тя прилага и подписка от служителите на фирмата, която е в процедура по обявяване в несъстоятелност. Мая Манолова изрично подчертава, че предложеното от нея увеличение по никакъв начин няма да повлияе или засегне бюджета на държавното обществено осигуряване, тъй като сумите във Фонда за гарантирани вземания на работниците и служителите не се формират от държавния бюджет, а са набирани солидарно от работодателите до 2010 г. Тя предупреждава, че увеличението няма да „натовари“ и работодателите, тъй като и през следващата година не се предвиждат вноски от тяхна страна, заради внушителния ресурс във Фонда.  Омбудсманът припомня, че „във Фонда за гарантирани вземания на работниците и служителите има събрани 257 милиона лв., от които през 2017 г., преди направените по инициатива на институцията на омбудсмана законодателни изменения, са изплатени на работници и служители около 800 хиляди лв. За 2018 г., след промяната, изплатените суми са за над 7 милиона лв.“  Мая Манолова е категорична, че предлаганото увеличение ще осигури по-адекватно и по-справедливо компенсиране на работници и служители от фалирали предприятия с по-високи по размер трудови възнаграждения, неполучили отработените си заплати и обезщетения от некоректен работодател.  Писмото до Народното събрание тук: http://www.ombudsman.bg/news/4884", "date": "2018.11.09", "title": "Мая Манолова поиска по-високо обезщетение за служители на фалирали предприятия"}
{"url": "http://epicenter.bg/article/Holandets-poiska-da-promeni-vazrastta-si-sadebno/167746/10/99", "text": "  Емил Рателбанд е на 69 години. Той иска рождената му дата да бъде променена от 11 март 1949 г. на 11 март 1969 г. Според него подобна промяна не е по-голяма от смяната на пола.   Съдът в Арнем ще се произнесе по случая до един месец. Според официални лица обаче подобна промяна надали е възможна. Един от съдиите поиска отговор какво ще стане с 20-те години, които Емил Рателбанд иска да заличи от живота си.   Емил Рателбанд твърди, че се чувства дискриминиран заради възрастта си и ако е по-млад, шансовете му за работа и за срещи в Тиндър ще са по-големи. Освен това неговият лекар твърдял, че тялото му е като на 45-годишен мъж. Той самият се описва като \"млад бог\".   Ако рождената му година бъде променена, Емил Рателбанд обещава да се откаже от пенсията си.   Източник: Новини.бг", "date": "2018.11.09", "title": "Холандец поиска да промени възрастта си съдебно"}
{"url": "http://epicenter.bg/article/u/167760/10/99", "text": "Мелания Тръмп е най-обсъжданата първа дама в целия свят. Някои се възхищават на добрите й дела, други са запленени от стилните й тоалети, а трети не спират да хвалят бойния й дух.    Ако господарят на Белия дом си позволи да допусне някаква грешка, Мелания веднага ще намери начин да го накаже за стореното! Тя или демонстративно ще игнорира протегнатата му ръка пред камерите, или ще го засипе с язвителни коментари в социалните мрежи.  Напоследък отношенията им трудно могат да се определят като безоблачни. Твърде вероятно е това да се дължи на новите им задължения, които не им позволяват да си отделят достатъчно внимание.    \"Тя е прекрасна, прекрасна първа дама! Ето какво ще ви кажа: ако смятате, че е лесно да бъдете първата дама и да се омъжите за мен е лесна работа - грешите! Това изобщо не е толкова лесно\", заяви Тръмп.    Доналд и Мелания се запознават през 1998 година и няма да е преувеличено, ако кажем, че двамата са заедно от миналия век. И в началото на връзката си те сериозно увлечени един от друг.   Доналд признава, че когато е близо до красивата си съпруга, не може да не се изкуши и да не я прегърне.    Мелания обаче е далеч по-сдържана в признанията си. И докато другите жени припадаха само от погледа му и не спираха да се навъртат около Тръмп, опитвайки се да привлекат вниманието му, Мелания знае цената си и го държи  на разстояние.    Съдейки по общите им снимки, няма никакво съмнение, че тези двамата се обичат и са много щастливи. Така е било и през 1998 година, така е било и през първите години след сватбата им, например през 2005 г.    Малко преди официалната церемония по встъпване в длъжност на Тръмп, много медии започнаха да пишат за семейните му проблеми. Две години по-късно ситуацията не изглежда по-розово.    Отношенията между Доналд и Мелания изглеждат охладнели.    Може би Мелания просто се е изморила от задълженията на първа дама. Всъщност, дори самият Тръмп неведнъж е споменавал, че на жена му изобщо не й е лесно.     Надяваме се, че Доналд и Мелания ще си спомнят за страстта, която са изпивали в началото на връзката си и ще успеят да съхранят брака си. А ние ще продължим да следим всяка тяхна публична проява и да отбелязваме харизмата на Тръмп и красотата и чувството за стил на прекрасната му съпруга.    Източник: blitz.bg", "date": "2018.11.09", "title": "Тръмп: Ако смятате, че на Мелания й е лесно да е първа дама и да е омъжена за мен - грешите!"}
{"url": "http://epicenter.bg/article/Balgarite-veche-mogat-da-letyat-i-do-Danang-vav-Vietnam/167761/10/0", "text": "Новата посока, до която ще Ви отведе Qatar Airways, е Дананг. Стартът ще бъде на 19 декември 2018г, с четири полета седмично, изпълнявани с B787 Dreamliner.   Пленителният Дананг е третата дестинация във Виетнам, до която Qatar Airways ще изпълнява редовни полети 9 ноември 2018г. Qatar Airways анонсира старта на най-новата си директна линия Доха – Дананг. Полетите са заложени от 19 декември 2018г.   Красивият крайбрежен град е третият във Виетнам от постоянно разрастващата се глобална мрежа на авиокомпанията. Първоначално полетите ще бъдат четири пъти в седмицата, изпълнявани от Boeing B787-8 Dreamliner с конфигурация 22 места в салона на Бизнес класа и 232 места – в този на икономична класа. Qatar Airways оперира до Хошимин и Ханой, които са изключително популярни дестинации за пътуващите от България и света.   До столицата на Виетнам авиокомпанията към момента изпълнява по два полета всеки ден, а тези до Хошимин Сити са 10 на седмица. Дананг се превръща в изключително привлекателна дестинация за туристите от цял свят. От 2008г. насам, ръстът на посетители на тази виетнамска перла е забележителен.   С Qatar Airways до новата ваканционна дестинация ще могат да достигнат пътешественици от над 150 държави. За българските туристи, традиционно почиващи в Тайланд, това е нова възможност, с която да се насладят на духа на региона, който много харесват, но в същото време да се докоснат до ново място и да разнообразят изживяването си. Дананг, един от най-големите градове на Виетнам, е известен със своите спиращи дъха плажове и атмосфера, запазена от времето, когато пристанищният град е бил френска колония. Запечатайте най-щастливите си моменти, любувайки се на неповторимите гледки на Залива Дананг или красивите Мраморни планини. В идеалната за почивка дестинация, има много и за любителите на историята и нейните древни отпечатъци.   Добавете към листа от задължителни места за посещение древния град Хай Ан – част от Световното културно наследство на ЮНЕСКО. Ще откриете низ от забележителни културни и исторически диаманти, чиито неустоим чар ще запазите завинаги. Qatar Airways ще Ви отведе на това магично, завладяващо сърцето място с директни полети от Доха от 19 декември 2018г. Време е за пътешестие.   Планирайте сега Вашето следващо пътуване с Qatar Airways до Дананг.   Ако можете да си позволите по-дълга почивка, тогава съчетайте Дананг с Тайланд (Банкок, Пукет, Краби, Чианг Май) или Камбоджа, или Малайзия, и се възползвайте от специални предложения с големи намаления и допълнителни изненади.   Qatar Airways е една от най-бързоразразстващите се авиокомпании в света. Изпълнява редовни полети до над 150 дестинации на 6 континента с нова модерна флотилия от над 200 самолета. Авиокомпанията непрекъснато увеличава броя на дестинациите от глобалната си мрежа, като сред най-интересните вече обявени са Ланкгави (Малайзия), Дананг (Виетнам), Момбаса (Кения).   Първи полет Доха – Дананг – планиран за 19 декември 2018г. – откриване на дестинацията с традиционния воден салют.   Разписание на полетите между София и Дананг: София – Дананг (местни времена) Вторник и четвъртък: София Доха 12:25ч. – 18:15ч.; Доха – Дананг 20:10ч. – 07:01ч. (общо време между София и Дананг: 13:36ч.) Петък и неделя: София Доха 22:40ч. – 04:30ч.; Доха – Дананг 07:15ч. – 18:05ч. (общо време между София и Дананг: 14:25ч.) Дананг – София (местни времена) Вторник и неделя: Дананг Доха 00:50ч. – 05:20ч.; Доха – София 06:55ч. – 11:25ч. (общо време между Дананг и София: 15:35ч.) Сряда и петък: Дананг Доха 08:30ч. – 13:00ч.; Доха – София 16:45ч. – 21:15ч. (общо време между Дананг и София: 17:45ч.) Показаните часове са заложените в зимното разписание.   Съществуват и други връзки с по-дълъг престой в Доха, и има възможност за комбиниране с кратък безплатен престой с Катар.   Посетете официалната страница на Qatar Airways qatarairways.com, вече и на български език, за да се вдъхновите за ново пътешествие, да прочетете за новите дестинации и нови продукти на националния превозвач на Катар, и да резервирате следващото си незабравимо пътуване.   За допълнителна информация, моля свържете се с: Qatar Airways Group, Corporate Communications Department тел: +974 4022 2200", "date": "2018.11.09", "title": "Българите вече могат да летят и до Дананг във Виетнам"}
{"url": "http://epicenter.bg/article/Eksperti--Bizhutata-na-Megan-pokazvat-koga-shte-se-rodi-deteto-y/167765/10/100", "text": "Преди няколко седмици стана известно, че Меган Маркъл е бременна, а Дворецът в Кенсингтън съобщи, че кралското бебе ще се роди през пролетта.  Междувременно медии се свързаха с лекари и разбиха една от най-големите тайни на херцогинята на Съсекс. Оказва се, че тя е преживяла огромна болка, за която към този момент мълчи.  Дни след оповестяването на бременността се оказва, че Маркъл страда от болест, характерна за някои родилки. При нея се крие опасност за смърт на бебето. От това е страдала и Кейт Мидълтън.  След оповестяването на радостната новина за Меган фотографите веднага започнаха да хващат наедрялото й коремче. Журналистите пък не спират да гадаят кога двойката ще има наследник.  Експерти стигат дори по-далеч, като предполагат, че херцогинята ще роди близнаци. Освен това по данни на Националната здравна служва на Великобритания на 37 години е много вероятно да се заченат именно близнаци. „С възрастта нивата на хормоните се увеличават, така че вероятността от многоплодна бременност се увеличава”, споделят от там.  Потребители на социалната мрежа са забелязали, че Меган често поставя ръце на стомаха си. Някои от тях мислят обаче, че това е актьорска игра, защото все още няма как да усеща движения на бебето.  Експерти гадаят и за пола на бебето. Според тях ясно си личи какво ще е детето на Меган и Хари заради пръстените, които херцогинята носи. На тях има 3 различни камъка.  Единият е смарагд, който е символ на август, когато Меган е родена, син сапфир – символ на септември (когато се е родил принц Хари), а третият е диамант – символ на април. Точно това е причината да се смята, че бебето на двойката ще се появи на бял свят през пролетта.   Източник: Блиц", "date": "2018.11.09", "title": "Експерти: Бижутата на Меган показват кога ще се роди детето й"}
{"url": "http://epicenter.bg/article/Monika-Beluchi--Naslazhdavam-se-na-novootkritata-svoboda/167779/10/100", "text": "Една от съвременните икони на европейското кино Моника Белучи застава пред обектива на Paris Match за секси фотосесия и откровено интервю. \r\n \r\n В сериала \"Десет процента\" Белучи играе своя собствена роля на жена, която търси мъж, за да се отърве от самотата. Белучи споделя, че за нея е много забавно да създава образ, чието вдъхновение е самата тя, но все пак е фикция.   Белучи разкрива, че е намерила нормалния за нея мъж, заедно са от известно време и всичко между тях върви добре. Но и за нея е трудно да формулира какво значи \"нормален\". Тя споделя, че тя не може да си осигури регулиран, структуриран и обичаен живот. И винаги е било така, като изключим отношението ѝ към децата ѝ. За Белучи е ясно, че няма как да изисква от друг това, което самата тя не може да предложи. Тя разкрива, че мъжът до нея не ѝ колега актьор, какъвто беше случаят с бившия ѝ съпруг Венсан Касел, но той също пътувал много и я разбирал много добре.   54-годишната актриса споделя и принципното ѝ отношение към мъжете. Според нея не бива мъжете и жените да водят война, Жената е тази, която олицетворява универсалната любов, заради способността ѝ да я раздава, без да иска нищо в замяна.   казва Белучи ,    Моника казва, че на 54 години тя усеща прекрасно моментът на своето съществуване като новооткрита свобода.     Източник: Дир.бг", "date": "2018.11.09", "title": "Моника Белучи: Наслаждавам се на новооткритата свобода"}
{"url": "http://epicenter.bg/article/-Viktoriya-sikret--predstavi-nay-novata-si-kolektsiya-na-zvezdno-shou--Snimki-/167795/10/84", "text": "Световноизвестният производител на бельо „Виктория сикрет” представи най-новата си колекция в Ню Йорк.   Сред звездните гости, уважили дефилето, бяха Крис Дженър, Тревър Ноа и Тайсън Бекфорд.   За първи път на подиума преминаха 60 манекенки, които представиха рекордните 18 нови модела бельо.   Ветеранът   обяви „пенсионирането си” и дефилира за последен път, облечена в бельо на „Викторияс сикрет”.   Ревюто протече на фона на музиката на „Чейнсмоукърс”, Холзи и Шон Мендес.   Източник: бТВ", "date": "2018.11.09", "title": "„Виктория сикрет” представи най-новата си колекция на звездно шоу (Снимки)"}
{"url": "http://epicenter.bg/article/Turskiyat-poslanik-preryaza-lenta-sred-gratsiozni-balerini/167796/10/0", "text": "Турският посланик Н.Пр. Хасан Улсой преряза със златна ножица във формата на жерав лентата на петия  магазин в България на световната верига за бижута от благородни метали и скъпоценни камъни - ALTINBAŞ.   Компания в „рязането“ му правеше директорът на ювелирната компания Атила Кескин. Той призна, че към България има особен сантимент, защото първият магазин на марката извън Турция бил в София. А новооткритият пък е еталон на 2019 година сред всички места за продажба на ALTINBAŞ в Европа и Турция.   Грациозните балерини на Националната опера и балет в пачки, обсипани с блестящи камъни допълниха усещането за неповторим лукс. То бе внушено още от драперията пред входа на магазина, върху която се стелеха светлинни диаманти.   Съпругата на турския посланик, също както всички присъстващи, оцени по достойнство изработените специално за случая шоколадови бонбони с 24-каратово покритие. Гостите получиха като комплимент и уникална селекция кафе и чай от Етиопия, с които от 2019 г. ALTINBAŞ ще черпи всички свои клиенти във фирмените магазини.   ALTINBAŞ стъпва на  българския пазар преди близо 20 години като до сега категорично отстоява своята водеща брандова идентичност и най-висок професионализъм в обслужването.Колекциите бижута са създадени от екип дизайнери, които следват глобалните тенденции и иновации, интерпретират ги и ги съчетават с историческа и универсална линия, поддържаща естетическо разбиране.   Всички бижута ALTINBAŞ притежават международен сертификат за качество и гаранция.   Първата покупка направи щастлив съпруг, а половинката му, освен добра отстъпка получи и овациите на присъстващите.", "date": "2018.11.09", "title": "Турският посланик преряза лента със златна ножица"}
{"url": "http://epicenter.bg/article/Hilyadi-evrei-sa-spaseni-prez-i-ot-Balgariya-chrez-nashi-diplomati-/167799/10/0", "text": "Фондация „Българска памет“ и Държавна агенция „Архиви“ (ДАА) представиха резултатите от финализирането на първия етап от своя съвместен проект    Проектът бе представен на пресконференция от екипа, осъществил изследването в лицето на доц. д-р Върбан Тодоров (ДАА), Иванка Гезенко (ДАА), Димитър Григоров (СУ „Св. Климент Охридски“), както и от човека, инициирал и финансирал научното изследване, д-р Милен Врабевски, председател на Фондация „Българска памет“.   Изследването представя задълбочен анализ на механизмите на преминаване на бежанските потоци от евреи, спасяващи се от континентална Европа през и от България и Балканите. То поставя акцент не само върху усилията на няколко български дипломати, подпомогнали преминаването на евреи през България, но разкрива цялостната картина на преминаване на еврейски бежанци през страната ни в годините на Войната.   Доц. д-р Върбан Тодоров подчерта, че България не само не изостава от новите тенденции за разглеждане на съдбата на евреите в транснационален и трансграничен контекст, включващ опитите за преминаване на евреи-бежанци групово или поединично от Европа през територията на всяка страна, а че се очертава като една от водещите държави в усилията за изследване на тези процеси.     Извличането на данни от визовите документи на евреи, опитали се да преминат през територията на България, води учените до идеята за създаване на   за еврейската емиграция през и от България и Балканите както и   на всички лица от еврейски произход, които са правили опит да преминат през страната ни, независимо дали им е била разрешена виза за влизане или не. Към момента на сайта са качени над 9000 сканирани изображения на документи, а броят им постоянно нараства.   Това е от огромно значение за всички пръснати по света хора, които искат да проследят откъде и как са минали техните роднини и предшественици по пътя на своето спасение и да реконструират историята на отделните човешки съдби. Списъкът е достъпен  .   „Негласното затваряне на очи от страна на българската държава означава спасяване на човешки животи. И тук говорим за хиляди. Дори там където няма официална държавна политика има неофициално откриване на пътища, с които да се заобиколи нещо, с което не можем да се справим, в името на това да се спаси нечий човешки живот. Това е емблематично за българската държава. Искаме това да се запомни. Това виждам аз като резултат от изследването. Предстои обаче да се изкажем окончателно през януари месец, когато ще представим финалните резултати и анализите от всички проучени документи“, заяви на пресконференцията д-р Милен Врабевски.   Поради ценността на изследването на българските учени, проектът предстои да придобие още по-значимо международно измерение, тъй като към него са проявили сериозен интерес за научно сътрудничество от Мемориалния център на Холокоста, Будапеща.   Направеното проучване е резултат от дългогодишни дирения в българските архивохранилища, допълнени със сравнителен материал от архивите на Югославия, Румъния, Унгария, Израел, Яд Вашем и Турските републикански архиви. Значителна част от изследваните документи от български и чуждестранни архиви за първи път влизат в научно обръщение.", "date": "2018.11.09", "title": "Хиляди евреи са спасени през и от България чрез наши дипломати "}
{"url": "http://epicenter.bg/article/Mihail-Gorbachov-s-priziv-kam-Moskva-i-Vashington/167714/7/0", "text": "Бившият съветски лидер Михаил Горбачов призова днес за спешни усилия за предотвратяване на нова надпревара във въоръжаването, предаде БТА, цитирайки АП.   87-годишният Горбачов каза пред журналисти, че Москва и Вашингтон трябва да се фокусират върху преодоляване на разрива между тях и подобряване на отношенията си, които според него са най-важните в света.   \"Надявам се, че надпреварата във въоръжаването може да бъде спряна и ядреното разоръжаване да продължи\", каза той. Горбачов и президентът на САЩ Роналд Рейгън положиха началото на този процес преди 30 години. Бившият съветски лидер говори след премиерата в Москва на филм на германския автор и режисьор документалист Вернер Херцог, базиран върху техни диалози.   В друго изявление също днес Горбачов изрази загриженост от \"опитите светът да бъде върнат в миналото\" и предупреди, че нов цикъл на надпреварата във въоръжаването представлява най-голямата опасност сега. Той е дълбоко обезпокоен, че \"някои хора говорят за ядрена война като за нещо допустимо, готвят се за нея и обсъждат възможни сценарии. Навремето аз и Рейгън се съгласихме, че ядрена война не може да бъде спечелена и никога не трябва да бъде водена и това трябва да се помни и днес\", подчерта Горбачов.  ", "date": "2018.11.09", "title": "Михаил Горбачов с призив към Москва и Вашингтон: Спрете надпреварата във въоръжаването!"}
{"url": "http://epicenter.bg/article/SASht-razshiryavat-sanktsionniya-spisak-sreshtu-Rusiya-zaradi-aneksiraniya-Krim/167715/7/0", "text": "Властите на САЩ разширяват санкционния списък срещу Русия заради анексията на Крим и намесата й в украинската криза. Това съобщава специалният американски представител за Украйна Кърт Волкър, цитиран от ДПА и ТАСС, предаде БТА. Той обяви това по телефона пред журналисти в Брюксел, а по-късно същото бе потвърдено и в съобщение на министерството на финансите във Вашингтон. В санкционния списък попадат още три физически лица и девет юридически, които \"са поддържали руски проекти в Крим, или са свързани с нарушения на човешките права\", каза Волкър. \"Позицията на САЩ се заключава в това, че ние запазваме санкциите, които вече сме наложили на Русия, и се готвим от време на време да ги допълваме, докато Русия не гарантира напредък за Украйна. В случая с Крим ние очакваме продължително противопоставяне по въпроса за статута на полуострова. Що се отнася до Донбас, ние настояваме за цялостно изпълнение на Минските споразумения, които Русия засега не е изпълнила\", посочи американският дипломат. Когато Русия \"стъпка по стъпка изпълни тези споразумения, САЩ ще бъдат готови да направят крачка назад и да отменят своите санкции\", обясни той. Волкър изрази подкрепа за евентуално разполагане на \"сини каски\" на ООН в Източна Украйна, но посочи, че Русия е още много далече от одобрение на тази идея. Той добави, че смята да се срещне с руския представител за Украйна - кремълският съветник Владислав Сурков, през следващите седмици.  ", "date": "2018.11.09", "title": "САЩ разширяват санкционния списък срещу Русия заради анексирания Крим"}
{"url": "http://epicenter.bg/article/Turskite-medii-sa-parventsi-po--falshivi--novini-sochi-doklad/167733/7/0", "text": "Институтът по журналистика на Ройтерс към Оксфордския университет проведе изследване за периода януари-февруари 2018 г. в 37 страни, с участието на седемдесет и четири хиляди интервюирани чрез Интернет. От Турция в изследването са взели участие около две хиляди души. Това съобщи турската редакция на „Дойче веле“.   49 на сто от анкетираните в Турция заявили, че се натъкват на фалшиви новини с политическа или рекламна цел, а в другите държави този процент средно е бил 26 процента, се съобщава в новината. От друга страна, Турция заема първо място в сравнение с останалите 36 държави, в която броят на анкетираните, въздържали се да споделят политическата си принадлежност е най-висок – 65 на сто. Причината за това се обяснява с притеснение от проблеми с властите.   Според доклада, в Турция политическите виждания са най-определещият фактор по отношение на доверието в медиите. В изследването се посочва, че 38 на сто от анкетираните са заявили, че вярват в медиите, докато 40 на сто са на обратното мнение. Според ръководителя на изследването за Турция д-р Сервет Янатма, тези приблизително близки процентни съотношения са показател за поляризацията в турското общество и сред турските медии. В тази връзка 51 на сто от хората, които се определили като привърженици на дясната политика, са изтъкнали, че вярват в медиите, докато само 29 процента от хората с леви убеждения изразили подобно мнение.     Става ясно, че в Турция като цяло най-високо е доверието към източници на информация, които критикуват правителството като телевизия Фокс, вестниците Джумхуриет и Сьозджю, а с най-ниско доверие се ползват проправителстевните медии, сред които са телевизя Ахабер, TRT и вестник Сабах. В доклада, в който се подчертава, че политическите възгледи играят важна роля в подбирането на източниците на информация, се акцентира и върху факта, че анкетираните имат по-високо доверие в собствените си източници.   Друг фактор, който оказва влияние на доверието в медиите е възрастта. Особено сред младото поколение между 18-24 години доверието в печатните и електронните медии е 28 на сто, докато сред хората над 55-годишна възраст този процент е 43. Освен това се подчертава, че 53 на сто от младото поколение научава новините от смартфон. За сравнение, само 31 на сто от турците над 55-годишна възраст ползват смартфоните като източник на информация, се посочва още в доклада.     През изминалата година основният източник на информация са били телевизиите – 48 на сто. Най-гледани са били новинарските емисии на телевизия Фокс, следвана от Си Ен Ен Тюрк, NTV и TRT. Онлайн медиите се нареждат на втора позиция с 39 на сто, а най-много посетители е имало в сайтовете на Си Ен Ен Тюрк, Хюрриет, Mynet, NTV и Сьозджю.   59 на сто от анкетираните, които са изтъкнали, че имат десни политически възгледи са заявили, че се информират основно от телевизионните новинарски емисии, докато 45 на сто от турците с леви убеждения, споделили, че основният им източник на информация е Интернет. Въпреки че печатните медии заемат поселдно място като източник на информация, Хюрриет и Сьозджю се нареждат на първите две места като източници на информация.   От друга страна, става ясно, че процентът на турските граждани, които ползват смартфона като средство за осведомяване за три години е скочил от 28 на 43 процента. 18 на сто от турците ползват социалната мрежа Фейсбук, за да следят новините, което е най-ниското ниво за последните три години, се посочва още в доклада. ", "date": "2018.11.09", "title": "Турските медии са първенци по „фалшиви“ новини сочи доклад"}
{"url": "http://epicenter.bg/article/Gramna-shpionski-skandal-mezhdu-Avstriya-i-Rusiya/167740/7/0", "text": "Нов скандал с Русия, този път в Австрия – 70-годишен полковник от армията призна, че в продължение на 20 г. е шпионирал армията в полза на Москва, за което е получил 300 хил. евро, предава Фокус като се позовава на австрийския ежедневник.  Очаква се канцлерът Себастиан Курц и министърът на отбраната Марио Куназек да направят изявления за аферата. Според публикацията става въпрос за лице от Залцбург, което е предавало информация на руското военно разузнаване. Самият той (самоличността му не се уточнява) е признал, че е бил вербуван от Москва през 1988 г. Той е работил в контролен център на австрийската армия и веднъж на две седмици е осъществявал контакт с руснак с кодово име „Юрий“. Допуска се, че той е разкривал секретна информация на Русия за ВВС на родината си, както и за артилерийските й системи. Малко преди излизането си в пенсия той е започнал да предава доклади и за ситуацията в страната с миграцията, разкрил е също и детайлна информация за високопоставени офицери на австрийската армия.  От редакцията поясняват, че за шпионската дейност на бившия полковник Виена е била информирана от чуждестранна разузнавателна агенция. Не се конкретизира обаче коя е тази „приятелска“ страна.   Министерството на външните работи на Австрия е привикало дипломати от посолството на Руската федерация в страната във връзка със скандала за шпионаж в Бундесхера, предаде по-късно TACC.   Информацията е била потвърдена и от канцлерът Себастиан Курц. Курц е обявил, чеи мнистърът на външните работи на Австрия Карин Кнайсл ее отменил планираната за началото на декември визита в Руската федерация заради шпионския скандал в Бундесхера.   „Във връзка със скандала последва реакция от министъра на външните работи; тя призова руските представители в МВнР, а също отмени посещението си в Русия“, заяви Курц.  Кнайсл трябваше да посети Москва на 2-3 декември за обсъждане на реализацията на австрийско-руски форум, припомня агенцията.", "date": "2018.11.09", "title": "Гръмна шпионски скандал между Австрия и Русия"}
{"url": "http://epicenter.bg/article/Teror--Napadenie-v-Melbarn--edin-chovek-zagina/167753/7/0", "text": "Един човек беше убит, а двама ранени при нападение с нож в Мелбърн, съобщиха световните агенции, предаде bTV. Полицията разглежда случая като терористичен акт.   Нападателят е бил прострелян в гърдите и е откаран в тежко състояние в болницата, където е починал.   Mъжът е нападнал случайни минувачи на една от централните улици в града.   Отначало полицаите се отзовали на сигнал за горящ автомобил и бил повикан отряд за обезвреждане на експлозиви.   Нападателят е бил познат на службите в Австралия: „Полицията има информация за него, най-вече по линия на негови роднини, които са във фокуса на вниманието ни”, съобщи главният комисар на полицията на щата Виктория.   На същата улица, на която е станало нападението, през 2017 г. имаше друг инцидент, при който мъж се вряза с колата си в пешеходци и уби шестима души.   Разследването тогава показа, че случаят не е свързан с тероризъм. ", "date": "2018.11.09", "title": "Терор! Нападение в Мелбърн, един човек загина"}
{"url": "http://epicenter.bg/article/-Islyamska-darzhava--poe-otgovornost-za-napadenieto-v-Melbarn/167766/7/0", "text": "Близкоизточната радикална групировка „Ислямска държава“ пое отговорност за нападението с хладно оръжие в австралийския град Мелбърн, в резултат на което загина един човек, а други двама бяха ранени, предава AFP, съобщи агенция „Фокус“.   „Извършителят на операцията... в Мелбърн... беше боец на „Ислямска държава“… и извърши акцията… срещу граждани на страни от (международната) коалиция“, бореща се с групировката, предаде свързаната с джихадистите медия Amaq.   По-рано полицията в Австралия съобщи, че ще разследва фаталната атака с хладно оръжие в Мелбърн като терористичен акт.   Властите поясниха, че заподозреният за нея е сомалиец, който вече е бил в полезрението на австралийското разузнаване.   „Сега разглеждаме това като събитие, свързано с тероризма\", заяви главният комисар на щата Виктория Греъм Аштън, като допълни, че заподозреният „ни е известен\". Уточнено бе, че в автомобила му са намерени бутилки с газ.   Произшествието се е случило в пиковите часове на деня, в централния бизнес район на австралийския град, след като полицията е заловила заподозрян в близост до горящо превозно средство.   По данни на парамедиците пострадалите са трима, като един е получил наранявания по врата. Състоянието му е критично. Друг ранен е настанен в болницата с рани по главата, но не е ясно какво е състоянието му.", "date": "2018.11.09", "title": "„Ислямска държава“ пое отговорност за нападението в Мелбърн"}
{"url": "http://epicenter.bg/article/Tri-golemi-asteroida-shte-preletyat-blizo-do-Zemyata-prez-uikenda/167785/7/0", "text": "Три големи астероида ще прелетят близо до Земята на 10 ноември, съобщи в. \"Мирър\", позовавайки се на НАСА.  Най-големият от астероидите е с диаметър 30 м.  Първият астероид - 2018 VS1 ще се доближи максимално до Земята в 14,03 ч. по Гринуич (16,03 ч. български време). Той е дълъг от 13 до 28 м, като траекторията му ще е на 1 386 772 км от нас.  Само 16 минути по-късно край Земята ще прелети астероид с диаметър 30 м - 2018 VR1. Той обаче ще е по-отдалечен - на 5 милиона км.  Вечерта - в 18,21 ч. по Гринуич (20, 21 ч. българско време) край Земята ще прелети астероидът 2018 VX1, който е широк 17 м. Той ще се доближи най-много до нас - на 381 474 км.  Макар и тези разстояния да изглеждат големи, НАСА ги класифицира като \"близко преминаване\". Въпреки това няма опасност за Земята.   Източник: Новини.бг", "date": "2018.11.09", "title": "Три големи астероида ще прелетят близо до Земята през уикенда"}
{"url": "http://epicenter.bg/article/Ruskata-kartitsa-v-Avstriya-e-bila-verbuvana-ot-SSSR-/167787/7/0", "text": "Австрийският полковник, арестуван за шпионаж в полза на Русия, е бил вербуван от съветските тайни служби, написа виенският в. Кронен цайтунг, цитиран от Новини.бг Разузнавачи от СССР са привлекли военния от централноевропейската държава през 1988 г. в Техеран. Тогава той е работил в посолството на страната си в иранската столица. Според изданието къртицата, чието име все още не се разгласява, се е опитала да прекрати сътрудничеството си с Москва през 2006 г. Той обаче е бил разубеден от работодателите си и продължавал да предава в Москва поверителна информация за австрийската армия до ареста си, обявен днес.  От прокуратура в Австрия заявиха, че разследването може да отнеме много време. \"Ние трябва да разгледаме подробно всички обстоятелства по това дело. Според федералното законодателство този човек може да бъде осъден на лишаване от свобода до десет години\", заяви представител на обвинението, цитиран от РИА Новости.", "date": "2018.11.09", "title": "Руската къртица в Австрия е била вербувана от СССР?"}
{"url": "http://epicenter.bg/article/-Intsident-s-kortezha-na-Tereza-Mey-i-Sharl-Mishel-v-Belgiya/167788/7/0", "text": "Малък инцидент предизвика напрежение сред охраняващите британския премиер Тереза Мей и белгийския министър-председател Шарл Мишел тази сутрин, съобщи британският Mirror. По пътя към военното гробище Saint-Symphorien, където да положат цветя в памет на жертвите от Първата световна война, колоната с автомобили е била изненадана от рязко набиване на спирачки от движеща се пред нея кола.   В резултат единият от двамата мотоциклетисти-полицаи, които са били начело, е направил рязък завой и се е сблъскал с колегата си. Двамата са паднали от моторите и са леко пострадали.   Кортежът е бил спрян за няколко минути, докато се изясни състоянието на падналите полицаи. След като на мястото е пристигнала Спешна помощ и ги е отвела за преглед, колоната отново е потеглила на път.   Тереза Мей и Шарл Мишел се поклониха пред гробовете на двама британски войници - Джон Пар и Джорд Елисън, смятани за първата и последната британска жертва на Първата световна война. Те са загинали съответно на 21 август 1914 година и на 11 ноември 1918 година.   В рамките на отбелязването на стогодишнината от края на Първата световна война Тереза Мей посети Белгия преди да отпътува за Северна Франция, където ще се срещне с френския президент Еманюел Макрон. Шарл Мишел ще пристигне утре в Париж, за да участва заедно с десетки други чуждестранни представители в тържествата в чест на примирието от 1918 г.   В белгийския град Монс отбелязването на годишнината започва днес и ще продължи до неделя. Това е градът, където британските войници влизат в първите си битки срещу германците в края на август 1914 г.  след бързата инвазия на Германия в Белгия. След близо четири години на германска окупация белгийският град е освободен в нощта на 10 срещу 11 ноември 1918 г. от канадски войски, участващи във войната като част от британската имперска армия.   Източник: Дир.бг  ", "date": "2018.11.09", "title": "Кортежът на Тереза Мей и Шарл Мишел претърпя пътен инцидент с в Белгия"}
{"url": "http://epicenter.bg/article/Primata-na--Bolshoy-teatar--Svetlana-Zaharova--Nay-vazhnoto-neshto-v-choveka-e-dushevnata-krasota-/167793/6/0", "text": "\r\n \r\n   \r\n \r\n   \r\n \r\n   \r\n \r\n \r\n   \r\n \r\n - Да, не съм за пръв път на българската сцена, но ще танцувам за пръв път в Софийската опера и балет. От предходното си идване в България бих искала да отбележа, че публиката в София е великолепна - топли, радушни хора, обичащи балета и изкуството. \r\n   \r\n Спектакълът „Жизел” и солният ми проект „Аморе”, които показахме миналия път в България се увенчаха с невероятен успех, и критерий за този успех, безусловно, е публиката. Зрителите бяха във възторг, което изключително много ме поласка. Тези два спектакъла бяха показани на голяма сцена, но не и в истински оперен театър. Всъщност мечтата ми беше да танцувам в истинския оперен театър на сцената на Софийската опера и балет. Ще поясня защо. Когато танцуваме истински спектакли, приказки със сюжет, изпълнението много зависи от атмосферата около теб. Балета е едно невероятно чисто, прозрачно изкуство. През него прозира дори декора, стените, завесите – цялостната атмосфера на сцената. Такъв спектакъл е желателно да се изпълнява на театрална оперна сцена, в случая в Софийската опера и балет. Ние, артистите, сме по-спокойни когато сме в правилната атмосфера. А театърът предоставя тази атмосфера на само на сцената, но и в залата, в кулоарите дори. Оперният театър зарежда със специфично настроение. А от това настроение имам нужда не само аз, като артистка, но и публиката. И така, за пръв път ще имам възможността да се потопя в атмосферата на Софийската опера и балет на 10 ноември в балета „Баядерка” съвместно със софийската балетна трупа. Очаквам с нетърпение този момент. \r\n   \r\n \r\n - „Баядерка” е един от най-сложните за изпълнение класически балети. За, нас, балерините, това е сериозен и труден спектакъл. Постановката е сложна за примата, за изпълнителката на главната роля в него. Ролята на Никия е трудна с това, че спектакъла се дели на три акта – абсолютно различни по тяхната сложност, по настроение, послание, състояние и дори по стил . Първо и второ действие се основават на една стилна, технически обоснована хореография на индийските танци с определени заучени жестове, движения на ръцете и китките. Третото действие е чиста класика. А класиката в балета е най-трудното нещо, не само за мен. Повече ми харесва да танцувам класиката като пиеса . И за третото действие вече казваме, че е спектакъл в спектакъла. \r\n   \r\n Един от най-сложните и коварни класически актове е „Танцът на сенките” в „Баядерка”. Зрителят ще види, че в това действие ние се преобразяваме и танцуваме абсолютно различен балет. Първото действие на „Баядерка” ни потапя в страст, нежност, любов, надежда. Моята героиня Никия е чиста, нежна, откровена, любеща . Второто действие е скръб, сълзи, отчаяние,смърт, истерия. Героинята ми танцува на сватбата на своят любим. Всяка жена би изпитала подобни емоции, защото предателството боли. А третото действие вече ни пренася в абсолютната класика, както вече споменах.    \r\n - Най-любимата ми роля е тази, която танцувам в съответния ден на сцената. Всички роли и образи са ми любими, защото аз се превъплъщавам в тях, сливам се с лиричната героиня, ставаме едно цяло. Само тогава нещата се получават. Нямам право да избирам любима за себе си роля. Длъжна съм да ги обичам всичките и да ги приемам в денят на спектакъла. Ако не вляза в съответната роля много преди спектакъла, публиката ще го разбере. Старая се да се слея със съответния образ дори преди първата репетиция. Още тогава аз вече съм „тя”. Ако подготвям премиера на спектакъл, нещо съвсем ново, тогава ми трябва месец, за да вляза в образа. За текущия репертоар ми е необходимо по-малко време. Ролите са ми вече в душата, в тялото, и краката се движат сами. Длъжна съм да обикна своята героиня и да съм напълно убедена, че аз това съм „тя”. Ако определен спектакъл, или партия не са ми по-душа , не ми допадат или са извън моите възможности, имам привилегията да го откажа. \r\n   \r\n \r\n - В балетната зала ме доведе майка ми. Това беше нейна мечта да се занимавам с балет. Тя влагаше всичко от себе си за да танцувам. Много се стараеше в това отношение. Искрено се надявам, че изпълних всичките ѝ очаквания. Вероятно ги надминах. Мама си представяше, че ще танцувам някъде близо до вкъщи, но не си е помисляла дори, че ще съм аплодирана на най-големите световни сцени. Всъщност, аз успях да комбинирам природните данни, доброто образование и упоритата работа. Усетът ми към балета обаче не дойде веднага. Изминаха няколко учебни години, бях вече девойка, на 14-15 г и едва тогава усетих вкусът на балета. Тогава бе моето осъзнаване, и разбрах, че това е пътят на моя живот. \r\n \r\n - Като малка си мечтаех за най-различни професии, но не и за балерина. В процеса на обучение вече и през ум не ми минаваше да си сменям професията. Балетът е моят живот, моята светлина, моят факел, моята професия, в която съм от дете и без която не мога да съществувам! \r\n \r\n - Трудно ми е да отговоря на този въпрос. Балетът е част от мен, това е начин на живот , който за мен е напълно нормален. Не мисля, че при един нормален начин на живот и работа се лишавам от нещо. Имам цел, която постигам. Радвам се, че я имам тази цел. Постигам я с лекота, без лишения, защото влагам цялата си любов, сърце и душа. Аз не познавам друг живот, освен този. Затова всичко ми се струва напълно нормално. От нищо не съм се лишавала и не се лишавам. Всичко ми е напълно достатъчно, харесвам живота си и съм щастлива в него. Дори моята професия ми даде повече, от колкото очаквах да получа. Обичам живота си и съм доволна от него. Благодарна съм на Бога за всичко. Имам прекрасно семейство, дъщеря, любим мъж и съм щастлива от факта, че ги имам. Голям грях е човек да се оплаква, затова съм благодарна и щастлива. \r\n   \r\n \r\n - Дъщеря ми е на 7 години и половина. Много усърдно тренира художествена гимнастика. Това й харесва. Времето ще покаже. За едно момиче винаги е полезно да спортува, да се занимава с хореография за да бъде във форма, здраво и същевременно изящно и стройно. При всички случаи, ние сме различни и отделни индивиди. Тя си има нейния предначертан път и съдба, а ние , родителите, само ще помагаме за правилното й развитие. \r\n   \r\n \r\n - Да, съжалявам за това, че когато бях студентка не бях много внимателна към заръките на преподавателите си. Изпусках важни моменти, наставления и заръки, след което ми трябваше време за да ги наваксам. Ше посъветвам всички начинаещи балерини : бъдете внимателни, слушайте внимателно педагозите, бъдете изпълнителни защото всеки пропуснат миг е невъзвращаем. В живота ми на балерина са присъствали и мързелът, и нежеланието, и самосъжалението. Минах и през тези етапи в ранният стадий на обучение. Майка ми беше далеч, аз живеех сама в общежитие в Киев, нямала съм на кого да се оплача, да поискам съвет и утеха. От десет годишна съм се оправяла сама в живота. \r\n   \r\n \r\n - До момента, категорично не! \r\n   \r\n \r\n - Неочакван въпрос. Не бих казала, че балета е най-красивото нещо в живота. По скоро най-красивото нещо в живота – е човешката душа. Тя прозира на сцената, в живота, в общуването. Най-важното нещо в човека е душевната красота! \r\n   \r\n \r\n - На родната сцена. Най-притеснено ми е да танцувам на родната сцена, в „Болшой театър”. „Ла скала” е вторият ми дом, където танцувам от доста време. И въпреки всичко по неописуеми причини най-много се вълнувам когато излизам на сцената на „Болшой театър”. От отговорността, че танцувам на сцената на главния театър на Русия ме побиват тръпки. Вълнувам се винаги пред всеки спектакъл, но така както се вълнувам когато излизам на сцената на „Болшой театър” не се вълнувам никъде другаде по света. \r\n   \r\n \r\n - Това не просто беше моят дебютен спектакъл в „Болшой театър”, това бе моята първа голяма роля, моят първи спектакъл от тази величина. За пръв път изтанцувах „Жизел” на 17 години, все още неопитна. Много от нещата в балета ми бяха непознати, не умеех да изпълнявам всички техники, с една дума бях неопитна. Беше трудно, но надделя хазартния ми егоизъм и мотото : „аз мога”. А и ролята беше подходяща за възрастта ми, не се наложи да я играя, аз просто си бях „Жизел” – крехка, млада, влюбена. Този спектакъл се е променял многократно за цялата ми творческа кариера. Танцувала съм го по най-различен начин в зависимост от това на коя сцена, в кой град, с кой партньор и дори в какъв костюм. Но никога няма да забравя онази, първата „Жизел”. \r\n   \r\n \r\n - Да, това е абсолютна истина. Ако не се лъжа на 23 април 2016 г. Огромен 58,4-каратов диамант, добит в Якутия, бе кръстен в моя чест - \"Диамант - Балерината Светлана Захарова\". Името е дадено от специалната Комисия за именуване на получени диаманти над 50 карата с бижутерийни качества. Най-интересното е, че никога не съм виждала този диамант, само на снимка! На снимката диаманта беше в оригиналните си размери. Впечатляващо! Този жест изключително много ме зарадва, това бе едно специфично признание, което ще остане във вековете за поколения напред. Диаманта се съхранява в специален фонд. \r\n   \r\n \r\n - В края на депутатския си мандат родих дъщеря си. Не можех да лобирам на три места в театъра, в парламента и в къщи. Избрах да бъда балерина и майка. Разбрах, че съм много по-стабилна и силна на театралната сцена. Щастлива съм от факта, че бях депутат, тъй като тази роля ме обогати с повече опит в решаването на проблеми, в общуването с хората. Тази длъжност безспорно ми даде много. \r\n   \r\n \r\n - С нетърпение очаквам да се срещна с публиката в България. Не казвам само с българската публика. Защото за „Баядерка” в Софийската опера и балет специално са пристигнали мои почитатели от цял свят! Пожелавам на всички слънце в душите, хубаво настроение и един прекрасен спектакъл, с който да направим света по-красив! \r\n   \r\n \r\n", "date": "2018.11.09", "title": "Примата на „Болшой театър” Светлана Захарова: Най-важното нещо в човека е душевната красота!"}
{"url": "http://epicenter.bg/article/Mirela-Kostadinova--Parvata-kontsertirashta-tsigularka-Neda-Fticheva-zatrashva-vratata-na-ministar/167755/11/0", "text": "След Освобождението, че и преди това, е престижно детето в едно по-заможно семейство да свири на някакъв инструмент. От Европа търговците внасяли пиана „Зайлер“, „Иббах“, „Лусиен“, италиански и чешки цигулки. Талантливите деца са изпращани от родителите си да овладеят тънкостите на инструмента по света. В домовете на по-богатите се правят домашни концерти, истинска наслада за тези, които обичат вълшебните звуци. Европейската музика има почитатели в по-големите провинциални градове – Стара Загора, Пловдив, Русе, Варна.   Госпожица Неда Фтичева също свири на цигулка. Родена е на 13 февруари 1881 г. Баща ѝ е строителен работник, който има слабост към музиката, рано се преселил със семейството си в София. Едни изследвачи на биографията ѝ твърдят, че Неда е родена в Габрово. Други – в столицата, а трети – във Варна.   Братята ѝ Никола и Димитър учат цигулка при капелника немец Швертнер. Момичето е изкушено от инструмента и щом момчетата излезнат от дома, тайно отваря калъфа и опъва лъка, за да не я чуе майка ѝ. Но я хванали в този ѝ малък грях. Нямало накъде. Момичето се разплакало. Повече от всичко искала да се отдаде на музиката. Баща ѝ я поверил на капелника Швертнер. Неда напредва бързо с инструмента, а братята ѝ захвърлили цигулките, увлечени от момчешките си игри.   Като дете тя обича да посещава семейството на философа и математик Иван Гюзелев в София. Олга Гюзелева, негова дъщеря, си спомня, че момичето прави опити да свири нещо на семейното пиано. Забелязал музикалния интерес на малката Неда, Иван Гюзелев ѝ подарил личната си цигулка – скъп негов спомен. Още тогава прозрял таланта на момичето.   През 1896 г., едва в пети клас, Неда се явява на конкурс, за да следва музика в чужбина. Получила стипендия и учи цигулка във Флоренция. Четири години по-късно се завръща. Придобила самочувствие на истинска цигуларка. Става учителка по пеене в Първа девическа гимназия в столицата. Пожелава да направи оркестър. Това ѝ желание я завело до вратата на министъра на просветата. Почукала и напето влезнала. Помолила учтиво да бъдат отпуснати пари за закупуване на инструменти.   А, Вие желаете да правите гешефти? – попитал с лека ирония министърът. Фтичева по женски гордо, но с изискан маниер му отговаря: От утре, моля, смятайте моето място за вакантно. И тръшва вратата след себе си.   Перипетите, които могат да ти се издигнат в България, когато искаш да създадеш нещо, оставали високи и по онова време. Фтичева заминава за Виена, за да специализира при известния професор Прил. Омъжва се за професор Юлиус фон Шлосер, директор на музея по изкуствата.   Фтичева се завръща в родината през 1904 г. Прави концерти из Северна България в съпровод на пианистките Мара Черен и Карамихайлова. Начинанието на дамите е дръзко. А според Неда това е истинско изпитание. Градските глашатаи разгласявали предстоящ концерт:   „Довечера Неда Фтичето и Черната Мара ще дават… (следващата трудна дума „концерт“ се сдъвквала) в голямата стая на училището. Вход – два гроша седнали, един грош прави“.   Събирали се не повече от двадесет човека. И днес в провинцията е така. Дори билетът да е безплатен, на класически концерт идват не повече хора от тези, колкото по онова време. Столичната суета измъквала хората от домовете им. Важно през началото на миналия век е да види обществото, че имаш вкус към европейската музика. А и нали трябва да покажеш новите си дрехи… Съществувала, разбира се и истинската потребност от изкуство.   Неда Фтичева и Мара Черен свирят с гвардейския оркестър. Цигулковите концерти на Менделсон и Брух, Кройцерова соната на Бетховен, пиеси от Вийотан, Виенявски, Сарасате са само част от репертоара им, който изпълняват в страната и София.   Концертната работа на жените не продължава дълго. Мара станала учителка в новооткритото Музикално училище. Фтичева се завърнала във Виена.   Споменът ѝ за срещата с някогашния министър на просветата ѝ дава повод да дари музикални инструменти на Музикалната академия не веднъж.   На 21 ноември 1960 г. си отива от този свят.   Казват, че тя е първата концертираща цигуларка в България. Но това със сигурност знае само историята, а тя още не е казала последната си дума.  ", "date": "2018.11.09", "title": "Мирела Костадинова: Първата концертираща цигуларка Неда Фтичева затръшва вратата на министър"}
{"url": "http://epicenter.bg/article/V-Balgariya-se-upravlyava-taka--bonus-za-vlastta--malus-za-grazhdanite-/167767/11/0", "text": "Общественият дебат отново кипна – този път по повод предложената от Комисията за финансов надзор система „бонус-малус“, върху която да се базира цената на задължителната „Гражданска отговорност“ от следващата година.     Най-общо казано, тя е въведена в редица държави (във Великобритания преди повече от сто години), за да намира баланс между цената на полицата и риска – принцип, който представлява същността на застрахователното дело. Ако страдате, например, от тежка болест, няма застраховател, който да не вдигне премията ви, в случай че ви се прииска да сключите застраховка „живот“. По различни формули в различните държави се изчислява и колко трябва да плащат на година шофьорите за „Гражданска отговорност“. Някъде във формулата са включени километрите, които автомобилът минава на година. Така или иначе, всичко се свежда до намиране на правилното съотношение „при по-голям риск – по-висока сума, при по-малък – по-ниска.“ Безспорно, това е не само справедлива, но и дисциплинираща мярка. Съвестните шофьори в България отдавна настояват за нея и биха я подкрепили безрезервно, ако КФН, очевидно под влияние на застрахователните лобита, не бе скрила дявола в детайлите. Даже не в детайлите, във философията на дълго (цели 10 години) мъдрения BG-вариант!   Медиите тези дни са залети с информация и коментари, но ако случайно сте пропуснали да се запознаете с него, ето го накратко: като начало всички ще плащаме една и съща базова цена на застраховката. Ако системата се въведе от 2019-а, то през 2020-а шофьорите без нарушения ще получат отстъпка. После – пак и така максимум 25%. При рисковите водачи е обратното, като след надхвърлянето на осем наказателни точки цената започва да скача и в зависимост от точките оскъпяването може да стигне цели 400%. Тъй де, да плащат джигитите, които ни тормозят, стресират, нараняват, убиват!   Комисията за финансов надзор, която „проспа“ фалита на „Олимпик“ и от десет години само обещаваше въвеждането на „бонус-малус“, можеше да си запише най-после една положителна точка към спорния си напоследък имидж.   Оказва се обаче следното: ако сте примерен 30-годишен шофьор и си купите автомобил с „малус“ от 400%, като навършите 50 години, може и да плащате най-сетне базовата цена на застраховката, ако нямате наказания и само вие шофирате тази кола! Примерът е драстичен, но ясно показва дефекта на заложената промяна. Защо при нов собственик колата трябва да е \"наказана\", изобщо не е ясно. В български условия системата има още куп уязвими места, които рано или късно ще се прояват с пълна сила, въпреки че засега за тях не се говори много-много. Една от слабостите е контролът и санкционирането на нарушителите. Нали и сега КАТ ги дебне, но да сте забелязали ред по пътищата? Въпросът е реторичен. Движението по българските пътища и поведението на шофьорите отблъсква всеки европеец, дошъл тук да попълни статистиката на Ангелкова. Да шофираш в България е мъчение с висока степен на риск. Тарикати, връзкари, новобогаташ(к)и, нерваци, любители на високите скорости и на чашката, купени книжки – всички препускат с убеждението, че предимството е тяхно. Острани човек има усещането, че те сякаш имат нотариален акт за пътищата на България!   И корупцията е само усещане, ако слушаме пропагандаторите за стабилността в страната. Ако „бонус-малус“ се въведе в този си вид и без радикални мерки за ред в движението, дали усещането ще намалее или ще се увеличи? И този въпрос е реторичен. Колкото повече имаш какво да губиш, толкова по-висок става рушветът, който си готов да предложиш/вземеш.  Също така, защо, извинете, държавните и общинските автомобили ще имат привилегията да са изключени от бъдещата система?!   В обобщение на този кузас:  Следвайки вече познатата драматургия, оттук нататък могат да се прогнозират няколко варианта за развитието му:   - Премиерът нарежда системата да се корегира незабавно и тази негова заповед става достояние на останалите в страната българи чрез широко отразяване в средствата за масова информация   - Омбудсманът Мая Манолова слиза от влака на гарата в Каспичан и обявява, че ще се бори срещу „малусите“, с което печели бонус за бъдещата си кариера и букет цветя от развълнуван почитател   - Системата „бонус-малус“ се поставя на трупчета за по-добри времена и от време на време призракът й се мярка като тези на ЧЕЗ, Гинка, Истанбулската конвенция, Търговския регистър и така нататък През това време България продължава да се управлява така, че  Между другото, заплатите на надзорниците са над 20 пъти по-високи от минималната работна заплата с увеличението (!), за което толкова яростно протестират работодателските организации. За да не стане объркване, уточнявам: протестират не срещу високите заплати в КФН, а срещу минималния осигурителен праг от 560 лева, който на работодателите им се вижда висок, все едно е летвата пред Стефка Костадинова. В Агенцията по вписванията, която отговаря за Търговския регистър, не зная колко взимат месечно, но тези дни си били раздали бонуси за 700 000 лева.   Вероятно има и четвърти вариант за изход от ситуацията, при който цялата система на управление и институционални връзки се поправя, но като гледам рехавите протести на майките на деца с увреждания и слушам колко стабилна е страната, не ми се вярва. Не, не ми се вярва...", "date": "2018.11.09", "title": "В България се управлява така: бонус за властта, малус за гражданите!"}
{"url": "http://epicenter.bg/article/Frantsiya-otbelyazva-tarzhestveno-100-godishninata-ot-Parvata-svetovna-voyna-/167791/11/0", "text": "Така започват приказките... Имало едно време един президент, който търсел в историята си “героите”, които да му послужат за “модели” пред неговите граждани... За сравнение?... Президентът сам се вкара в интригата да слави войн, който в един етап е герой, но в друг се превръща в предател на Отечеството. Това се отнася за президента Еманюел Макрон и маршал Петен в сценария за отбелязване 100-годишнината от края на Първата световна война във Франция, в продължение на дни, с обиколка по сраженията, напомнящи историята.  На точната дата, 11.11.2018, на 100-годишнината, пред гостите от страните-съюзници, Макрон в речта си навярно ще потвърди тезата си, че е “срещу европейската националистична проказа”, която е “leit motiv” на неговата кампания към европейците, но и ще потърси контакт с населението на селска и депримирана Франция, което е на път да скъса със своя президент, когото смята за „космополит и приятел на богатите“ и стига до там, че го срина до дъното в кладенеца на рейтингите...  Както в политиката си, президентът Макрон иска да прегърне целия политически спектър на европейския социализъм и либерализъм /към който той се числи/ до европейската десница и център /към която се числи премиерът му Едуард Филип/. Историческите референции на Макрон са хетерогенни…  Още в екипа на президента-социалист Франсоа Оланд като министър, Макрон привлече вниманието с едно голямо честване на Жана д’Арк. Тази година Макрон уважи лично и се поклони пред гробовете на генерал Дье Гол и на премиера Жорж Клемансо /1917-1920/. Ако първият бе символ на Френската съпротива и е еталон за френски президент, то вторият бе министър-председател по време на Първата световна война и радикал. Политикът Клемансо изгрява с участието си в Парижката комуна, но като министър-председател по време на войната си спечелва прозвището “бащата на победата” на 11.11.1918г., когато съюзническите сили нанасят окончателното поражение над Германия и настъпва краят на Първата световна война. Клемансо е основният инициатор на Парижките договори и председателства Парижката мирна конференция на 28 март 1919г.  Един синкретизъм има в речите на президента Макрон, едно сливане и преплитане на герои и събития с огромна лекота.. Той много лесно цитира, както Дантон, така и Наполеон, както Жорес, така и Дьо Гол. Приказката му е за Франция, но същевременно в тази приказка включва и себе си...  Макрон смята, че в неговите президентски задължения влиза също така и педагогиката - “фигурата на героя е много важна” и той е убеден, че в съвремието също се търсят герои – дали в спорта и в музиката, или в политиките в Париж, Брюксел, Москва, Вашингтон, световните сцени...  Честването в събота в Дома на Инвалидите е извън президентската програма, това е чисто военно честване и почит към 8-те маршала на Франция, които са ръководили решаващите битки в Първата световна война. Французите питат: Защо 8 маршала? Това значи, че и маршал Петен. Но Петен не е погребан в Инвалидите. Отговорът - президентът Макрон се е наложил за включването на Петен в 100-годишнината от Първата световна война. Макрон приема, че “той е взел някои злокобни решения /през Втората световна война/... Няма да крием никоя страница от Историята”.  Левият политик Жан Люк Меланшон го обвини, че “реабилитира един предател”, но Макрон се защити, че той не прави индивидуално честване на Петен, а като войн, командващ пехотна бригада /1914-1915/ и като командващ /1915-1918г./ Втора френска армия. Маршал Петен не може да бъде задраскан. Няма да изтриваме цели страници от историята ни”, заключи Макрон.  Петен бе командващ френските войски в битката-касапница при Вердюн, 1915г. Колкото той бе превъзходен войн при Вердюн в защита на Франция срещу Германия, толкова обратно показа качества, когато през Втората световна война оглави режима Виши в колаборация с германските нацисти и Хитлер. Франция осъди маршала на смърт, но генерал Дьо Гол, който е бил офицер - ранен и пленен при Вердюн, го помилва на доживотен затвор и Петен умира 1951г. в Пор Жоанвил, където е и погребан.  1966 г. Президентът Шарл Дьо Гол не забравя маршал Петен по време на честване битката при Вердюн с думите: “Ако в екстремно суровата зима на неговия живот маршалът заплати с тежка лихва за неговите осъдителни грехове към Отечеството, то славата, която той донесе и получи за битката-касапница при Вердюн, не може да бъде оспорвана или пренебрегвана в името на Франция”.", "date": "2018.11.09", "title": "Франция отбелязва тържествено 100-годишнината от Първата световна война "}
{"url": "http://epicenter.bg/article/3-godishno-dete-padna-ot-4-etazh-na-blok-v-Burgas/167750/3/0", "text": "Дете е паднало от четвъртия етаж на блок \"Народен юмрук\" в жк \"Братя Миладинови\" в Бургас. 3-годишното момченце е транспортирано до УМБАЛ - Бургас, където е настанено в отделението по реанимация в тежко състояние, предаде Дарик.   Инцидентът е станал около 8.30 часа днес. Детето успяло да излезе на терасата, докато майка му била в банята.   \"Детето е в много тежко състояние, с множество травми по цялото тяло. Лекарите правят всичко възможно да спасят живота му\", съобщиха от бургаската болница.  ", "date": "2018.11.09", "title": "3-годишно дете падна от 4 етаж на блок в Бургас"}
{"url": "http://epicenter.bg/article/Sadat-prizna-Aleksey-Petrov-za-nevinen-po-vsichki-obvineniya/167789/3/0", "text": "  Подсъдимият като ръководител на организирана престъпна група  . Оправдани бяха още Кирил Топалов и Антон Петров- Хамстера. С 3-годишни условни присъди се разминаха останалите двама подсъдими по делото Марчело Джотолов и Янко Попов.   Бившата барета и негови приближени бяха арестувани през февруари 2010 г. Това е делото \"Малък Октопод\". Разследването на т.нар. \"Голям Октопод\" не стигна до съда и беше прекратено.   Заедно с още няколко души Петров бе обвинен за участие в организирана престъпна група за рекет и изнудване, както и за разгласяване на държавна тайна.     След дълга сага на отлагане, прехвърляне между отделните инстанции делото беше прекратено в Софийския градски съд, т.к. скандално известната Румяна Ченалова, съдията по делото, беше отстранена. След отстраняването й през пролетта на 2015 г. делото мина от градския в Специализирания съд. Едно от обвиненията срещу Петров отпадна по давност. През ноември 2015 г. в един и същи ден починаха двама от основните свидетели по делото – Георги Цветанов при катастрофа, а Пламен Устинов заради саморазправа.   През март 2016 г. Алексей Петров и още няколко души успяха да осъдят България заради задържането им в операция \"Октопод\". Европейският съд по правата на човека разгледа жалбите им и постанови държавата да им плати общо 114 000 лева.   След отстраняването на скандално известната съдия Ченалова, делото мина от градския в Специализирания съд.  Едно от обвиненията срещу Петров отпадна по давност, а през ноември 2015 г. в един и същи ден починаха двама от основните свидетели по делото – Георги Цветанов при катастрофа, а Пламен Устинов заради саморазправа.   През годините делото беше съпътствано от множество скандали, свързани с магистратски отводи, смърт и атентати срещу подсъдими, както и стартиране на процеса отначало след преместването му от Софийския градски съд в специализирания.   .    ", "date": "2018.11.09", "title": "Съдът призна Алексей Петров за невинен по всички обвинения"}
{"url": "http://epicenter.bg/article/Tsvetanov-shte-otkrie-konferentsiyata--Proektsii-na-komunisticheskiya-totalitarizam-v-Balgariya-quot-/167782/2/0", "text": "Председателят на ПГ на ГЕРБ и зам.-председател на партията Цветан Цветанов ще открие в 10.00 часа на 10 ноември 2018 г. (събота) научната конференция „Проекции на комунистическия тоталитаризъм в България в периода 1944-1989 г.“.   Форумът се организира от Сдружение „Граждани за европейско развитие на България“ и ще се проведе в зала „Триадица“ на Гранд хотел София. Гост-лектори на научната конференция ще бъдат: политологът Антон Тодоров, директорът на Института за исторически изследвания при БАН доц. Даниел Вачков, политологът и депутат от ГЕРБ Тома Биков, Борис Михайлов от Комисията по досиетата, политологът от ВТУ проф. Тодор Галунов, Георги Харизанов от Института за дясна политика, юристът Димитър Стоянов, преподавателят в Академията на МВР и ЮЗУ проф. Веселин Вучков, математикът проф. Михаил Константинов, директорът на ДА - Архиви доц. Михаил Груев, историкът и журналист д-р Горан Благоев, историците проф. Владимир Мигев, Александър Владимиров, Георги Михайлов, Борислав Дичев и Виолета Радева, както и Борислав Скочев - автор на книгата „Концлагерът „Белене“ 1949-1987. Островът, който уби свободния човек“ .", "date": "2018.11.09", "title": "Цветанов ще открие конференцията „Проекции на комунистическия тоталитаризъм в България...\""}
{"url": "http://epicenter.bg/article/Ninova-postavya-tsel-pred-BSP--Evrovotat-da-se-prevarne-vav-vot-na-nedoverie-sreshtu-Borisov-/167770/2/0", "text": "  Такава задача ще постави пред БСП лидерът на партията Корнелия Нинова на конгреса на 26 януари, научи    . Очаква се критериите, на които трябва да отговаря червената листа, да бъдат приемственост, лоялност към политиката на партията, баланс - както по пол, така и по възраст.  Веднага след конгреса през януари ще започнат и общинските конференции на БСП, на които ще бъдат издигани конкретните кандидатури.   Този въпрос обаче може да бъде повдигнат още на пленума в неделя.   за да е сигурно, че партията ще прибави поне още едно място в ЕП от завоюваните досега четири.   трети са убедени, че  Пленумът няма да реши тези въпроси сега. Първо партията трябва да посочи кандидатерите си за ЕП.  Според запознати предложението на партийното ръководство е да започне процедура по избор на нов главен редактор. Идеята е след вътрешнопартийно обсъждане, главният редактор на „Дума“ да бъде одобрен от Националния съвет.  Според ръководството ничии права не бива да бъдат орязвани. Точно заради този разлом в мненията, се очаква на „Позитано“ 20 в неделя да бъде „горещо“.  Предлаганият от соцръководството дневен ред е: \"Бюджет - 2019\" - Алтернативата на БСП; определяне на дата и дневен ред за 49-ия конгрес; подготовка за участие в изборите за Европейски парламент, както и проект за стратегия за ляв медиен пул и развитието на в. \"Дума\". , но не така стои въпросът със самия дневен ред на форума. Според запознати вътрешнопартийната опозиция настоява да бъде включена точка за промяна в устава с цел – отпадане на прекия избор на председателя на БСП.   . На заседание на 49-ия конгрес на БСП промяната, предвиждаща председателят да се избира пряко от цялата партия, бе подкрепена от 493 от делегатите. Против бяха 86 души, 37 се въздържаха.   Още тогава основните възражения се заключаваха в това, че един пряко избиран от цялата партия лидер получава прекалено голяма власт, а БСП никога не е била лидерска партия. Критиците на поправката в устава изтъкваха, че, ако председателят бъде избиран не от конгреса, ще се обезличат колективните органи на партията - особено Националният съвет. Недоволните от промяната изтъкват и сега същите аргументи, надявайки се на реванш.   В момента в БСП членуват около 105 000 души. За да бъде валиден изборът за председател, в него трябва да участват 50% плюс един от социалистите. Смята се за избран този кандидат, който е получил повече от половината от гласовете.   Мълви се, че доста изявени социалисти гледат към стола на Нинова - Михаил Миков (бивш лидер на БСП), Красимир Янков (кандидат за председател на форума, на който бе избрана Нинова), Калоян Паргов (водач на столичната партийна организация), Сергей Станишев (президент на ПЕС). Не ясно обаче откъде тръгват тези слухове - дали от среди на самата БСП или на нейни политически опоненти, уплашени от възможността да загубят позиции. Нито един от спряганите като представители на вътрешнопартийната опозиция не е оспорил публично и ясно водачеството на Нинова. Напротив, в медийните си изяви те изтъкват, че вътрешнопартийният разкол би бил пагубен за партията в година, в която се очакват поне два избора.  ", "date": "2018.11.09", "title": "На пленума в неделя. Нинова поставя цел пред БСП: Евровотът да се превърне във вот срещу Борисов!"}
{"url": "http://epicenter.bg/article/Ninova-pred-kmetove--Tarsete-rezervi--no-ne-vdigayte-danatsite-na-starite-koli-/167783/2/0", "text": "„Колкото и да ви е трудно, търсете резерви, но не вдигайте данъците на старите коли.” Към това апелира лидерът на БСП Корнелия Нинова по време на широка дискусия по Алтернативния бюджет пред местната власт.   На срещата присъстваха народни представители от левицата, кметове, избрани и подкрепени от БСП, председатели на общински съвети, общински съветници, експерти – представители на неправителствени организации в сферата на регионалната политика. На събитието присъства и ръководството на Национално сдружение на кметствата в България.   Нинова обясни, че независимо коя политическа сила управлява, трябва да уважава местната власт и бюджетирането да бъде по закон, без да се прави разлика между жителите на общините. „Стимулирайки едни кметове за разлика от други, се наказват български граждани. Аз не съм Бойко Борисов. Не мога да ви нареждам, но ви моля, с оглед на това, което се задава през 2019 г., намерете резерви и начини, но не увеличавайте драстично местните данъци и такси. Не би било правилно, заради сбърканата правителствена политика, да наказваме хората“, каза Нинова пред кметовете.   Тя добави, че градоначалниците, избрани и подкрепени от БСП, винаги са били социално чувствителни и са прилагали множество социални мерки, насочени към хората, като безплатни детски градини и социални кухни.   Тя припомни, че по-високият данък за старите коли ще засегне над 2 милиона българи от следващата година. Нинова обърна внимание, че „Визия за България“ е стратегически документ с предложения за промяна на модела на регионалната политика и местната власт.   „Различните партии предлагат размествания на различни суми и пера, капиталови разходи и др., но това е в рамките на един модел на отношение централна – местна власт. Време е да поговорим за промяна на този модел за отношенията централна и местна власт“, категорична бе Корнелия Нинова. ", "date": "2018.11.09", "title": "Нинова пред кметове: Търсете резерви, но не вдигайте данъците на старите коли!"}
{"url": "http://epicenter.bg/article/Petya-Avramova--8000-km-tretoklasni-patishta-se-nuzhdayat-ot-remont/167784/2/0", "text": "Общо 8000 км третокласни пътища се нуждаят от ремонт или реконструкция, за да отговарят на изискванията за качествено, комфортно и безопасно движение. За ремонт приоритетно от Агенция „Пътна инфраструктура“ са предложени 1214 км третокласни пътища. Това посочи министърът на регионалното развитие и благоустройството Петя Аврамова в отговор на депутатски въпрос по време на парламентарния контрол, съобщиха от пресцентъра на министерството. За подобряване на състоянието на приоритетните участъци са необходими прогнозно малко над 930 млн. лв. Обсъждат се възможности за финансиране както със средства от бюджета на АПИ, така и чрез целево финансиране. Целта е приоритетните отсечки да бъдат ремонтирани през следващата година.  Предложението е на база възложената от МРРБ „инвентаризация“ на републиканските пътища, която трябваше да набележи най-критичните за пътната безопасност трасета и да бъдат предприети своевременни мерки за подобряване на тяхното състояние.  Данните сочат, че от 11 530 км третокласни пътища в страната, 930 км са в отлично състояние, 2700 км са в добро, 2560 км са в задоволително, 1610 км – незадоволително и 3730 км – в лошо.  Министър Аврамова отбеляза, че липсата на достатъчен финансов ресурс за развитие и поддържане на републиканската пътна мрежа през годините е основната причина, довела до тези незадоволителни констатации.  „Налага се обектите да се приоритизират, дейностите по текущ ремонт и поддържане – също. Въвеждането на тол системата и промените в Закона за пътища ще дадат възможност постъпленията от електронното таксуване да бъдат насочвани както към рехабилитация и обновяване на съществуващата инфраструктура, така и към строителство на нови пътни участъци“, каза още тя.  Министърът Аврамова информира още, че се предвижда по ОП „Региони в растеж“ 2014 – 2020 да се рехабилитират и реконструират републикански пътища ІІ и ІІІ клас на територията на 23 областни пътни управления. „Не малко неща в последните 10 години се направиха и не малък финансов ресурс беше инвестиран по републиканската пътна мрежа“, каза още тя. Само през тази година инвестираните средства са над 20 млн. лв. от бюджета и ОПРР, с които са ремонтирани девет третокласни пътни отсечки. В процес на изпълнение са още 36 обекта от третокласната пътна мрежа за над 222 млн. лв. По Програма „ИНТЕРРЕГ V-A Румъния – България 2014-2020“ предстои да бъдат обявени процедури на стойност 10,3 млн. лв.  Осигурени са 60 млн. лв. за зимно поддържане на републиканските пътища в бюджета на Агенция „Пътна инфраструктура“ за 2019 г., информира още регионалният министър. 15 от сключените 27 договора за зимно поддържане и 7 договора за поддръжка на автомагистралите са със срок до края на 2018 г. През май и юни т.г. АПИ стартира процедури за възлагане на обществени поръчки за пътно поддържане със срок от 5 години, които към момента не са приключили. „За договорите, които изтичат през периода на зимното поддържане на сезон 2018/2019 г., са подготвени aнекси, които ще бъдат подписани с фирмите към датата на изтичане на съответния договор за удължаване срока им до сключване на договор с избраните изпълнители по новите процедури. Целта е забавата в обществените поръчки да не се отрази на работата на агенцията и фирмите при изпълнението на зимното поддържане“, обясни министър Аврамова.  Регионалният министър подчерта, че за фирми, които не изпълняват своите дейности за зимно поддържане, съгласно договорените условия, ще бъдат налагани най-строгите санкции.", "date": "2018.11.09", "title": "Петя Аврамова: 8000 км третокласни пътища се нуждаят от ремонт"}
{"url": "http://epicenter.bg/article/Gabriel--Tsifroviziraneto-na-bibliotechnite-resursi-shte-pozvoli-barz-dostap-do-kulturnoto-ni-nasledstvo/167786/2/0", "text": "   Виртуалната реалност може да доведе до цяла нова парадигма на взаимодействието между човек и машина, особено ако е съчетано с най-новите открития на изкуствения интелект и изследванията на мозъка. Например, в сферата на здравеопазването съчетаването на виртуална реалност с изкуствен интелект и роботика ще позволи хирургичните операции да бъдат извършвани по много по-прецизен за хирурга начин, но и много по-малко инвазивен начин. При боравене с виртуална реалност хирургът ще има достъп до цялата важна информация, като кръвното налягане на пациента, сърдечен ритъм и точния размер и разположение на кръвоносните съдове и други части на тялото, които иначе не са директно видими. Добавете към това ръка на робот и бърза свързаност за данните и вече дори няма да има значение дали докторът и пациентът са в една и съща стая.  , се казва в съобщение от Представителство на ЕК в България.     Тя наблегна, че ако трябва да се надгради върху този пример, ясно че очертават няколко посоки за по-нататъшно развитие: сътрудничество във виртуална реалност, вместо в двуизмерна видеоконференция, дистанционен контрол върху робот или други машини не чрез кликвания на мишката, а чрез действия във виртуална реалност, съчетани с директен достъп до „сетивата“ на машината, обогатяване на начина, по който възприемаме пространството чрез добавена реалност, например чрез налагане на картина как е изглеждало едно нещо върху руините, които са останали от него днес. Така ще можем например да видим как са изглеждали древните Рим или Атина, когато все още са съществували старите постройки.   В същото време Мария Габриел посочи, че  С тази цел Европейската комисия подкрепя проекти за научна и развойна дейност, за развитието на инфраструктура, мощности и умения, предлага правна рамка, отговаряща на реалностите. Тя даде няколко конкретни примера, като програмата «Хоризонт 2020», в която средствата за цифрови проекти са близо 13 милиарда евро. От тях в сферата на виртуалната и добавената реалност са достъпни около 100 милиона евро за проекти до 2020 г. Осигурени са също 1 милиард евро до 2023 г. за проекта Human Brain Project – едно невероятно проучване в продължение на цяло десетилетие за това как функционира човешкият мозък.   . Последващата цел на стратегията е да се достигне годишно финансиране на изкуствения интелект в размер на 20 милиарда евро.   По предложение на Мария Габриел вече работи и експертна група на високо равнище, която да изработи проект за етични насоки за развитие и употреба на изкуствения интелект. Първи проект ще бъде готов за допитване с обществеността и с по-широкия Алианс за изкуствен интелект - платформа за диалог между множество заинтересовани страни.    Затова е толкова важно да имаме бърза широколентова свързаност навсякъде – с установяването на новия Кодекс за електронните съобщения ние проправяме пътя за внедряването на 5G още от 2020 г. Затова е важно също да бъдем амбициозни и изградим европейски суперкомпютър от световна класа, към което се стремим с новото съвместно предприятие на ЕК и държавите членки EuroHPC. По новата програма «Цифрова Европа» с бюджет от над 9 милиарда евро, която предложих, също ще бъдат инвестирани средства в изкуствен интелект интелект. Подходяща инфраструктура и подготвени с високи цифрови умения граждани са ключ за успеха ни в областта на изкуствения интелект, добавената и виртуалната реалност», заяви българският еврокомисар Мария Габриел.     Това, което ми се иска и ще продължа да настоявам е наследникът на програмата „Хоризонт 2020“, който ще бъде „Хоризонт Европа“ да има повече средства за изследвания и иновации в областта на виртуалната реалност.  Това каза еврокомисарят по цифровата икономика и общество Мария Габриел.   “  До този момент виртуалната и добавена реалност не са били толкова в центъра на политиките ни, но тази конференция е една голяма сигнална лампа за моя екип. Даваме си равносметка, че и ние като политици имаме отговорността да бъдем по-адекватни и по-подкрепящи иновациите“, заяви Мария Габриел.    „Иска ми се дадем много по голям тласък на такъв тип проекти“, каза тя. Еврокомисарят отчете, че до инвестициите за изкуствен интелект по програмата до 2020 година са 1,5 млрд., но целта е чрез публично-частни инвестиции те да достигна 20 млрд. “Но амбицията ни за периода 2021-2027 г. тези 20 млрд. да се осигуряват годишно“, обясни тя.         „ . Твърдя го не само като комисар по цифровата икономика и общество, но и като привърженик на историята и културното наследство, познанието, автентичното съдържание.  “, заяви комисар Мария Габриел, която обобщи дискусиите в двудневния форум. Тя отбеляза също, че възможностите не са само за гражданите, но също така и за библиотеките - истински да изпълнят мисията си да осигуряват качествени ресурси, за да стимулират креативността, интелектуалното любопитство и да улесняват обучението през целия живот и изследванията във всички общности.   То може да бъде скъпо и изискващо голям човешки ресурс, особено за по-малките и регионалните библиотеки. Не винаги те имат достатъчни бюджет и персонал, за да могат да се справят с тези предизвикателства.   Така например  . И в момента текат няколко проекта, които използват тези технологии, като Pluggable social platform for heritage awareness and participation и NewsEye.  .   „ . Каквито и стратегии да изработваме, каквито и мерки да предлагаме, ако хората не разполагат с нужните умения да търсят и работят с библиотечните ресурси онлайн, то цифровизирането на тези ресурси няма да постигне търсените резултати.   В тазгодишното издание на Европейската седмица на програмирането например библиотеките проведоха десетки инициативи за първи стъпки в програмирането. Библиотеките са обществени пространства, в които хората имат доверие.   . Ние също така се нуждаем от библиотеките като надеждни посредници в нашите общности, за да имаме информирани граждани с критично мислене, които знаят да боравят с информация и в същото време са способни да различават дезинформацията“, заключи комисарят по цифровата икономика и общество Мария Габриел. ", "date": "2018.11.09", "title": "Габриел: Цифровизирането на библиотечните ресурси ще позволи бърз достъп до културното ни наследство"}
{"url": "http://epicenter.bg/article/Tomislav-Donchev--/167792/2/0", "text": "Всеки граждански чувствителен човек не може да не забелязва протестите.   Това заяви вицепремиерът Томислав Дончев. Той бе гост в предаването \"Лице в лице\" по БТВ.   България често се оказва в ролята на \"удобния лош\", изтъкна вицепремиерът в коментар на това защо България още не е член на еврозоната и Шенген.    Много опасно е да храниш страховете, те могат да се превърнат в голям звяр, който да изяде теб, каза Дончев. Той отговори така на въпросите, които лидерът на БСП Корнелия Нинова повдигна от парламентарната трибуна. Тя попита кой реши България да се присъедини към пакта на ООН за миграцията.   В началото на разговора в студиото Томислав Дончев коментира готвените промени в застраховката \"гражданска отговорност\". Качеството на строителството зависи от строителя и от проектанта, за недобре свършена работа просто не трябва да се плаща.   Нови хора няма да бъдат назначавани в новото звено, което ще следи за пътното строителство и пътната безопасност, каза той. Не става дума за нова шапка. Вътре ще работят максимум 60 ведомства, бе категоричен Томислав Дончев. Няма да има раздуване на администрацията, просто експерти ще се съберат на едно място и ще мислят експертно, повтори той.   Стойността на застраховката се определя от вида превозно средство - за \"баничарката\" е една, за спортния автомобил - друга, посочи Дончев в коментар за промените в режима на застраховката \"гражданска отговорност\".    ", "date": "2018.11.09", "title": "Томислав Дончев: Няма решение да се присъединим към пакта на ООН за миграцията! Не съм го чел"}
{"url": "http://epicenter.bg/article/Ivo-Hristov-i-Petko-Simeonov/167794/2/0", "text": "\r\n \r\n   \r\n \r\n   \r\n \r\n \"Защо не?! По времето на СДС започна масовата емиграция, старата сграда едва побираше куфарите на заминаващите, тъй че летището си струва да се свърже с това круширало трибуквие. \r\n Но пък по времето на БСП емиграцията заприлича на панически екзод и \"Позитано\"20 също е добро име за летище. \r\n По времето на НДСВ мракът продължи, но бе построен, а през 2006г. пък бе въведен в експлоатация Терминал 2. \r\n С него и досадният виц за двата изхода от българската безизходица - Терминал 1 и Терминал 2 - тъй че \"Тройна коалиция\" също е подходящо име за летище. \r\n Но според мен справедливостта изисква аерогарата да носи името на премиера Борисов. Все пак той лично уважи откриването на мегалетището в Истанбул, което обрича софийското на нерадостно бъдеще. Пък ако успее и да го концесионира на някоя Гинка....\" \r\n \r\n \r\n \r\n \r\n", "date": "2018.11.09", "title": "Иво Христов и Петко Симеонов в спор дали летище София да носи името на д-р Желю Желев"}
{"url": "http://epicenter.bg/article/Karadaya-i-delegatsiya-na-DPS-s-1000-liberali-ot-tsyala-Evropa-zasedavat-na-39-tiya-kongres-na-ALDE/167800/2/0", "text": "\r\n \r\n В делегацията участват зам-председателят на ДПС и евродепутат Филиз Хюсменова, евродепутатът и вицепрезидент на АЛДЕ партията Илхан Кючюк, евродепутатът Неджми Али, народните представители Хамид Хамид и д-р Джевдет Чакъров, зам.-председателят на ДПС и кмет на Кърджали Хасан Азис, кметът на Рудозем Румен Пехливанов,  кметът на Самуил Сали Бейтула, председателят на фондация “Либерална интеграция” Биршен Ибрямова и членът на ЦОБ Станислав Анастасов. \r\n   \r\n По-рано днес председателят на ДПС Мустафа Карадайъ и част от делегацията на ДПС се срещнаха с председателя на немската либерална партия - ФДП Кристиан Линднер. \r\n   \r\n По време на срещата двамата председатели обсъдиха обстойно политическата обстановка в България и Германия, необходимостта от задълбочено партньорство на либералните партии, за да се противопоставят на популизма и крайния национализъм, както и предстоящите европейски избори. \r\n   \r\n Председателят на ДПС сподели, че партията наблюдава отблизо политическите процеси в Германия, защото те влияят и на политическата обстановка в България, но и в голяма степен предопределят посоката към която Европа ще върви. \r\n   \r\n Според Кристиан Линднер възхода на националистите в Европа може скоро да приключи, но за целта либералните партии трябва да предложат една нова програма за развитие на Съюза, която включва отворено общество, свободна търговия, иновации и модернизация и инвестиции в образование. Той сподели, че основен приоритет на партията му е да работи и за интереса на малките държави в ЕС и покани парламентарна делегация на ДПС на работна визита в Бундестага на Германия.  \r\n   \r\n На 39-ият конгрес на партията АЛДЕ, чийто домакин е испанската либерална партия „Гражданите“ участват повече от 1000 европейски либерали и демократи, включително министър-председатели, европейски комисари, партийни лидери и делегати от 60 партии от цяла Европа, които в продължение на три дни ще водят задълбочени политически дискусии и ще избират членове на ръководството. \r\n   \r\n По време на събитието АЛДЕ партията ще обсъди и приеме своя манифест за европейските избори през 2019 г. Това е най-важният документ на партия за следващата година и ще бъде основният фокус на дискусиите по време на Конгреса. \r\n   \r\n В деня на откриването стана ясно, че президента на Франция Еманюел Макрон и неговата партия \"Република, напред!\" ще обединят сили с АЛДЕ на следващите европейски избори, за да борят заедно срещу популизма и национализма в Европа. \r\n \r\n \r\n", "date": "2018.11.09", "title": "Карадайъ и делегация на ДПС с 1000 либерали от цяла Европа заседават на 39-тия конгрес на АЛДЕ"}
{"url": "http://epicenter.bg/article/Stanka-Zheleva--Edni-i-sashti-hora--protivnitsi-na-bashta-mi-i-prizhive--i-sega-klevetyat-i-marsyat-imeto-mu/167801/2/0", "text": "Потресена съм от опитите на едни и същи хора, противници на баща ми и приживе, и сега, да петнят, клеветят и мърсят името му. Те пак се афишираха по повод идеята да кръстят летището на негово име. За това аз няма да коментирам, не смятам, че е редно да вземам отношение.   \r\n Само ще попитам: Моят баща по-малко заслуги ли има от Марко Семов, на чието име вече има кръстен булевард? Или от Светослав Лучников и др.? И ще спра до тук, казва дъщерята на президента Желев Станка Желева. \r\n   \r\n За баща ми ще допълня, че той както влезе в политиката, така и излезе от там – никога и стотинка не е откраднал, не е участвал в никаква приватизация, не е обидил и нагрубил друг човек. Нямам думи да опиша огромното си разочарование от действията на неговите противници, казва още тя пред Новини.бг. \r\n   \r\n За тях Желю Желев беше неудобен приживе, продължава да е и след смъртта си. Защото за разлика от тях, баща ми бе почтен и добър човек. Прийомите на враговете му – да повтарят едни и същи лъжи и преди, и сега, да се опитват да пренаписват историята, са - меко казано, мръснишки, смята още Станка Желева. \r\n   \r\n \r\n Летище \"София\" да бъде прекръстено на \"Желю Желев\", предложиха от СДС като жест  да бъде почетено името на първия демократично избран президент на България. \"Един достоен и заслужил държавник-гордост за България!. Считам, че той пое на раменете си огромна отговорност, точно когато опиянени от първите глътки свобода, май, не знаехме накъде да поемем. Достоен!\" С тези доводи десетки българи подписаха петицията, която призовава летището в София бъда бъде наречено на Желю Желев. Темата обиколи и кулоарите в парламента. Предложението е адресирано и до президента Румен Радев. Официален отговор от \"Дондуков 2\" все още няма. \r\n В личния профил на началника на президентския кабинет Иво Христов се появи коментар.\"Защо не?! По времето на СДС започна масовата емиграция, старата сграда едва побираше куфарите на заминаващите, тъй че летището си струва да се свърже с това круширало трибуквие. Но пък по времето на БСП емиграцията заприлича на панически екзод и \"Позитано\" 20 също е добро име за летище\" . Темата вдъхнови стотици българи, а различни предложения как да се казва летището заляха виртуалното пространство. Според част от хората чужденците трудно ще произнесат словесната конструкция Желю Желев. По-добре било аерогарата да получи името \"Бойко Борисов\" - по-лесно за запомняне и произнасяне, шегуват се зевзеци в мрежата. \r\n Гневна реакция срещу опошляването на идеята изрази един от основателите на СДС Петко Симеонов. \r\n", "date": "2018.11.09", "title": "Станка Желева: Едни и същи хора, противници на баща ми и приживе, и сега клеветят и мърсят името му"}
{"url": "http://epicenter.bg/article/Rumen-Radev-29-godini-sled-10-ti-noemvri-osnovite-na-balgarskata-demokratsiya-sa-kritichno-zastrasheni/167802/2/0", "text": "Това заяви президентът Румен Радев в свое Обръщение към народа в навечерието на 10-ти ноември, излъчено по БНТ в 20.00 часа, преди централната информациоонна емисия \"По света и у нас\".   По думите му  Кризата налага  а, отбеляза Румен Радев.         Утре е 10 ноември. Преди 29 години от тази дата започна преходът. Разни хора влагаха в него различни надежди, но всички очакваха повече свобода и справедливост. Свобода на мисълта и свобода на словото. Многопартийна система и честни избори. Демократична конституция, разделение на властите, върховенство на закона. Тези принципи, макар и трудно, намериха място в българското законодателство. Европейският път спомогна за тяхното налагане.   29 години по-късно основите на българската демокрация са критично застрашени. Свободата на словото е спомен от миналото. Четвъртата власт абдикира от ролята си на коректив. Рухнаха професионалните стандарти в медиите, а с тях и доверието на гражданите в поднасяната информация. Пропагандата задушава плурализма. Свободомислието се наказва. Възродиха се познатите механизми на партията-държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно, без страх от санкция. Законите се пишат все по-често в интерес на бизнес кръгове и лобита, а не на гражданите. Това пролича и с гласуването на новия данък върху старите автомобили, който засяга огромното мнозинство от хората.   Уважаеми депутати, българите притежават стари автомобили, не защото са безотговорни към природата, а защото не могат да си позволят нови. Бедността на българите не е грях, за да я облагате с данък.   Демографският срив и емиграцията са комплексна оценка за моралната и социалната криза в обществото. Тя не може да бъде скрита зад скромните проценти на растежа. Кризата налага радикално преосмисляне, възвръщане към демократичните принципи и закона и политика, ориентирана към човека.   Преди 29 години демократичните промени започнаха със смяна на върха. Днес демократичните свободи се нуждаят от широка, гражданска подкрепа. Това изисква характер и усилие.   Всеки ден, от всеки човек. Загубата на демократичните завоевания връща историческия часовник на България назад.   Убеден съм, че заедно, няма да го допуснем.   Българският народ съзнава, че може да сбъдне своя огромен потенциал само в свободна и демократична държава. Корупцията и беззаконието траят толкова, колкото трае общественото търпение и безучастност. Но всяка порочна система е исторически обречена. Вярвам, че заедно ще защитим своите граждански и социални права, ще изведем България на пътя на закона и благоденствието.  ", "date": "2018.11.09", "title": "Румен Радев: 29 години след 10-ти ноември българската демокрация е критично застрашена"}
