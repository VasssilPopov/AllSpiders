{"url": "http://epicenter.bg/article/Svetlozar-Lazarov--V-Balgariya-godishno-se-izvarshvat-100-ubiystva-po-bitovi-prichini/143471/2/0", "text": "В България годишно се извършват сто битови убийства и 80 на сто от тях се разкриват, заяви в предаването \"Лице в лице\" по БТВ бившият главен секретар на МВР Светлозар Лазаров, който в момента е национален координатор на \"Атака\". Той отговори на въпроси, свързани с убийството на 7-годишната Дамла от Момчилград, стрелбата по служителя на НАП Иво Стаменов в София и поредното напрежение в управляващата коалиция, създадено отново от вицепремиера и лидер на НФСБ Валери Симеонов.   „На около 3 дни в България си заминава човек ей така… Буквално за това кой какво рекъл, кой какво чул, скарали се за имот, за дувар, някой погледнал другия на криво”, коментира бившият антимафиот, като отбеляза, че това е доказателство, че за някои хора в нашето общество животът не е ценен. Поръчковите убийства се извършват с оглед разчистване на интереси, останалите са битовите убийства, посочи Лазаров.   \"Това, че убиецът на детето в Момчилград е задържан няма значение, защото детето е изгубило живота си. Тези, които имат психически проблеми, не носят наказателна отговорност, но не само те могат да извършат престъпления. И психически здрав човек може да тръгне да убива\", каза той.   Интереси за около 1 милиард лева стоят зад покушението над шефа на \"Фискален контрол“ в НАП Иво Стаменов, смята Лазаров.   \"Мотивите за тази стрелба са за стоки с висок фискален риск. Голяма част от оперативките, които се водят с премиера Бойко Борисов, са именно за контрабандата на различни продукти. Преди време едни камиони влизаха и излизаха от страната. Тези неща вече ги няма“, каза Лазаров.   По думите му е по-малко вероятно горивният бизнес да е свързан със стрелбата по Иво Стаменов, защото дирекцията следи сектора отскоро. Лазаров призна, че разкриването на подобни престъпления става най-лесно „по горещи следи” и ако нападателят не бъде хванат веднага, след това вече е значително по-трудно. Светлозар Лазаров отказа да коментира поредния скандал, който вдигна вицепремиерът Валери Симеонов. Поводът бе отдаването на плажове на концесия. \"ГЕРБ и ДПС пак ни извъртяха\", написа във фейсбук Симеонов, недоволен от това, че отдаването на плажове на концесия ще зависи от министъра на икономиката. Лазаров обаче предпочете да заеме неутрална позиция, като заяви:  „Това не е стратегически въпрос според „Атака” и за правителството, и за българския народ. Няма да останат нераздадени концесиите”. Като стратегическа тема той посочи какво ще прави България след спирането на еврофондовете в периода след 2020 г., като отбеляза, че на този етап нямаме алтернатива за запълване на дупката в бюджета. Според него „глобализмът като модел е изчерпан” и трябва да се мисли за реформа на Европейски съюз като общност на държави с национален суверенитет и обща отбранителна система.    ", "date": "2017.12.20", "title": "Светлозар Лазаров: В България годишно се извършват 100 убийства по битови причини"}
{"url": "http://epicenter.bg/article/Tsvetan-Tsvetanov--Moratoriumat-otpada--Nikoy-da-ne-si-pripisva-tova-kato-politicheski-divident-/143377/2/0", "text": "Всички парламентарни групи днес на председателски съвет приехме да отпадне Параграф 6. Това каза пред журналисти в парламента председателят на ПГ на ГЕРБ и зам.-председател на партията Цветан Цветанов.   Нека да намалее напрежението, което беше изкуствено създадено. Не трябва онкоболните да бъдат използвани за политически цели, добави той. За мен по-важно е, че успокояваме пациентските организации и онкоболните. И нека никой да не си приписва това като политически дивидент, за да не се върнем отново в дебата от миналата седмица, призова Цветанов.", "date": "2017.12.20", "title": "Цветан Цветанов: Мораториумът отпада. Никой да не си приписва това като политически дивидент!"}
{"url": "http://epicenter.bg/article/Vitsepremierat-Simeonov-otnovo-izrigna--Pak-ni-izvartyaha-/143412/2/0", "text": "Вместо да се изгладят острият тон и напрежението между вицепремиера от Обединени патриоти (ОП) Валери Симеонов и ГЕРБ, той продължи да втвърдява линията и да се държи като един познат опозиционер от предишния кабинет Борисов - Радан Кънев, пише \"Канал 3\". Вицепремиерът Валери Симеонов отново е възмутен. Своето недоволство той изказа чрез статус в официалния си профил в социалната мрежа Фейсбук и обвини колегите си от ГЕРБ в саботаж. Този път причината е в  преходните и заключителни разпоредби на Закона за ограничаване на административното регулиране и административния контрол върху стопанската дейност, който пък променят от своя страна Закона за концесиите.    По неофициална информация Симеонов още не се е сдобрил с премиера Бойко Борисов, когото пък нападна миналата седмица заради лифта на Банско, напомня \"Канал 3\". Тогава Симеонов заяви, че премиерът го е \"изработил\" и \"не иска да го вижда\".  ", "date": "2017.12.20", "title": "Вицепремиерът Симеонов отново избухна срещу ГЕРБ: Саботаж! Пак ни извъртяха!"}
{"url": "http://epicenter.bg/article/Krasimir-Karakachanov--Obzhalvaneto-za-remonta-na-Mig-29-e-sabotazh--/143429/2/0", "text": "\"Украинската фирма няма лиценз, няма способност да извърши подобни ремонти. На практика това, което тя е извършила, е опит за саботаж срещу решението на Министерство на отбраната да ремонтира своите самолети директно с договор за пряко договаряне с РСК МиГ.\" Това заяви вицепремиерът и министър на отбраната Красимир Каракачанов на извънреден брифинг в министерството, предаде репортер на БГНЕС.  От военно ведомство днес съобщиха, че жалба на украинска държавна фирма блокира поръчка за ремонт на изтребителите ни МиГ-29.  \"По наша предварителна информация още от края на миналата седмица се очакваше нещо, което се случи вчера официално - на 19 декември една украинска държавна компания „Укроборонпром“ от холдинг „Украинмаш“ внася жалба в Комисията за защита на конкуренцията срещу решението на Министерството на отбраната от 6 декември 2017 г. за поддръжка на бойните самолети МиГ-29\", посочи Каракачанов.  Той обясни че с това решение се осигурява поддръжката на 15-те изтребителя МиГ-29 за срок от 4 години срещу 82 млн. лв. На миналото заседание на МС бяха гласувани 19 млн., а днес трябвало да се гласуват още 22 млн. Военният министър посочи, че същата тази фирма „Укроборонпром“ няма лиценз, няма способност да извърши подобни ремонти.  „На практика това, което тя е извършила, е опит за саботаж срещу решението на МО да ремонтира своите самолети директно с договор за пряко договаряне с РСК МиГ”, посочи военният министър.  Вчера е внесена жалбата, без да бъде платена държавната такса, няма преведена регистрация на фирмата на български език, няма никакви данни дали подписалите жалбата лица са с тази представителна власт, посочи Каракачанов.  „Защо казвам, че е саботаж умишлен. Тепърва ще изясним какви са причините дали зад това действие се крият някакви политически мотиви или се крият някакви икономически мотиви на онези, които се почувстваха неприятно изненадани от решението на МО да не търси посредници за разлика от всички досегашни сделки по отношение на МиГ–овете. Това тепърва ще се изясни и се надявам тук компетентните органи да си свършат работата. Но на практика това ни връща назад с 3 месеца”, заяви Каракачанов.  Той каза, че същата тази фирма преди няколко месеца обжалва и договора с ТЕРЕМ за ремонта на хеликоптера Ми-17 и спря процедурата по същия начин.  „Така че затова казвам, че това за мен е саботаж, защото при един подобен опит преди няколко месеца, правиш втори опит, много ясно съзнавайки, че няма как да участваш в една подобна процедура и няма как на теб да ти бъде възложено изпълнението на един подобен договор, тъй като ти не си лицензиран и нямаш способности да го извършиш”, заяви военният министър.   Военният министър посочи, че „трябва да помислим реално за промени в Закона за обществените поръчки”.  „Не е нормално Баба Пенка или който и да е било да атакува сделки, свързани с отбранителните способности на Българската армия и по този начин да забавя процесите и да ни вкарва в ситуация на невъзможност в даден момент да изпълняваме своите задължения, тъй като така е написан законът, че всеки един от вас може да подаде жалба, без дори да има пряк интерес от това”, подчерта Каракачанов през журналистите.  От МО съобщиха по-рано днес, че на 20 декември било депозирано писмо в Министерството на отбраната, с което МТГ „Делфин“ съобщава, че се оттегля от преговорите и подписването на договора за реализация на инвестиционен проект „Придобиване на многофункционален модулен патрулен кораб“.  „И трите проекта на практика трябва да минат през парламента, защото двата от тях – за кораби, за авиацията бяха разглеждани и сумите, които са гласувани са без ДДС. Видяхме резултата от това изваждане на 20% от стойността докъде доведе. Всъщност реално погледнато парите по проекта за закупуване на нов изтребител не са 1,5 млрд. лв., а са 20% по-малко. Тоест и трите трябва да минат отново през парламента и да започне наново с много ясно фиксирани суми”, обясни Каракачанов и каза, че ще ги внесе още в началото на годината.  В проекта за бронирана машина, който още не е гласуван от НС, изрично е посочено, че сумата е 1,2 млрд. лв. без ДДС. Когато са били приемани проектите – юни 2016 г за самолет и кораби, това не е било необходимо.  ", "date": "2017.12.20", "title": "Красимир Каракачанов: Обжалването за ремонта на Миг-29 е умишлен саботаж! (Видео)"}
{"url": "http://epicenter.bg/article/Ninova--Vazhno-e-da-pechelim-politicheskite-bitki-ne-samo-zaradi-partiyata--a-zaradi-vsichki-hora/143435/2/0", "text": "„Важно е да печелим политическите битки не само заради партията, а заради всички хора. Последният пример е с мораторима, който управляващите наложиха върху новите лекарства за онкоболни. Предложението ни за актуализация на бюджета на НЗОК е единственото легитимно и бързо решение, с което тази грешка да бъде поправена.”   Това заяви лидерът на БСП Корнелия Нинова по време на среща на софийската градска организация на левицата, на която бяха коментирани много теми от изминалата година.  ", "date": "2017.12.20", "title": "Нинова: Важно е да печелим политическите битки не само заради партията, а заради всички хора"}
{"url": "http://epicenter.bg/article/Krum-Zarkov--Antikoruptsionniyat-organ-shte-izpolzva-informatsiya-ot-SRS--izvan-zakona/143437/2/0", "text": "„     „    ", "date": "2017.12.20", "title": "Крум Зарков: Антикорупционният орган ще използва информация от СРС, извън закона"}
{"url": "http://epicenter.bg/article/Pada-moratoriumat-varhu-novite-lekarstva--GERB-vnese-promeni-v-Zakona-za-NZOK/143440/2/0", "text": "    „   Решението за промяна във вече приетия закон бе обявено от председателя на ПГ на ГЕРБ Цветан Цветанов, който е координирал идеята с лидерите на останалите 4 парламентарни групи, премиера Бойко Борисов, министъра на финансите Владислав Горанов и на здравеопазването Кирил Ананиев.   Отмяната на мораториума идва само седмица след като мнозинството в Народното събрание отхвърли ветото на президента Румен Радев, който настояваше именно за изключване на параграф 6 от закона за бюджета на НЗОК.  Промяната в позицията на управляващите стана след разговор на лидера на БСП Корнелия Нинова с премиера Бойко Борисов.   От БСП предупредиха, че ще сезират Конституционния съд заради ограничителната разпоредба, която налагаше пълна забрана за финансиране на нови молекули през следващата година.   Бившият подуправител на НЗОК Димитър Петров нарече въвеждането на мораториума \"Автогол, поднесен на правителството от експерти\". Той предупреди и за евентуалните законови проблеми, които ще възникнат от \"заобиколната\" схема, предложена от Кирил Ананиев - Министерството на здравеопазването да плаща от собствения си бюджет за медикаментите, когато се установи, че те са безалтернативни за даден пациент.", "date": "2017.12.20", "title": "Пада мораториумът върху новите лекарства, парламентът променя експресно бюджета на НЗОК"}
{"url": "http://epicenter.bg/article/Tsvetanov-otgovori-na-Simeonov--Uvazhavame-si--no-ne-e-zadalzhitelno-vinagi-da-sme-na-edno-mnenie/143443/2/0", "text": "Това написа лидерът на ПГ на ГЕРБ Цветан Цветанов във Фейсбук.   По рано Валери Симеонов разкритикува коалиционните си партньори от ГЕРБ. В профила си във Фейсбук той написа, че депутати от ГЕРБ и ДПС са променили приетия Закон за концесиите „по най-подлия начин“ и така „ще продължи по най-непрозрачен начин“ раздаването на концесии „на фирми и групировки“.   Стига да се придържаме към управленската програма и да изпълняваме поставените приоритети, ще се справим с всяко едно предизвикателство. В непрекъснат диалог сме с коалиционните партньори и искам да подчертая, че различното ни мнение на моменти не означава, че коалицията е нестабилна, коментира пред журналисти Цветан Цветанов.", "date": "2017.12.20", "title": "Цветанов отговори на Симеонов: Уважаваме се, но не е задължително винаги да сме на едно мнение"}
{"url": "http://epicenter.bg/article/Botyo-Botev--Obvinenieto-sreshtu-maykata-e-takticheski-hod-za-pechelene-na-vreme/143368/3/0", "text": "Всяко едно убийство е знаково. Всяко едно тежко престъпление с убийство е айсбергът на криминалната работа. Случаят в Момчилград трябвало да се определи като лесно разкриваем. Въпреки това има да се извърши сложна криминална работа. Това каза топ криминалистът Ботьо Ботев в ефира на БТВ.   „Когато се оценява първоначално обстановката по извършено престъпление, разследването трябва да се извърши много бързо и прецизно. Самата обстановка говори, че кръгът е по-тесен. Затова се смята, че по-лесно би се стигнало до разплитане на случая“.   „Обвинението срещу майката може би е тактически ход за печелене на време, за да се изяснят някои факти. Имам известни съмнения по отношение на някои работи, но не смятам да ги разкривам. Трудно е да се дава едно заключение, но всеки един детайл, изнесен от разследващите може да се окаже изключително негативен в хода на разследването. Може да се навреди, ако се даде публичност, защото отсреща седи субекта на извършеното престъпление“, посочи Ботев.   „Не са малко случаите, при които майката е убиецът“, припомни криминалистът. Той даде за пример случаят с Пепи. „Тук е важна бързината на разследването“.   Относно стрелбата по данъчния служител, криминологът заяви: \"От опит ви казвам, че подобни престъпления е почти невъзможно от поръчител към извършител. За разкриването му трябва да се тръгне отдолу. Има много разкрити поръчкови убийства, но те се забравят. Там където се започне професионално от първия момент професионално да се работи, случаите излизат. Такъв е случаят с македонския Васил Илиев - Орце Коруноски“, каза още Ботьо Ботев. Междувременно днес се очакват резултатите от ДНК експертизата по случая с убийството на 7-годишната Дамла от Момчилград. По разследването от вчера работят и криминалисти от столицата. Снощи в дома на детето беше извършен следствен експеримент с участието на майката. Тя е в ареста, но не по обвинение за убийство, а защото е оставила без надзор невръстната си дъщеря.   Вчера главният прокурор Сотир Цацаров посети Кърджали, за да се запознае подробно с казуса. Той увери, че в случая не става дума за неустановен убиец, който да представлява заплаха за сигурността в града, а кръгът на заподозрените се стеснява все повече.", "date": "2017.12.20", "title": "Ботьо Ботев: Обвинението срещу майката е тактически ход за печелене на време"}
{"url": "http://epicenter.bg/article/Evropa-se-gotvi-da-regulira-bitkoyna/143381/4/0", "text": "  Европа се готви да регулира биткойна. Сред предложените мерки са забраната за анонимна борсова търговия с криптовалутата.   Френският министър на финансите Бруно льо Мер обеща, че ще призове колегите си от страните от Г-20 заедно да регулират биткойн оборота, съобщава „Блумбърг“, цитиран от БГНЕС.   Италианските власти са готови да подкрепят неговата инициатива, заяви пред агенцията източник от правителството в Рим.   Британските власти са съгласни, че криптовалутите могат да бъдат използвани от киберпрестъпниците, а управлението за финансов надзор на Германия вече предупреди своите граждани за рисковете от използването на криптовалути, подчертавайки, че локалните превантивни мерки са недостатъчни.   Биткойнът създаде грижи на европейските чиновници, след като парламентаристите от Евросъюза се договориха за ограничаването на неговия оборот. Те забраниха на ЕС анонимните операции с криптопари на търговските платформи в интернет, а също така и плащанията по дебитни карти.   Сега платформите, на които се търгуват биткойните, трябва да идентифицират потребителите – след година и половина тази норма трябва да бъде въведена от всички страни в ЕС.   По-рано Европейското управление за надзор на пазара на ценни книжа /ESMA/ вече предупреди емитентите и инвеститорите за големите рискове от ICO (Initial Coin Offering – първично емитиране на криптовалути). Инвеститорите рискуват, участвайки в ICO, защото повечето от емитиранията не се регулират от законодателството, а цената на криптопарите е изключително волатилна, уточниха от ведомството. То предупреди емитентите на криптовалути, че законни са само тези ICO, които са оформени като ценни книжа. За момента продавачите и купувачите на криптовалути живот си живеят в Европа. В повечето страни техният оборот не се регулира, а продажбата им не се облага с ДДС, става ясно от доклад на KPMG.   В Германия от 2013 г. националният финансов регулатор разглежда биткойните като частни пари, които могат да се облагат с данък върху капитала.   В Русия Централната банка и Росфинмониторинг многократно са квалифицирали операциите с криптовалути като съмнителни, позовавайки се на законодателството за борба с прането на пари и финансирането на тероризма, напомня KPMG. Централната банка работа върху поръчението на президента за регулиране на криптовалутите, съобщава „Ведомости“. Отдавна е настъпило времето криптовалутите да се регулират по аналогия с останалите валути, смята партньорът по юридическите въпроси на платформата Bankex Станислав Сушко. Когато регулаторите точно определят правилата на глобалния пазар на криптовалути ще се появят повече официални играчи – банки, които сега се страхуват да рискуват репутацията си и да се въвличат в авантюри, убеден е той.     Европейската централна банка класифицира криптовалутата /по-конкретно, биткойна/ като конвертируема децентрализирана виртуална валута. Пряко регулиране отсъства и през юли 2014 г. ЕЦБ препоръча на европейските банки да не осъществяват операции с виртуалните валути, докато не бъде установен режим на регулация. През 2017 г. в Директивата на ЕС за борба с прането на пари бяха внесени промени, насочени към намаляването на рисковете при използването на виртуални валути за прането на престъпни доходи. Провайдърите на криптовалутни сървъри и „платформите за виртуални валути“ трябва да следват същите изисквания за идентифицирането на клиенти и проследяването на подозрителни операции, каквито и банките, и останалите кредитни и финансови организации.     Правителството и Централната банка работят върху създаването на базов нормативно-правен акт, регулиращ юридическия статут и ред за обращение на криптовалутите.     В САЩ съществува ограничено правно регулиране на криптовалутите. Данъчната служба реши през 2014 г., че за целите на федералното данъчно облагане виртуалната валута се разглежда като имущество. Към отделните видове дейности, свързани с използването на криптовалути /например, тяхната продажба и обмяна/, се прилагат изискванията на законодателството за банковата тайна. Операциите по емитирането на криптовалути могат в отделните случаи да бъдат класифицирани като емитиране на ценни книжа, в такива случая към процедурата по тяхното издаване се прилагат същите изисквания, както към емитирането на традиционните ценни книжа.      ", "date": "2017.12.20", "title": "Европа се готви да регулира биткойна"}
{"url": "http://epicenter.bg/article/V-Avstriya-nazryava-porednata-bitka-na-Evropa/143399/11/0", "text": "Набирането на сила на дясното движение в Австрия не е нищо ново. Новото са растящите противоречия между Брюксел и някои от членките на Европейския съюз относно въпроса какво да се прави с Русия.   След седмици преговори, коалиция между консервативната Австрийска народна партия и крайнодясната „Партия на свободата“ бе формирана и встъпи в длъжност на 18 декември. Последният път, когато тези две партии управляваха бе от 2000 до 2007 г., като тогава всички членки на ЕС направиха своеобразен дипломатически бойкот на Австрия, заради това, което ЕС определи като „неонацистки възгледи“ на \"Партията на свободата\". САЩ и Израел от своя страна отзоваха посланиците си докато лидерът на формацията не подаде оставка.   Но в момента се намираме в различни времена. Популизмът и национализмът са част от намиращите се на дневен ред политики в много европейски страни. Великобритания вече гласува да напусне ЕС, докато Полша води словесни сражения с Брюксел относно това дали Варшава нарушава европейските ценности. Австрия е просто поредната страна, която не е съгласна с някои от политиките на ЕС и най-вече тези, засягащи санкциите срещу Русия.   За разлика от крайнодесните партии в Нидерландия, Германия и Франция, двете националистически формации в Австрия не призоваха за спиране на европейската интеграция, но вместо това поискаха по-приятелски отношения с Москва. „Партията на свободата“ дори има подписано споразумение за сътрудничество с „Единна Русия“ на Владимир Путин и обещание да лобира за отмяна на икономически санкции против Русия.   Различията на мнение относно начина за справяне с Москва може да бъде следващата битка, която се задава за Брюксел. ЕС ще се противопостави на всякакво отслабване на санкциите, но проблемът на Брюксел е, че държавите членки, не европейските бюрократи ще бъдат тези, които ще решат дали санкциите да бъдат удължени. След като такова решение трябва да е единодушно в Европейския съвет, австрийското правителство може просто да реши да откаже, което ще върже ръцете на ЕС. И Виена може би няма да е сама, след като санкциите нанесоха вреда на бизнеса в Германия, Франция и Италия. В последните години има определен призив от тези страни да се вдигнат санкциите.  В момента в Германия канцлерът Ангела Меркел ще трябва да води тежки коалиционни преговори с Германската социалдемократическа партия, ако иска да избегне провеждането на нови избори, съпътствани с възможността \"Алтернатива за Германия\" да спечели повече места в Бундестага. Съюза ХДС/ХСС най-вероятно ще трябва да направи някои отстъпки пред водената от Мартин Шулц формация, които може би ще включат финансовото министерство, важен пост като се има предвид влиянието на ГСДП в икономическата политика на Германия. А по време на предизборната кампания, Шулц даде някои знаци, че е вероятно да търси отслабване на санкциите срещу Русия. Всъщност, докато Европа продължава икономическото си възстановяване, Берлин гледа на Москва като потенциален партньор с широк пазар, тъй като в Европа трябва да се бори с конкуренцията на САЩ и Китай за сравнително малък пазар.   Ако Австрия успее да издейства намаляване или отслабване на санкциите против Русия, може би ще направи услуга на някои други страни. Държави като Германия не биха се напрягали срещу санкциите, предизвиквайки по този начин САЩ. Вместо това могат да обвинят лошите крайнодесни в Австрия, че са принудили ЕС да отслаби рестрикциите, докато тихо се възползват от промяната. По този начин новото правителство на Австрия може да положи основните за нова коалиция в Европа против руските санкции, пък било тя и скрита. ", "date": "2017.12.20", "title": "В Австрия назрява поредната битка на Европа"}
{"url": "http://epicenter.bg/article/Ruski-avtor-sazdade-bestselar-ot-balgarskata-istoriya/143359/6/0", "text": "През последните два месеца вторият том на „Неразгаданите мистерии на България“ с автор руският гражданин Андрей Кудин, е една от най-продаваните книги у нас. В продължение на повече от месец класациите на книжарници „Хеликон“ я поставят на първо място в раздел „Нехудожествена литература“.   В същото време по книжарниците като топъл хляб се харчи и петия тираж на първия том. Руското издание на книгата жъне успех и в Русия – многохилядният ѝ тираж е изчерпан отдавна.   Може би причината е фактът, че Андрей Кудин обича и познава България повече от мнозина българи. Читателят усеща тези неща. А може би помага обстоятелството, че авторът е руснак?   За разлика от нас той гледа дистанцирано на ред исторически събития, свързани с България, анализира ги безпристрастно и прави обективни коментари. Именно в този подход се вижда добрата страна на ракурса отстрани върху българската история. Авторът нерядко дава различни версии на вече утвърдени исторически тези и по този начин индиректно спори с наши и чужди авторитети (в това число и с автора на тези редове). Богословска академия, която Андрей Кудин е завършил, му дава възможност да представя свои не само оригинални, но и задълбочени версии за редица догадки в българската история, по които все още се спори.     Що се отнася до кирилицата, Андрей Кудин казва, че нямаме основание да се съмняваме в думите на историка Теофилакт, който заявява, че азбуката е създадена от Климент Охридски. В същото време авторът подчертава и ролята на цар Борис I, защото утвърждаването на азбуката изисква материален ресурс, което може да го направи само една държавна власт. Това са само част от въпросите, на които Андрей Кудин предлага свои компетентни версии. Може би не всеки ще се съгласи с тях. Но съм убеден, че и вторият том на „Неразгаданите мистерии на България“, събрал неговите изследвания върху редица спорни въпроси в българската история, които той нарича „мистерии“, ще претърпи не едно и две издания. А това е книга, полезна за нас, българите.", "date": "2017.12.20", "title": "Руски автор създаде бестселър от българската история - „Неразгаданите мистерии на България“"}
{"url": "http://epicenter.bg/article/Ot-dnes-ES-slaga-kray-na-evtiniya-vnos-ot-Kitay/143373/7/0", "text": "  Нови антидъмпингови правила влизат в сила от днес в ЕС. Те целят да защитят производителите в блока на 28-те от евтин внос.   Китай е най-големият доставчик на стоки в ЕС, но блокът смята, че някои от изнасяните от азиатската страна стоки незаконно подбиват европейските цени. За да се справи с този проблем, Брюксел наложи антидъмпингови мита на различни китайски продукти, включително в стоманодобивния сектор.   Преди година обаче изтече срокът на действие на правилата на Световната търговска организация, свързани с Китай, и на държавите членки на ЕС се наложи да измислят нов метод за изчисляване на \"справедливи\" вносни цени, отбелязват ДПА и БТА, цитирани от    Отсега нататък, ако Европейската комисия установи \"значително изкривяване на пазара\" между цената, на която се продава вносен продукт и цената му за производство, тя може да определи каква вносна цена би била справедлива, като сравни с други страни с подобно ниво на развитие на държавата износител.   Това ще служи за основа да се установи дали с продукта се прави дъмпинг на европейския пазар.   Новите европейски правила целят да не позволят на никоя държава изкуствено, чрез намеса на правителството си, да занижава цените на стоките, които изнася за ЕС.  ", "date": "2017.12.20", "title": "От днес ЕС слага край на евтиния внос от Китай"}
{"url": "http://epicenter.bg/article/Tsveti-Pironkova-ochakva-parvata-si-rozhba/143417/8/18", "text": "Пиронкова не е играла в официален двубой от 6 юли тази година, когато отстъпи с 3:6, 4:6 на Каролина Вожняцки на Уимбълдън. През септември 30-годишната българка обяви края на сезона. Тя не е сред заявените и за турнирите в Австралия през януари. Напоследък Цвети позира в Инстаграм с широки пуловери, които скриват корема й. Тенисистката се омъжи за бившия футболист Михаил Мирчев през лятото на 2016 г. Преди това бяха заедно 6 години. Двамата вдигнаха пищно тържество в столичен хотел. Кумуваха им сестрата на Цветана - Елисавета, и братът на Михаил - Нико.", "date": "2017.12.20", "title": "Цвети Пиронкова очаква първата си рожба"}
{"url": "http://epicenter.bg/article/Mariya-Ilieva-za-mladoto-si-gadzhe--Godinite-sa-tsifri--Ne-robuvam-na-klisheta--imam-po-vazhni-zadachi/143386/10/100", "text": "Мария Илиева, която ще стане майка догодина, обмисля да отгледа детето си в чужбина.   Бебето ще се появи под знака на зодия Водолей, а татко му от години живее в Белгия и категорично отказва да излезе на светло.   Мистериозният Георги е с 12 години по-малък от Мария. Влюбват се бързо, а тя забременява веднага след като решават да станат родители.   „Да, Георги е по-млад от мен и не намирам нищо сензационно в този факт. За мен годините са цифри, които нямат непременно връзка с поведение, душевност, визия. Не робувам на обществените клишета и очаквания, защото имам по-важни задачи“, споделя Мария, пише „Галерия“.    В момента тя живее в апартамент в полите на Витоша, но все по-често си мислела да се пренесе в къща, за да е по-близо до природата.   Възможността да заживее обаче извън България й се струвала напоследък все по-реална.   Източник: Блиц    ", "date": "2017.12.20", "title": "Мария Илиева за младото си гадже: Годините са цифри. Не робувам на клишета, имам по-важни задачи"}
{"url": "http://epicenter.bg/article/Neobichayna-za-kralskite-osobi--Kolednata-kartichka-na-printsesa-Viktoriya-/143398/10/99", "text": ", която е доста по-различна от тези на останалите кралски особи по света.  Принцеса Виктория и принц Даниел позират с  в спортно зимно облекло, заобиколени от снежни преспи. Централно място заема , която с широка усмивка хвърля сняг. Снимката е непринудена, а не сдържана и официална като разпространените до този момент картички на известни кралски семейства. Заедно с нея, бяха публикувани и видео, показващо как принцеса Виктория и принц Даниел .   Четиримата  , украсяват елха, приготвят сладки, играят настолни игри.   Източник: дарик", "date": "2017.12.20", "title": "Необичайна за кралските особи: Коледната картичка на принцеса Виктория (Снимки, Видео)"}
{"url": "http://epicenter.bg/article/Svetlana-Vasileva-zaryaza-Gushterov--pleymetkata-se-iznese-ot-doma-na-biznesmena/143416/10/100", "text": "Светлана Василева си е събрала багажа и се е изнесла от дома на гаджето си Християн Гущеров, съобщи HotArena. Това е краят на връзката им.   Точката е сложена от Василева. Плеймейтката не споделя какви са причините за разлъката, но според запознати тя ще е деликатна и няма да говори публично за нея.    Гущеров и Светлана се загаджиха в началото на август т.г. Тя живееше в къщата му в столичния квартал Бояна и често пускаше снимки от там.    Гущеров й беше забранил да говори за него по време участието й в Биг Брадър. Докато беше в къщата Светлана разказваше, че обича гаджето си, иска да създаде семейство с него, дори да му роди деца, но нито веднъж не назова името му.   След края на шоуто Василева се похвали с романтичен жест от страна на Гущеров. Тя бе посрещната от бизнесмена с огромен букет и торта, на която пише \"Добре дошла у дома, любов моя\".  С днешна дата тези мили отношения са в миналото!", "date": "2017.12.20", "title": "Светлана Василева заряза Гущеров, плейметката се изнесе от дома на бизнесмена"}
{"url": "http://epicenter.bg/article/Ignazhden-e--Ne-biva-da-se-iznasya-nishto-ot-kashtata--za-da-ne-izleze-bereketat/143306/2/0", "text": "Днес отбелязваме Игнажден. Празникът се свързва със зимното слънцестоене и се смята за начало на новата година. Нарича се още Млада година, Нов ден, Млад месец или Полазовден. На 20 декември църквата почита паметта на свети Игнатий Богоносец. Обикновено с Игнажден започват коледните празници. Най-характерен за празника е обичаят „полазване“. От това кой ще влезе пръв в къщата на Игнажден се гадае каква ще бъде и следващата година. Ако „сполезът“ е добър, то и в къщата през цялата година ще има благоденствие и успех във всичко. Когато сполазникът влезе в двора, той поздравява с новата година и преди да влезе в къщата взима от дръвника някоя пръчка. С нея разбърква огнището и пожелава: „Колко искрици, толкова яренца (агънца, теленца, кончета …)“. В много села сполазникът най-напред сяда върху донесените от него пръчки или слама и поседява така известно време. Това се прави, за да мътят квачките през годината и да дойдат по-скоро годежници, т.е момци за момите. След това на сполазникът дават сито с пшеница и с него той поръсва из къщата, като благославя: „Да се роди дето рало ходи; дето ходи и не ходи!“. За благословията си полезникът е обсипван с пшеница и сушени плодове – за плодородие. Може да го даряват още и с риза, кърпа, чорапи или кадена вълна. Много пъти къщата се спохожда от някои домашни животни. Народът посреща такива сполазници с радост и благодарност. На животното се дава хляб за подарък и неговият полез се смята за добър знак.  На този ден, който от стопаните излезе пръв от къщата, задължително когато се върне трябва да внесе пръчки, които слага зад вратата. След това стопаните замесват тесто за колаци. От замесеното тесто откъсват малко и на някоя греда правят от него кръст – да бяга всяко зло. Правят толкова колаци, колкото са членовете на семейството. В Ловешко мома, която иска да разбере за кой момък ще се омъжи отива на дръвника, сяда на него и се посипва с ечемик като нарича: „Който ми е на късмет да дойде нощес да се женим заедно!“. После става и взема в едната си ръка трески, а в другата ечемик и влиза в къщата. Треските оставя край огнището, а ечемика поставя под възглавницата си. Който сънува през нощта, за него ще се омъжи. Жени, които не са родили, на този ден спазват забраната да не работят, за да е по-леко раждането им.   Преди изгрев жените измитат комините и изхвърлят саждите заедно с метлата, посипват от каденото жито и пепел около къщата. Това правят за предпазване от магьосници, които обират чуждото благополучие. За лек и магия се извършва обичаят Вардене (пазене) на квас.   • Ако на Игнажден времето е ясно, през април ще има суша.  • Ако вали дъжд, през април ще има дъждове и плодородие.  • Добре е, ако на Игнажден, а също и по Коледа вали сняг.  • Ако на Игнажден времето е облачно, реколтата ще е добра и в кошерите ще има изобилие.  • Времето през следващите 12 дни на месеца – от 20 до 31 декември – показва времето през 12-те месеца на идващата година. 20 декември определя какво ще е времето през януари.   • Не бива да се изнася нищо от къщата – най-вече огън, жар или сол – за да не излезе берекетът.  • Не се иска и не се дава нищо назаем.  • Не се става от трапезата по време на ядене, защото кокошките няма да мътят. Не се излиза на двора, за да мътят кокошките повече.  • Не се шие и плете, за да не се заплитат червата на кокошките и да снасят.  • Не се вари боб, за да не бие градушка.  • Не се пере, за да не налети болест.  • Не е добре, ако се зачене дете на Игнажден, защото ще се роди с недъг.  • Бременните и нераждалите не трябва да работят, за да родят лесно.  • Не се местят кошери, иначе пчелите ще бягат.  • Мъжете не впрягат добитъка, за да са здрави и пъргави през цялата година.   и техните производни: Игнатий, Игно, Игньо, Иго, Игон, Ига, Игнатка, Игне, Искра, Искрен, Игнасия, Игнасио, Агна", "date": "2017.12.20", "title": "Игнажден е! Не изнасяйте нищо от къщата, за да не излезе берекетът"}
{"url": "http://epicenter.bg/article/Valeri-Simeonov-se-nastanyava-v-kabineta-na-Ivan-Kostov-na--quot-Rakovski-quot--134/143375/2/0", "text": "      Правителството ще гласува днес \"проект за решение за предоставяне под наем на част от имот - частна държавна собственост, за административните нужди на централното ръководство на политическа партия \"Национален фронт за спасение на България\".   Предложението е на министъра на регионалното развитие и благоустройството Николай Нанков.    Ако НФСБ се нанесе на горните етажи, Симеонов ще получи кабинета, който винаги е бил на лидера на СДС.    Апетити към тази сграда имаше и лидерът на ВОЛЯ Веселин Марешки, но явно съдбата се усмихва на Валери Симеонов. Той успява да влезе на “Раковски” 134 от втория опит. Симеонов искаше емблематичната за десните сграда и през 2013 г., но тогава се оказа, че наемът на СДС изтича чак през 2015 г. В момента НФСБ ползва втория етаж в сграда на ул. “Цар Калоян” 10.   Когато лидерът на “Воля” Веселин Марешки се устремии към \"Раковски\" 134, ужасен от перспективата за съжителство, лидерът на СДС Божидар Лукарски заплаши с живи вериги, ако правителството вземе такова решение.    Сините не влязоха в парламента, като част от Реформаторския блок, и загубиха правото си да ползват с нисък наем държавен или общински имот. СДС обаче все пак ще запази два долни етажа в легендарната сграда на демокрацията.  Михаил Неделчев беше предложил сградата на стане Музей на демокрацията, но не получи нито политическа, нито обществена подкрепа. ", "date": "2017.12.20", "title": "Игрите на Съдбата! Валери Симеонов се настанява в кабинета на Иван Костов на \"Раковски\" 134"}
{"url": "http://epicenter.bg/article/Glavniyat-darzhaven-zdraven-inspektor--Nov-grip-nabira-skorost-u-nas/143378/2/0", "text": "  Грипна епидемия в България може да се очаква в края на януари или февруари. Това каза пред Novini.bg главният държавен здравен инспектор д-р Ангел Кунчев.   В този етап от годината, след като са приключили типичните ентеровируси, които предизвикват предимно засягане на стомашно-чревния тракт, от септември нататък зачестяват различни респираторни вируси. Заболяването, което предизвикват те, е почти с еднакви симптоми, преминава сравнително леко, рядко се налага търсене на лекарска помощ или лечение в болница. Този етап също е преминат и сега сме в навечерието на евентуалната грипна сезонна епидемия. Наблюдаваме внимателно какво става в България и Европа и все още може да се каже, че нещата са на характерните нива за сезона, даже с малко изоставане. До момента в Центъра за заразни и паразитни болести имаме изследване за грипен вирус на 207 души от цялата страна с подобни симптоми – трахеити, бронхити. Към момента положителни са само пет проби, което е 2,5%. Това е нисък процент. В Европа в момента този процент надминава 11, но това също е нормално за сезона. Просто грипният вирус набира скорост и най-вероятно в края на януари или може би февруари, ще се достигне до много високи, епидемични нива. Вероятно ще се наложи в отделни области да се обяви епидемия и ще има ограничителни мерки, заяви д-р Кунчев.   Той уточни, че прогнозите за тази година е за два грипни вируса – от типа H3N2, като представител на тази група е щамът \"Хонконг\", и H1N1, като най-популярен от тази група е щамът \"Калифорния\", или т.нар. свински грип. Тази година щамът вече е заменен от друг представител на групата H1N1 – \"Мичиган\". Винаги се посочват и два щама от групата B - те рядко имат възможността да предизвикват епидемии, но има паралелна циркулация. От петте положителни проби, които сме изолирали две са на H1N1 и три са на B щам – \"Ямагата\". Д-р Кунчев е категоричен, че най-ефективният начин на противодействие на грипа е да бъдем имунизирани. Грипната ваксина предпазва от тежко протичане на заболяването и от усложнения, уточни той.   Очертава се най-засегнати от грипа да са хората над 65-годишна възраст, хората с хронични заболявания и децата, обясни още пред Novini.bg главният държавен здравен инспектор.        ", "date": "2017.12.20", "title": "Главният държавен здравен инспектор: Нов грип набира скорост у нас"}
{"url": "http://epicenter.bg/article/Temata-s-moratoriuma-pokazva-diletantskiyat-nachin--po-koyto-se-vzemat-resheniyata-v-Balgariya/143379/2/0", "text": "Темата с мораториума показва дилетантският начин, по който се вземат решенията в България. От парите на нашата здравна каса, които не стигат за покриване на нуждите на здравеопазването, се отделят прекалено много пари за нови лекарства – около 2/3. Всеки от нас има близки, които са болни или починали от рак. Независимо от това има още много болести, които трябва да бъдат лекувани. В дълбоката провинция хората си умират вкъщи без да могат да стъпят при лекар. Това каза лидерът на „Движение 21“ Татяна Дончева в ефира на БТВ.   „Никой не обяснява в какво се състои проблемът. Той е колко пари имаме и как да ги разпределим“, подчерта тя. По думите й Бойко Борисов го плаши всеки протест и променя решенията без да е вникнал в проблема. „Това е политическа доминация на ПР-ите над здравия разум“.   „Здравеопазването има тежки проблеми и диспропорции. Който и да е здравен министър няма да направи нищо, защото Борисов не застана зад гърба му“, смята Дончева. Според нея КОНПИ и Специализираният съд трябва незабавно да бъдат закрити. „Не може да има държавен орган, който беззаконничи. Да отива и да прави запор върху имущество, което не разследва. Това е абсолютно измислен орган, на който трябва да му се забрани да блокира повече, отколкото има да взима“, категорична бе Татяна Дончева. „Когато един човек и един народ е тръгнал през просото в ущърб на държавния интерес има един момент, в който Господ ще ги удари. Европарите ще свършат в един момент. Животът не се изчерпва с това да вземаш пари, които не можеш да изхарчиш. Електоратът обича измамно“, предупреди лидерът на „Движение 21“.   „Здраевеопазването е в криза и трябва спешно да се обърне внимание на това. Не може да се затварят болници. Хората от провинцията къде ще ходят?“, каза още Дончева. ", "date": "2017.12.20", "title": "Татяна Дончева: Темата с мораториума показва дилетантския начин, по който се вземат решенията у нас"}
{"url": "http://epicenter.bg/article/Ninova--Ne-e-vazhno-dali-BSP-ili-GERB-sa-predlozhili-otpadane-na-moratoriuma--a-rezultatat/143380/2/0", "text": " Не е важно дали БСП или ГЕРБ са предложили отпадане на мораториума върху лекарствата, най-важен е резултатът, който удовлетворява болните. Това каза лидерът на БСП Корнелия Нинова след Председателски съвет на Народното събрание, където бе обсъдено включването в дневния ред предложението за отпадане на мораториума върху лекарствата за онкоболните, предаде репортер на Агенция „Фокус“.   Лидерът на БСП поясни, че точката ще бъде включена като първа в утрешната програма за работа на Народното събрание. „Предложението, което вкарахме вчера за отпадане на параграф 6-ти се подкрепя от всички парламентарни групи. Сега ще го подпишем като консенсусно такова“, каза Нинова. По думите ѝ правителството уверява, че не е въпрос на средства. \"Радвам се, че има политическа воля тази огромна грешка да бъде поправена“, заяви Нинова.  ", "date": "2017.12.20", "title": "Нинова: Не е важно дали БСП или ГЕРБ са предложили отпадане на мораториума, а резултатът"}
{"url": "http://epicenter.bg/article/Ninova--Po-Koleda-naistina-stavat-chudesa---vsichki-grupi-podkrepiha-predlozhenieto-ni-za-moratoriuma/143382/2/0", "text": "„Много сме щастливи заради пациентите, че нашето предложение за актуализация на бюджета на НЗОК  и отпадането на мораториума върху лекарствата, бе подкрепено от всички парламентарни групи и ще бъде подписано от всички председатели на парламентарни групи.   Една огромна грешка ще бъде поправена и хората ще получат възможност за лечение и надежда за живот.   Внесохме това предложение от името на „БСП за България“ още вчера. Няма нужда от спор кой пръв и кой втори. Тук важното е здравето на българите и сме щастливи, че с тази поправка ще го гарантираме“, заяви председателят на БСП Корнелия Нинова след председателски съвет в парламента. ", "date": "2017.12.20", "title": "Нинова: По Коледа наистина стават чудеса – всички групи подкрепиха предложението ни за мораториума"}
{"url": "http://epicenter.bg/article/-Deputat-ot-GERB-napusna-parlamenta/143388/2/0", "text": "Парламентът освободи депутатът от ГЕРБ Ивайло Константинов и прекрати правомощията му като народен представител. 156 депутати гласуваха за оставката на народния избраник от Кюстендил, шестима бяха против, а 11 се въздържаха.   Константинов сам е поискал да освободи депутатското място, но в пленарната залата не стана ясно каква е конкретната причина. В профила си в една от социалните мрежи той е написал, че е предприемач от 20 г. и обича тази работа, а като депутат се е чувствал ограничен. В поста си той посочва и \"пълната си несъвместимост с депутатската професия\".   Ивайло Константинов бе член на транспортната комисия в Народното събрание. Преди да влезе в парламента, той бе известен най-вече като собственик на автобусната фирма „Юнион Ивкони”. ", "date": "2017.12.20", "title": "Депутат от ГЕРБ напусна парламента"}
{"url": "http://epicenter.bg/article/Karakachanov-saobshti-dve-loshi-novini-na-Borisov--remontat-na-MiG-29-se-otlaga--Video--/143389/2/0", "text": "В началото на правителственото заседание министърът на отбраната Красимир Каракачанов съобщи, че се налага оттегляне на точката за сключване на договор с компанията „Делфин“ за изграждане на двата многофункционални патрулни кораба и се спира изпълнението на договора за ремонт и поддръжка на 15-те изтребителя МиГ-29, предаде Новини.бг.  Каракачанов благодари на премиера и финансовия министър за работата по случая и напомни за начина на водените преговори с фирмата за корабите. Тази сутрин в 9 часа обаче в Министерство на отбраната е депозирано писмо, че фирмата се оттегля, информира Каракачанов.  Министърът съобщи още, че разходите за бойна авиация ще бъдат съкратени, защото вчера – 19 декември в Комисията за защита от конкуренция е внесена жалба от украинска фирма, която обжалва процедурата, по която МО е подготвило преговорите за ремонт и поддръжка на 15-те самолета МИГ 29. След като има обжалване, изпълнението се спира, напомни процедурата Каракачанов.  „Защо вчера толкова работихме с адмирали и генерали?“, попита Бойко Борисов.  „Ние бяхме длъжни като правителство да свършим всичко нужно“, отговори министърът.  Както Епицентър.Бг писа, жалбата в КЗК е подадена от украинската държавна компания \"Укринмаш\". Тя е срещу решение №129/06.12.2017 за поддръжка на бойните самолети, с които охраняваме небето си.  Поръчката е по Закона за обществените поръчки и е на стойност до 82 млн. лева за срок от 4 години. За изпълнител е поканен производителят - руската държавна компания \"РСК-МиГ\". Членовете и алинеите, по които е обявена, позволяват да се премине към процедура по пряко договаряне чрез покана. Причината е, че дружеството произвежда и оригинални резервни части, ремонтира и удължава експлоатацията на МиГ-29 и \"не е предоставяло лиценз\" на нито едно чуждестранно предприятие за ремонт и поддръжка на изтребители\", се сочи в мотивите на обявлението.  ", "date": "2017.12.20", "title": "Каракачанов съобщи две лоши новини на Борисов - ремонтът на МиГ-29 се отлага (Видео) "}
{"url": "http://epicenter.bg/article/Toma-Belev-upravlyava-nezakonno-Asotsiatsiya-na-parkovete-v-Balgariya/143390/2/0", "text": "Тома Белев управлява незаконно Асоциацията на парковете в България (АПБ). Това е видно от решение на Софийски градски съд, потвърдено от Софийския апелативен съд, което не е обжалвано от самия Белев и е влязло окончателно в сила.   Според БТА, бившият управител на природен парк „Витоша“ не е внесъл таксата за обжалване на решението пред Върховния касационен съд и след изтичане на сроковете е влязло в сила постановеното от предишните две инстанции. Така, официално е потвърдено, че от 2008 година до днес Тома Белев е управлявал незаконно АПБ.   АПБ е създадена през 2003 година от осем дирекции на държавни природни паркове, в качеството им юридически лица. Управителният съвет на Асоциацията, се състои от Дирекциите на парковете, където са представени от съответните директори. Те избират Белев за председател, защото към онзи момент той е директор на Природен парк „Витоша”, а не в качеството му на физическо лице. По Закона за юридическите лица с нестопанска цел и Устава на АПБ, на всеки 5 години се прави Общо събрание, на което се избира нов Управителен съвет и председател. Такова събрание не е направено през 2008 година, както е записано в закона. Не е направено и през 2013 година.   Междувременно, през 2012 година, Белев е освободен като директор на ПП „Витоша”, след проведен конкурс. Това автоматично означава, че той няма право да представлява Асоциацията, защото дотогава е бил председател в качеството си на директор на ПП „Витоша”. През 2014 година, две години, след като вече не е начелo на ПП „Витоша”, Тома Белев организира свикване на Общо събрание, за да подмени Устава, като целта е, да се вкарат 15 физически лица, с което се променя съотношението при гласуване в полза на хората на Белев. Чрез тази промяна, без да е директор на парк, Белев остава председател на организацията използвайки гласовете на своите приближени. Именно това Общо събрание и неговите решения, обжалвани от дирекцията на ПП „Витоша”, са отменени от съдебните състави. От създаването си през 2003 година досега Асоциацията на парковете изпълнява десетки проекти, като същевременно закупува значителен брой имоти в различни области от страната.   Понастоящем Асоциация на парковете в България е бенефициент по проект на Българско-швейцарската програма за сътрудничество на стойност 4.7 млн. швейцарски франка. През годините АПБ се оказа, че е най-големият жалбоподател срещу решения на Министерството на околната среда и водите. Тоест държавните директори на паркове оспорват решения на ведомството. Този абсурд продължава почти 15 години. Решението на СГС, потвърдено от САС и необжалвано пред ВКС, окончателно лишава Тома Белев от представителна власт. Това поражда редица правни последици, които касаят представителството на неправителствената организация понастоящем и през годините.   Следствие на нелегитимното представителство, решения и действия на организацията също ще бъдат обявени като нелегитимни.", "date": "2017.12.20", "title": "Тома Белев управлява незаконно Асоциация на парковете в България"}
{"url": "http://epicenter.bg/article/-quot-Barometar-Balgariya-quot--Borisov-s-reyting--1-v-kabineta/143393/2/0", "text": "Ако изборите бяха днес, за ГЕРБ биха гласували 26,2%, за БСП, 20,2%, за ОП -5,9%, за ДПС – 4,6%, Воля – 1,6%. За други партии биха гласували 7,1%, а 8,3% заявяват, че не подкрепят никого. Твърдо няма да гласуват 26,1% от анкетираните. Това показват резултатите от регулярното телефонно експресно проучване на агенция „Барометър България“ в периода 14-18 декември 2017. През декември 43% от анкетираните изразяват одобрение към работата на правителството на ГЕРБ и Обединени патриоти, като пред август одобрението към работата на МС е било 42%. Показателите се запазват устойчиви с лека тенденция за повишение. Въпросът, зададен на анкетираните, е „Одобрявате ли работата на правителството през шестте месеца на управлението му?“. 45% от запитаните през декември изказват неодобрение, като през август процентът на неодобрение е бил 48%. 12% са без мнение през декември, при 10% при проучването от месец август. Като цяло, доверието в работата на българското правителство леко се повишава. Неодобрението към него намалява са сметка на избирателите, които не изразяват мнение дали одобряват или не работата на кабинета. През декември министър-председателят и заместниците му запазват нивата на одобрение спрямо август почти без промяна. Министър-председателят Бойко Борисов запазва позицията си с най-висок рейтинг сред представителите на кабинета с устойчив процент на одобрение 35%. Като втора рейтингова политическа фигура традиционно се откроява вицепремиерът Красимир Каракачанов. Доверието към него нараства с 2%, а към вицепремиера Екатерина Захариева - с 1%. 32% от анкетираните имат доверие в работата на Каракачанов, а 26% - в Захариева. Вицепремиерите Валери Симеонов и Томислав Дончев се одобрявани съответно от 12 и 27%. Резултатите от отговорите на анкетираните на въпроса „Ако изборите за Народно събрание се провеждат сега, за кого бихте гласували?“ показват, че в настоящия момент четири формации биха преминали 4-процентната бариера за влизане в парламента. Ако изборите бяха днес, за ГЕРБ биха гласували 26,2%, за БСП, 20,2%, за ОП -5,9%, за ДПС – 4,6%, Воля – 1,6%. За други партии биха гласували 7,1%, а 8,3% заявяват, че не подкрепят никого. Твърдо няма да гласуват 26,1% от анкетираните. ГЕРБ запазват позициите си на водеща политическа сила, като разликата с втората формация БСП е 6%. Трета политическа сила е коалицията Обединени патриоти, като след нея се подрежда ДПС. При така изразените от респондентите нагласи за гласуване на парламентарни избори партия Воля остава под бариерата за влизане в Народното събрание. Моментната картина към декември 2017 за нагласите на гласуване за парламент наподобява отразеното при изследването на „Барометър България“ в средата на месец май. Тогава анкетираните отново биха излъчили само четири партии в парламента, като първа политическа сила би била ГЕРБ, втора – БСП, Обединени патриоти и последна – ДПС. Нагласите на българските избиратели в периода след парламентарните избори от март 2017 и съставянето на правителство (май 2017) до сега изглеждат устойчиви по отношение на декларираните нагласи за гласувани и доверието в кабинета „Борисов“ 3. Обявеният от опозицията вот на недоверие, който предстои през януари 2018 г., чисто математически не би могъл да бъде успешен с оглед на разпределението на броя депутати в Четиридесет и четвъртото народно събрание. Ако се случи минималната вероятност да падне правителството и да има нови избори, то по така дадените заявки от анкетираните български избиратели, ситуацията с разпределението на силите в следващ парламент би била доста идентична с настоящата. Данните сочат, че избирателите на партиите в управлението стоят зад своите предпочитания от последните избори. Това е и базата в електоралните нагласи, осигуряваща стабилност на правителствената коалиция ГЕРБ - Обединени патриоти.", "date": "2017.12.20", "title": "\"Барометър България\": Борисов с рейтинг №1 в кабинета"}
{"url": "http://epicenter.bg/article/Angelkova--Ot-oktomvri--Sofiya-tur-i-Holidey--e-prehvarlena-na-srabski-grazhdanin/143401/2/0", "text": "От октомври месец „София тур и Холидей“ е прехвърлена на сръбски гражданин, когото не можем да открием. Това каза пред журналисти в Министерския съвет министърът на туризма Николина Ангелкова, цитирана от „Фокус“.   „Вчера направихме спешна проверка, но не беше открит абсолютно никой на адреса на фирмата „София тур и Холидей“. Те са две компании. Проблемната, за която са обявили, че изпада в неплатежоспособност е „София тур и Холидей“, която вчера с писмо разпространи това. На този етап чакаме допълнително информация да установим колко точно са пострадалите – тоест хората, които са закупили туристически пакети и няма да могат да реализират пътувания. В тази връзка в 15.00 часа правя спешна среща на изпълнителните директори на Алианц България, които са новите застрахователи, защото тук има едно странно обстоятелство, че се сменя застрахователя“, продължи Ангелкова.   Министърът на туризма информира, че на 12 декември е сключена нова застраховка с „Алианц“, а допреди това е бил „Групама“. „Така че и двамата застрахователи каним заедно с представител на КФН, включително и с представители на компанията „София тур и Холидей“, които обаче са на ниско ниво, защото собственикът все още не може да бъде открит, за да можем да коментираме как и кога могат най-бързо да се изплатят обезщетенията на тези, които са закупили туристически пакети. Нямаме финална информация, очакваме днес да разберем колко точно е бройката на тези, които няма да могат да реализират своите пътувания“, допълни тя.  Ангелкова подчерта, че министерството е реагирало изключително прецизно и акуратно. „Подадени са сигнали срещу фирмата „София тур и КО“, която не е обявена в неплатежоспособност. Там още март месец е подаден сигнал при нас. Знаете, че Министерството на туризма, съгласно действащия Закон за туризма трябва да препрати сигнала по компетентност на КЗП. Затова и в новите промени настояваме за туристически инспекторат, за да може изцяло да се затвори цикълът и да се реагира максимално бързо. КЗП е направила необходимата проверка“, обясни министърът. Николина Ангелкова уточни, че при тях постъпва отговорът след два месеца – т.е. в края на април, началото на май месец, в който се твърди, че няма нарушения, които да стартират процедура за заличаване от регистъра на туроператорите. „Това е фирма „София Тур и КО“, която не е обявила неплатежоспособност. Тук говорим за втора фирма „София тур и Холидей“, която всъщност обявява такава. Това са две различни юридически лица. По отношение на първите Министерството на туризма е реагирало изключително адекватно и своевременно, съобразно информацията. За „София тур и Холидей“ няма постъпила такава информация преди 6 месеца. Това, което до момента установихме е, че тази компания октомври месец сменя собственика си, прехвърлена е на сръбски гражданин, който не можем да открием“, допълни Ангелкова и отново подчерта, че очаква в 15.00 часа днес да разбере допълнително информация. „Дотогава апелирам към всички, които са закупили туристически пакети, да сигнализират в министерството. Надявам се, че застрахователите ще имат повече информация, която ще ни споделят. Появи се информация в сайта на туристическата компания, че застраховката е с 1 млн. покритие, при нас официално е 450 000 лв., което отново показва доста сериозно разминаване“, каза още Николина Ангелкова.", "date": "2017.12.20", "title": "Ангелкова: От октомври „София тур и Холидей“ е прехвърлена на сръбски гражданин"}
{"url": "http://epicenter.bg/article/Zhalba-na-ukrainska-darzhavna-firma-blokira-porachkata-za-remont-na-iztrebitelite-ni-MiG-29-/143409/2/0", "text": "Вчера, 19 декември, украинската държавна компания „Укроборонпром“ от холдинг „Украинмаш“ внесе жалба в Комисията за защита на конкуренцията срещу решение №129 на Министерството на отбраната от 6 декември 2017 г. за поддръжка на бойните самолети МиГ-29. Това съобщиха от пресцентъра на министерството на отбраната.  Съгласно това решение се осигуряваше поддръжката на 15 изтребителя МиГ-29 за срок от 4 г., срещу сума 82 млн. лв. Министерството на отбраната избра процедура на пряко договаряне с РСК „МиГ“, защото руското дружество единствено притежава лиценз, произвежда оригинални резервни части и разполага със способности да ремонтира и удължава експлоатацията на изтребителите МиГ-29, поясняват от МО.  В резултат на жалбата на украинската държавна компания и блокираната процедура на практика се прекъсва поддръжката на бойната ни авиация. Предвидените средства се връщат в държавния бюджет като ще бъдат необходими минимум 3 - 4 месеца за осигуряване на нови средства за ремонт и поддръжка на българските бойни самолети. Жалбата е внесена без платена такса, което подсказва, че единствената цел е блокиране на процедурата, уверени са от военното ведомство.  Междувременно в 09.00 часа днес, 20 декември, беше депозирано писмо в Министерство на отбраната, с което МТГ „Делфин“ съобщава, че се оттегля от преговорите и подписването на договора за реализация на инвестиционен проект „Придобиване на многофункционален модулен патрулен кораб“. Като основен мотив за оттегляне „Делфин“ сочи реално намалената с 20% стойност на проекта за инвестиционен разход заради въведения от 1 януари 2017 г. ДДС върху всички военни сделки. Още тогава беше известно, че в резултат на това решение на Народното събрание сума от 820 млн. лв., реално се намалява със 164 млн. лв. Именно това решение беше и основната причина няколко чуждестранни компании, заявили интерес към проекта, да се оттеглят и да не участват в процедурата.  ", "date": "2017.12.20", "title": "Жалба на украинска държавна фирма блокира поръчката за ремонт на изтребителите ни МиГ-29 "}
{"url": "http://epicenter.bg/article/Kabinetat-razplati-1-miliard-za-saniraneto/143413/2/0", "text": "Правителството одобри допълнителни разходи от 1 млрд. лв. по бюджета на Министерството на регионалното развитие и благоустройството за 2017 г. за изпълнение на Националната програма за енергийна ефективност на многофамилните жилищни сгради.   Тези средства са до размера на одобрените за изпълнение на Програмата и са предназначени за изплащане на задълженията по чл. 2, ал. 6 от ПМС 18/2015 г., с което министерството превежда към Българската банка за развитие дължимите суми по изпълнението на Програмата, съобщават от правителствената пресслужба.   Вторият милиард за финансиране на Програмата бе одобрен с Решение на 43-ото Народното събрание на 18 януари 2017 г.   Чрез изпълнението на Програмата за първи път в България има ясна политическа воля за мащабно финансиране на мерките за енергийна ефективност в жилищния сграден фонд, тъй като този сегмент изостана значително по нива на енергийна ефективност в сравнение със сградите за обществено обслужване.", "date": "2017.12.20", "title": "Кабинетът разплати 1 милиард лева за санирането"}
{"url": "http://epicenter.bg/article/Minimalnata-rabotna-zaplata-stava-510-leva-ot-1-yanuari-2018-g--/143415/2/0", "text": "Минималната работна заплата ще стане 510 лв. от 1 януари 2018 г. Размерът й ще се повиши с 10,9% в сравнение с настоящата година, реши правителството. По-високият размер на минималната заплата ще мотивира търсещите работа и ще допринесе за намаляване на риска от бедност сред работещите. Това съобщиха от правителствената информационна служба.  Увеличението й отразява заявения приоритет на правителството за устойчиво повишаване на стандарта на живот. За повишаването на минималната работна заплата на 510 лв. способстват икономическият растеж, устойчивите темпове на БВП през последните години, увеличаването на броя на заетите и ръстът на средната работна заплата в страната. От 1 януари 2018 г. минималната работна часова заплата ще бъде 3,07 лв  Правителството одобри становище по конституционно дело №7 за 2017 г. То е образувано по искане на президента на Република България за даване на задължително тълкуване на разпоредби от Конституцията относно смесени международни договори на Европейския съюз.  В становището се предлага позицията на Министерския съвет по поставените в искането на Президента тълкувателни питания.    Всички мерки от Плана за подготовка на Българското председателство на Съвета на Европейския съюз през 2018 г. са изпълнени. Това отчита в последния доклад за изпълнението на Плана към 15 декември 2017 г. Министерството за Българското председателство на Съвета на ЕС 2018, одобрен от Министерския съвет.  В отчетния период е приета Програмата на Българското председателство на Съвета на ЕС 2018 г., преговорните екипи са формирани, предвидените обучения са приключени, по-голямата част от договорите с избраните изпълнители по проведените обществени поръчки са изпълнени, други са в процес на изпълнение, тъй като редица дейности ще продължат и по време на самото Председателство. До края на годината предстоят последните технически изпитвания и проби в НДК, който ще бъде домакин на основната част от събитията по време на Председателството и където ще се състоят най-важните срещи с партньорите ни от Европейския съюз. Само преди седмица беше получено и одобрението от Генералния секретариат на Съвета на Европейския съюз за българското предложение за декорация в сградите на Съвета на ЕС в Брюксел – Justus Lipsius и Europa Building. Aрт-инсталацията и предложената декорация, чийто автор е доц. д-р Венелин Шурелов, преподавател в Националната художествена академия, следва да бъдат монтирани най-късно до 3 януари 2018 г.  Министерският съвет одобри финален календар на събитията на Българското председателство на Съвета на Европейския съюз през 2018 г., които ще се проведат в България.  Актуализацията на календара се налага както поради постъпилите множество предложения за провеждане на допълнителни събития, включително такива на високо ниво, свързани с основните приоритети на Българското председателство, така и поради наличието на събития с неуточнени периоди на провеждане.  В предлагания актуализиран календар на събитията е заложено провеждането на близо 300 събития основно в София, но също и във Варна, Бургас, Пловдив, Велико Търново, Габрово, Русе и др. България ще бъде домакин на една среща на върха с участието на държавните и правителствени ръководители на държавите-членки на ЕС и страните от Западните Балкани. Ще се проведат 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение. На експертно ниво е предвидено да се проведат над 170 срещи и заседания, а под егидата на Председателството е планирано да се проведат още около 85 събития.  За официалното откриване на председателството на 11-12 януари 2018 г. се организира посещение на чуждестранни журналисти и посещение на председателя на Съвета, председателя на ЕП и Колегиума.  В първия ден на 2018 г. под егидата на министъра за Българското председателство на Съвета на ЕС и на министъра на културата Боил Банов в НДК ще се проведе Празничен новогодишен концерт „Духът на Европа“, посветен на първото ни ротационно председателство.  На 6 януари 2018 г. е предвидено детско дигитално откриване на Българското председателство в НДК. То ще събере около 300 деца от цялата страна, които ще опознават Европа с помощта на науката и високите технологии и сами ще създават проекти чрез различни дигитални платформи.  Одобряването на финален вариант на календар на събитията ще даде възможност за правилното планиране на програмите и осигуряването на необходимите ресурси за тяхното провеждане, както и за публичното оповестяване и популяризиране на събитията от календара на Българското председателство.    Подобряване на здравословните и безопасни условия на труд на всеки работещ и на всяко работно място е стратегическата цел на приетата Национална програма за безопасност и здраве при работа 2018-2020 година. С нея се определят приоритети за осигуряване на безопасните и здравословни условия на труд на работниците и служителите.  Очертани са ангажиментите па държавните органи, работодателските организации, организациите на работниците и служителите, неправителствените организации и др. за постигане на стратегическата цел на програмата.  Изпълнението на мерките по приоритетите на НПБЗР 2018-2020 г. ще допринесе за намаляване на степента на професионалните рискове и повишаване на защитата на работещите; размера на загубеното работно време в резултат на отсъствие от работа поради временна неработоспособност; броя на лицата, напускащи предприятията поради лоша работна среда или поради преждевременно пенсиониране или инвалидизиране; загубеното производствено време, непроизведената продукция и неизвършените услуги като следствие от трудова злополука; осигурителната и застрахователната тежест и др.    Правителството прие Доклад за равнопоставеността на жените и мъжете в България за 2016 г. Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са също борбата с насилието, основано на пола, и промяната на обществените стереотипи спрямо половете.  В документа се посочва, че през 2016 г. средномесечният брой на безработните жени е намалял до 156 462, което е с 25 769 по-малко в сравнение с 2015 г. За същия период безработните мъже са намалели с 20 340 – до 128 255. Статистиката показва, че през 2016 г. средният брой на продължително безработните жени, които не могат да си намерят работа повече от 12 месеца, са били 65 379 или с близо 16 000 по-малко в сравнение с 2015 г.  Според цитираните в доклада данни, месечната нетна заплата на жените е с около 12% по-ниска от тази на мъжете. Средната разлика за страните от ЕС е 16 на сто. През миналата година делът на работещите бедни е намалял и сред двата пола.  Акцент в доклада е поставен върху приетия Закон за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете.    Правителството прие второ изменение в Оперативна програма „Развитие на човешките ресурси“ 2014-2020, съфинансирана Европейския социален фонд и Инициативата за младежка заетост.  В хода на изпълнението на оперативната програма се установи необходимост от промени, в резултат от благоприятното развитие на пазара на труда и наблюдавания траен спад на нивата на безработица за периода 2013-2017 г. За посочения период коефициентът на безработица е намалял от 13,4% до 6,6 на сто.  На основание постигнатия двоен спад на процента на безработица и с цел преодоляване на негативните демографски процеси, високите нива на бедност сред населението, включително риска от социално изключване, се прехвърлят средства от Приоритетна ос №1 „Подобряване достъпа до заетост и качеството на работните места“ към Приоритетна ос №2 „Намаляване на бедността и насърчаване на социалното включване“ на оперативната програма.  Пренасочените средства ще бъдат в подкрепа на дейности, свързани с почасово предоставяне на услуги за дългосрочна грижа, предвид демографските предизвикателства, пред които е изправена страната, деинституционализацията за деца и възрастни лица, както и дейности, попадащи в обхвата на Европейския стълб за социални права.  Правителството одобри първия официален отчет на Третия национален план за действие по изменението на климата. Документът обобщава постигнатия напредък на заложените мерки, насочени към въвеждането на нисковъглеродни, енергийно ефективни и безотпадъчни технологии, оползотворяването и рециклирането на по-голямо количество отпадъци, допринасящи не само за общото намаляване на емисиите парникови газове, а и за повишаване на производителността и ресурсната ефективност.  С Плана се изпълняват мерки за съхраняване и рационално използване на ресурсите като ключова предпоставка не само за опазването на околната среда, но и за постигане на устойчив икономически растеж и повишаване на конкурентоспособността на българската икономика.  С изпълнението на мерките се създават възможности за откриване на нови източници на растеж и работни места чрез икономии на разходите, пазарна реализация на иновациите и по-добро управление на ресурсите. Общият ефект от изпълнението на политиките и мерките по сектори гарантира постигането на правно обвързващите цели за страната ни в международен и национален аспект, като на годишна база намалените емисии на парникови газове възлизат на 10 060 537 t СО₂ екв.  Правителството одобри условията и реда за получаване на стипендии от учениците след завършено основно образование, което съгласно Закона за предучилищното и училищното образование е след 7 клас.  Целта е да се разшири кръгът от ученици, които имат право да получават стипендии, осигурявани със средства от държавния бюджет. Така ще се предостави по-голяма възможност на училищната общност както за формиране и затвърждаване на училищните политики за насърчаване на образователните резултати на учениците, така и за подпомагане на достъпа до образование и предотвратяване на отпадането на учениците.  С постановлението е предвидено освен учениците, обучаващи се в дневна и индивидуална форма на обучение, да получават стипендии и учениците в комбинирана форма на обучение и в обучение чрез работа (дуална система на обучение). Също така учениците, обучаващи се в частните училища, ще имат равна възможност с учениците от държавните и общинските училища да получават стипендии. Средствата за тях ще бъдат предоставяни чрез бюджетите на общините.  Дава се равна възможност и на ученици със специални образователни потребности, които са завършили VII клас с удостоверение и са продължили обучението си в класовете от първи гимназиален етап, също да получават стипендии.  Възможността учениците-чужденци да получават стипендии се запазва, като се дава право и на търсещи или получили международна закрила в страната или получили право на дългосрочно или продължително пребиваване в нея също да получават стипендии.  Учениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране и за тази стипендия, те ще имат право да получават и 50% от стойността ѝ.  Предвид целогодишното пребиваване (включително и през периода на ваканциите) и откъсването им от семейната среда за учениците, настанени във възпитателните училища-интернати и в социално-педагогическите интернати, е предвидено да получават за лични нужди по 33 лв. месечно на ученик по аналогия с джобните разходи, които се полагат на децата, настанени в специализираните институции за деца.  Запазва се принципът на децентрализация на предоставяните от държавата средства за стипендии, при който училищата имат възможност сами да насочват средства за реализиране на своите стратегии за развитие, с акцент върху училищните политики за подпомагане на достъпа до образование, превенция на преждевременно напускане на училище и осигуряване на подкрепа и стимулиране на учениците с високи образователни постижения. В тази връзка е актуализирана и горната граница на месечните стипендии от 50 на 60 лв., като по този начин училищата ще могат да определят месечните стипендии в диапазона от 21 лв. до 60 лева.  За осигуряване на стипендии на учениците от VIII клас на общинските училища през 2017 г. правителството одобри допълнителни трансфери по бюджетите на общините в размер на 1 280 020 лева.    Правителството реши да предостави възможност за депониране на битовите отпадъци, образувани от територията на общините, включени в региони за управление на отпадъците Дупница, Благоевград и Бяла, до изграждане на собствените им регионални депа, в съседни регионални системи, отговарящи на нормативните изисквания. Това решение ще се прилага само в случай, че общините не са намерили други решения за законосъобразно третиране на отпадъците.  Решението е в съответствие със Закона за управление на отпадъците и допуска използването на до 10 на сто от оставащия капацитет на регионалното депо, който е в експлоатация, или проектния капацитет на друг вид регионално съоръжение за третиране на битовите отпадъци за нуждите на други региони, когато е налице обоснована и неотложна необходимост, свързана с изпълнението на Националния план за управление на отпадъците. Използването на депата, на които се разрешава депониране за нуждите на други региони, са изградени над 50 на сто със средства, осигурени от държавния бюджет или от друго национално или международно финансиране.  Приемането на решението се налага предвид необходимостта от изпълнение на ангажимента на България за преустановяване експлоатацията на съществуващите общински депа, неотговарящи на изискванията на Директива 1999/31 относно депонирането на отпадъци. То е продиктувано от опасността от второ осъдително съдебно решение на Съда на Европейския съюз, с което ще бъде наложена имуществена санкция на България.    Правителството одобри вътрешнокомпенсирани промени по бюджетите на Министерския съвет и на министерствата на транспорта, информационните технологии и съобщенията, на правосъдието и на здравеопазването.  За сметка на предвидени разходи по бюджетните програми „Администрация“ и „Убежище и бежанци“ на МС ще бъде компенсиран недостигът на средства по бюджетните програми „МС и организация на дейността му“, „Координация и мониторинг на хоризонтални политики“, „Координация при управление на средствата от ЕС“, „Осъществяване на държавната политика на областно ниво“, „Вероизповедания“, „Национален архивен фонд“ и „Други дейности и услуги“.  В бюджета на МТИТС се предвижда увеличение с 2,39 млн. лв. по политиката в областта на транспорта за извършване на окончателни плащания по проекта за изграждане на Дунав мост 2 и за плащане на закупен по ОП „Транспорт и транспортна инфраструктура“ кораб за р. Дунав. За да бъдат покрити тези приоритети, се намаляват средствата по показателите „Персонал“, „Издръжка и други текущи разходи“ и „Капиталови разходи“.  След извършен анализ на изпълнението на бюджета на МП е установен недостиг на утвърдените разходи за осигуряване на дейността по политиката в областта на изпълнението на наказанията в размер на 1,8 млн. лв., и по политиката в областта на правосъдието – 28 хил. лв. Тези средства ще бъдат осигурени за сметка на разходи за издръжка и на икономии по бюджетна програма „Администрация“.  Вътрешното преструктуриране на разходите по бюджета на МЗ компенсира установен фактически недостиг на средства за дейността на второстепенните разпоредители с бюджет и финансирането на лечебните заведения за болнична помощ в системата на ведомството.  С друго решение правителството увеличи с 3,2 млн. лв. максималния размер на ангажиментите за разходи, които могат да бъдат поети от Министерството на икономиката през 2017 г. Промяната е свързана с необходимостта от поемане на ангажименти за предоставяне на безвъзмездна финансова помощ по Закона за насърчаване на инвестициите за частично възстановяване на извършени разходи за осигурителни и здравни вноски за създадените нови работни места по сертифицирани инвестиционни проекти. В резултат от предоставянето на помощта ще бъде насърчено осъществяването на пет инвестиционни проекта с издаден сертификат за инвестиция клас „А“. Инвестициите по тях са на обща стойност 28,3 млн. лв. и предвиждат разкриването на 1260 нови работни места във високотехнологични дейности от производствения сектор и сектора на услугите.    Допълнителни 1,4 млн. лв. отпуска правителството на общините Бургас и Камено за преодоляване на последиците от наводненията. Предложението е на Междуведомствената комисия за възстановяване и подпомагане към МС, като средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година.  По бюджета на община Бургас ще бъдат преведени 800 000 лв., а за Камено са 600 000 лв. Средствата са предназначени за частично разплащане на извършените дейности по възстановяване на сгради и инфраструктурни обекти, разчистване на пътна мрежа, речни легла и дерета от наноси, както и други неотложни разходи, възникнали в следствие на интензивните валежи на 25 октомври 2017 г.    Министерски съвет одобри трансфери по бюджетите на общини в размер на 24 705 лв. Те са за изплащането на стипендиите за третото тримесечие на 2017 г. на 41 ученици с високи постижения в областта на спорта.  Финансирането се осигурява по Програмата на мерките за закрила на деца с изявени дарби от държавни и общински училища през 2017 г.    Правителството ще предостави 2,8 млн. лв. по договори за насърчаване на пет сертифицирани инвестиционни проекта. Средствата се отпускат по одобрен проект на договор за предоставяне на безвъзмездна финансова помощ по Закона за насърчаване на инвестициите (ЗНИ). Проектите са на дружествата „Юнифай Сървис Център“ ЕООД, „ОСРАМ“ ЕООД, „Дюра-Тайлс БГ“ АД, „Куестърс България“ ЕООД и „Скейл Фокус“ АД.  В договора, който ще бъде подписан с всеки инвеститор поотделно, е предвидено българската държава да предостави безвъзмездна финансова помощ за частично възстановяване на направените от инвеститора за негова сметка задължителни осигурителни и здравни вноски за работниците и служителите, заели новите работни места по проекта, за максимален период до 6 месеца (за един от проектите, осъществяван в община с висока безработица – до 12 месеца) от разкриването на работното място.  Проектите са за разширяване на дейността на съществуващи предприятия и за създаване на нови предприятия, основно в района на столицата, както и в градовете Пловдив и Нови Пазар. Те се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. С осъществяването на проектите ще бъдат разкрити 1735 нови работни места.  Правителството предостави на Висшия съдебен съвет правото на управление върху имота на бул. „Александър Стамболийски“ №82 в София. Теренът от 8 дка и построената в него сграда са с отпаднала необходимост за болница „Лозенец“. Те ще бъдат използвани за нуждите на специализираните органи на съдебната власт – съд и прокуратура.  Министерският съвет предостави безвъзмездно на Медицинския университет в София правото на управление върху имот с площ 16,7 дка в столичния район „Триадица“. Това е базата, ползвана от факултета по дентална медицина, която към момента е с предоставени права за управление на Министерството на здравеопазването. Решението ще позволи по-доброто стопанисване на сградите и прилежащите терени.  Правителството промени от публична в частна държавна собственост статута на сгради, разположени в част от ползван от Професионалната гимназия по стопанско управление, администрация и услуги „Атанас Буров“ в Силистра. Те са опасни и негодни за ползване. Премахването им ще позволи изпълнението на проект „Обновяване и модернизация на регионалната образователна инфраструктура чрез подобряване на материално-техническата база“ по ОП „Региони в растеж“.  На Националната агенция за приходите беше предоставена част от сградата на ул. „Аксаков“ №31 в София, ползвана досега от Българската агенция за инвестиции. Агенцията получава етаж от сградата на ул. „Врабча“ 23, в която се помещаваше администрация на НАП. Размяната се прави с цел оптимизация на и подобряване на обслужването на гражданите. Така приходната администрация ще бъде съсредоточена във функционално свързани сгради на ул. „Аксаков“ - №№21, 29 и 31.  Министерският съвет предостави на политическа партия „Национален фронт за спасение на България“ под наем част от имот – частна държавна собственост, за административните нужди на централното й ръководство. Това са третият и четвъртият етажи на сградата на ул. „Георги С. Раковски“ №134 в София. С решението се изпълнява разпоредба на Закона за политическите партии.  С друго решение беше променен от публична в частна държавна собственост статутът на ветеринарна лечебница в Арчар, община Димово. Това ще позволи извършването на разпоредителна сделка от страна на Министерството на земеделието, храните и горите, за което имотът е с отпаднала необходимост.  Корекция беше направена в решение на МС от т. г. за безвъзмездно предоставяне на имоти – публична държавна собственост, на НАП за нуждите на офиса в Перник на Агенцията. С нея се отстранява допусната техническа грешка.  Правителството учреди безсрочно право на строеж в поземлен имот от 500 кв. м в землището на с. Яворница, община Петрич. Теренът, който попада в горска територия, е необходим за изграждане на стълб за телекомуникационно оборудване и съоръжения за техническата инфраструктура към него. Телекомуникационното дружество, в чиято полза е учреденото право на строеж, ще заплати нормативно определените такси и разходи.  Правителството утвърди подписания на 3 октомври т. г. протокол между министерствата на вътрешните работи на България и Румъния за прилагане на междуправителствената спогодба за обратно приемане на собствени граждани и чужденци.  Протоколът въвежда механизъм за прилагане на реадмисионната спогодба, като разписва процедурите и условията за обратно приемане при всички възможни хипотези. Определят се компетентните органи на двете страни, граничните контролно-пропускателни пунктове за осъществяване на приемането, начинът на комуникация, образците на документи и др.    Правителството одобри проектите на споразумения на Министерството на външните работи на България с Международната организация на Франкофонията и с Университетската агенция на Франкофонията, чрез които ще бъдат финансирани два проекта на обща стойност 133 000 лева. Проектите са разработени съвместно с Франкофонския регионален център за Централна и Източна Европа и Франкофонския институт по администрация и управление.  Първият проект е за финансиране на Втори младежки форум за Югоизточна Европа по превенция на радикализирането на младите хора в Интернет и социалните мрежи, в контекста на инициатива на Генералния секретар на Франкофонията „Свободни заедно“. Чрез втория проект ще бъдат осигурени 20 стипендии за студенти от Албания, Армения, Беларус, Босна и Херцеговина, Грузия, Република Македония, Молдова, Сърбия и Украйна, обучаващи се във Франкофонския институт по администрация и управление в София.  Предоставянето на стипендии е израз на сериозната ангажираност на България в академичното франкофонско пространство и в регионалното сътрудничество в Централна и Източна Европа. То допринася за изграждането на образа на България като страна, трайно обвързана с франкофонските ценности, и я превръща в един от двигателите на Франкофонията в региона.  Правителството одобри протокола от редовното заседание на Смесената комисия за опазване, поддържане, обновяване и обозначаване на българо-македонската държавна граница, проведено на 14 и 15 март т. г. в София, и приложенията към него.  Задачите на Смесената комисия, създадена съгласно междуправителствена спогодба на България и Република Македония, се отнасят до извършването на контрол за състоянието и местоположението на всички гранични знаци и организиране на опазването и поддържането им, както обновяването и обозначаването на граничната линия. На всеки пет години Комисията взема решения за общите дейности, които трябва да бъдат извършени в изпълнение на възложените й задачи.  На последното заседание е решено да продължи почистването от дървета и храсти на пояс от 3 метра от двете страни на граничната линия и да бъдат извършени геодезически измервания в участъка от гранична пирамида №50 до гранична пирамида №1. Българската страна е поела ангажимент след приключване на работите по почистване на граничния пояс да извърши аерофотозаснемане на участъка и картиране на снимковия материал.  Министерският съвет одобри резултатите от първото заседание на българо-унгарската междуправителствена комисия за икономическо сътрудничество.  Заседанието се проведе на 2 и 3 ноември в София под председателството на министъра на икономиката Емил Караниколов и на министъра на външните работи и търговията Петер Сиярто. В дневния му ред бяха включени за обсъждане въпроси на двустранното икономическо сътрудничество в областта на търговията и инвестициите, енергетиката, транспорта, съобщенията и информационните технологии, туризма, земеделието и др. Комисията набележи мерки за разширяване на сътрудничеството и деловите връзки.    Правителството предостави на „Бургаспътстрой“ АД концесия за 35 години за добив на строителни материали – пепелни туфи и туфити, от находище „Айтос“. Кариерата се намира в землището на Айтос. Очаква се постъпленията от концесионни плащания да надхвърлят 541 800 лева без ДДС, които ще се разпределят между държавния бюджет и бюджета на общината. Предвидените инвестиции за периода на концесията за обезпечаване на производствената дейност са в размер на 499 000 лв.  С 15 години се удължават концесионните договори за добив от находищата „Златна Панега“, област Ловеч, и „Лиляче“, област Враца. Искането за промяна е на концесионерите - „Златна Панега цимент“ АД и „Холсим България“ АД. Мотивът и на двете дружества е наличието на оставащи запаси в находищата, които биха останали неиззети. И двата концесионни договора са сключени през 1997 г., като от „Златна Панега“ се добиват варовик и мергел, а от „Лиляче“ – варовици. С одобрените днес изменения в концесионните договори МС променя и начина на формиране на концесионните плащания като го привежда в съответствие с нормативната уредба, приета през 2007 г.  Министерският съвет отмени прехвърлянето на концесионни права за находище „Цареви ливади – изток“ от ЕТ „Морски бряг-Атанаска Василева“ на „Барс“ АД. Причината за това е отказът на „Барс“ АД от концесията. Находище „Цареви ливади-изток“ е разположено на територията на община Суворово, област Варна. Концесията за него е предоставена през април 2009 г. за 25 години на ЕТ „Морски бряг-Васил Василев“. През 2014 г. договорът е продължен с правоприемника – ЕТ „Морски бряг-Атанаска Василева“. При отказа на „Барс“ АД концесионер на находището остава ЕТ „Морски бряг-Атанаска Василева“.  Правителството одобри допълнителни разходи по бюджета на МОН в размер на 3,8 млн. лв. за обезпечаване на националния абонамент за закупуване на архив и достъп до електронни бази данни, съдържащи пълнотекстови научни списания и публикации, книги и реферативни издания. С тях ще бъде гарантиран достъпът на научните организации до наукометричните, реферативни и пълнотекстови бази данни на издателство Elsevier.  Информацията, съдържаща се в базите данни, служи за извършване на съвременни и висококачествени научни изследвания в полза на обществото и икономиката.  Средствата за абонамента са предвидени в централния бюджет за 2017 г..    От три на четири се увеличава броят на процедурите, които финансира Центърът за асистирана репродукция (ЦАР). Това става по силата на промени в постановлението за създаване на Центъра. Предвидени са и четири ембриотрансфера на замразени ембриони – дейност, която до сега не е финансирана от ЦАР. На практика по този начин ще бъде удвоен броят на опитите (ембриотрансферите) и ще се увеличи шансът за забременяване на жените.  По силата на приетия документ се оптимизира и съставът на Комисията към ЦАР чрез включване на специалист с опит в областта на образната диагностика.  Създава се възможност за упражняване на по-ефективен контрол от страна на ЦАР. Предвидена е възможност Центърът да осъществява самостоятелни проверки на лечебните заведения – договорни партньори, а директорът на ЦАР вече ще може, освен да прекратява договор с лечебно заведение, и да налага финансови санкции при констатирано нарушение.    Правителството одобри отпускането на допълнителни 5 млн. лв. по бюджета на Министерството на земеделието, храните и горите за ликвидиране на огнища на болестта „инфлуенца по птиците“ (птичи грип), за обезщетяване на собствениците на животни, както и за тестове за диагностика на заболяването африканска чума по свинете.  200 000 лева от средствата са за закупуване на тестове за ранно откриване на вируса на африканска чума по свинете (АЧС). Мярката се предприема във връзка с усложнената епизоотична обстановка по отношение на заболяването по животните на територията на Европа. Предвид бързия и неконтролируем ход на разпространение на АЧС досега, възможността за проникване на вируса на болестта на българска територия е реална.  С 4,8 млн. лв. ще се обезпечат мерки за ограничаване и ликвидиране на констатираните нови огнища на болестта „инфлуенца по птиците“, за повишаване на епизоотична готовност на територията на страната, както и за обезщетяване на собствениците на умъртвени животни.    Правителството отпусна 578 200 лв. за откриване на посолство на България в Абу Даби, Обединени арабски емирства. Решението за откриването на дипломатическа мисия на България в ОАЕ е от ноември 2015 г.  Абу Даби е ключов световен икономически и търговски център. Откриването на посолството ще допринесе за развитието на политическите, икономическите, търговските и културните отношения между двете страни.    В срока, определен в Закона за публичните финанси – до един месец след обнародването на годишния закон за държавния бюджет, Министерският съвет прие Постановлението за изпълнението на държавния бюджет на Република България за 2018 г.  С него се определят конкретните задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми.  Процедурите за отпускане и разходване на планираните средства в ЗДБРБ, които се регламентират в Постановлението, подпомагат създаването на добра организация и прозрачност на изпълнението на държавния бюджет. Постановлението съдейства за ефективното и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет.    До 2020 г. първичното енергийно потребление в България следва да бъде намалено от 18,46 млн. тона нефтен еквивалент (каквото би било без прилагане на мерки за енергийна ефективност) на 16,87 млн. тона нефтен еквивалент. Изпълнението на националните цели ще доведе до намаление през 2020 г. на първичната енергийна интензивност на страната с 41% спрямо тази през 2005 г. Това е предвидено в актуализирания Национален план за действие по енергийна ефективност 2014-2020 г., приет от Министерския съвет на днешното му заседание. Съгласно изискванията на Директива 2012/27/ЕС планът е изготвен и представен в Европейската комисия през 2014 г. и следва да бъде актуализиран от България след три години.  България трябва да спестява годишно енергия в размер на 716 хил. тона нефтен еквивалент до 2020 г. Отчетът за 2016 г. сочи, че за периода 2014-2016 г. са направени спестявания в размер на 303,8 хил. тона нефтен еквивалент.  Мерките за постигане на енергийни спестявания се финансират от различни източници, сред които повечето оперативни програми, Програма BG04 „Енергийна ефективност и възобновяема енергия“, финансирана от Финансовия механизъм на европейското икономическо пространство, Фонд „Енергийна ефективност и възобновяеми източници“, Националната програма за енергийна ефективност на многофамилни жилищни сгради и други.  Като част от актуализирания Национален план за действие по енергийна ефективност правителството одобри и план за подобряване на енергийните характеристики на отопляваните и/или охлаждани сгради – държавна собственост, както и програма за насърчаване на инвестиции в сградния фонд, които ще подпомогнат изпълнението на подобни мерки.  Ежегодното обновяване на 5% от разгърнатата застроена площ на сградите – държавна собственост, каквото е изискването на Закона за енергийна ефективност, ще осигури спестяване на енергия в размер на 10,26 хил. тона нефтен еквивалент и над 12 хил. тона въглероден диоксид. От своя страна, обновяването на 1% от разгърнатата застроена площ на жилищните сгради годишно ще доведе до спестяване на 284 хил. тона нефтен еквивалент енергия и 384 хил. тона въглероден диоксид.   Списъкът със задължени лица по Закона за енергийна ефективност и техните индивидуални цели за енергийни спестявания също е част от одобрения Национален план за действие по енергийна ефективност. Предвидено е, че търговците с електрическа и топлинна енергия, както и тези с природен газ, течни и твърди горива, трябва да спестяват по 51,69 хил. тона нефтен еквивалент енергия годишно.    С предлагана от правителството промяна в Закона за собствеността се удължава предвиденият срок за спиране на придобивната давност спрямо държавата и общините. С оглед защита на държавния и обществен интерес определеният в закона срок до 31 декември 2017 г. ще бъде продължен с пет години.  Неудължаването на срока би довело до придобиването на имоти – държавна и общинска собственост от трети лица, на основание давностно владение.  Промяната дава възможност за изпълнение в максимална степен на Плана за действие с мерки за предотвратяване придобиването по давност на имоти – частна държавна или общинска собственост, приет от Министерския съвет на 23 декември 2016 г.  Доставчиците на социални услуги ще се регистрират с по-малко документи в Агенцията за социално подпомагане. Това предвижда проект за промени в Закона за социално подпомагане, които бяха одобрени от правителството.  С новите текстове се премахва изискването при вписване в регистъра на доставчиците на социални услуги да се прилагат оригинал или заверено копие на удостоверение за актуално състояние или регистрация, издадени от компетентния съд, както и заверено копие на карта за идентификация по регистър БУЛСТАТ. Агенцията за социално подпомагане ще осигурява необходимата информация по служебен път като извършва справка в електронната база данни на Търговския регистър, Регистъра на юридическите лица с нестопанска цел и на регистър БУЛСТАТ.  Със законопроекта се предлагат изменения и в Закона за закрила на детето. Те предвиждат да се премахне изискването доставчиците на социални услуги за деца при издаване на лиценз да представят копие от картата за идентификация по регистър БУЛСТАТ и удостоверение за актуално състояние. Отпада и изискването да се представя свидетелство за съдимост и декларация, че кандидатът не е обявен в несъстоятелност, не е в производство за обявяване в несъстоятелност и не е в ликвидация. За юридическите лица ще отпадне необходимостта да предоставят свидетелства за съдимост на членовете на управителните им органи. Държавната агенция за закрила на детето по служебен път ще извършва необходимите справки. Само чуждестранните лица ще представят съответните документи.    С предлагани от правителството промени в Закона за трудовата миграция и трудовата мобилност в националното законодателство се въвеждат изискванията на Директива (ЕС) № 2016/801. Тя регламентира условията за влизане и пребиваване на граждани на трети държави в България с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми ,,au pair“.  Новите текстове осъвременяват разпоредбите, които се отнасят до заетостта на научни работници и студенти от страни извън ЕС в България. Урежда се редът за работа на стажантите с трудов договор за стажуване. Въвеждат се условията за равно третиране на научните работници, студентите, стажантите, учениците и доброволците, както и на членовете на семействата на български, европейски и чужди граждани, включително получили убежище или международна закрила. С промените се урежда и равното третиране на чужденците, допуснати по силата на международни договори за регулиране на трудовата миграция, както и в случаите на регистрация на краткосрочна заетост.  С преходните и заключителните разпоредби на Закона за трудовата миграция и трудовата мобилност се предлагат промени в Закона за чужденците в Република България. С тях се регламентира възможността за мобилност в рамките на ЕС на научните работници и студентите от трети страни. Урежда се и редът за издаване на разрешение за пребиваване на чужди граждани като доброволци по европейски програми. Осъществяването на доброволческа дейност от чужденци в България е в рамките на Европейската доброволческа служба и се въвежда чрез допълнения в Закона за младежта.    Правителството одобри и предлага на Народното събрание да приеме промени в Закона за омбудсмана. Те дават възможност на националния обществен защитник да работи в съответствие с най-високите съвременни стандарти в осигуряването на ефективна защита на правата на българските граждани.  Предлага се включването на изрична разпоредба, според която омбудсманът ще може да разглежда жалби на гражданите срещу действия и бездействия от страна на частния сектор. В момента правомощията му се разпростират само върху държавните и общинските органи и върху лицата, предоставящи обществени услуги. На омбудсмана се възлага също така да наблюдава и насърчава ефективното прилагане на подписани и ратифицирани международни актове в областта на правата на човека.  С цел постигане на още по-голяма прозрачност при избора на омбудсман, се предлага номинации да може да правят и юридически лица с нестопанска цел в обществена полза, а избирането на обществения защитник от Народното събрание да става с явно гласуване. В допълнение към изискванията за заемане на длъжността се добавя изискване за предишен опит в областта на правата на човека.    Безработните съпруги (съпрузи) на военнослужещи, които участват в международни операции и мисии, ще кандидатстват с по-малко документи за отпускане на обезщетение за безработица. При подаването на заявление в съответното териториално поделение на НОИ за тях ще отпадне досегашното изискване да прилагат копие на удостоверение за сключен граждански брак и за постоянен и настоящ адрес. Това предвиждат промени в Наредбата за отпускане и изплащане на паричните обезщетения за безработица, които бяха одобрени от правителството.  Същото облекчение ще важи и за съпругите (съпрузите) на военнослужещи, които са ги последвали при служебното им преместване в друго населено място и заради това са прекратили трудовите или служебните си правоотношения.  Изискването за подаването на документите отпада, тъй като НОИ ще събира необходимата информация служебно от регистъра на населението – Национална база данни „Население“ на Главна дирекция „Гражданска регистрация и административно обслужване“. По този начин ще се намали административната тежест за правоимащите лица.    Периодът на валидност на годишната винетна такса, която следва да заплащат всички пътни превозни средства от 01.01.2018 г., независимо от категорията и държава на регистрация, е една година, считано от деня на издаване на винетния стикер. Това регламентира прието от правителството постановление, с което се изменят Наредбата за условията и реда за събиране на таксите за ползване на пътната инфраструктура по Закона за пътищата и Тарифата за таксите, които се събират от Агенция „Пътна инфраструктура“.  От 1 януари се въвежда и нова тримесечна винетка с валидност три календарни месеца, считано от датата на издаването й, за пътни превозни средства под 3,5 тона. Нейната цена е 54 лв. или 28 евро. При определянето й е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена.    Правителството одобри промени в Правилника за структурата, дейността и организацията на работа на Агенция „Пътна инфраструктура“. С тях се цели оптимизиране на структурата и ефективността на работа в нея. Промените ще са в рамките на съществуващата численост на АПИ, като се предвижда вътрешно преструктуриране. Числеността на централна администрация се увеличава за сметка на числеността на специализираните звена.  Предвижда се създаването на две нови дирекции – „Информационни технологии и системи“ и „Пътна безопасност и планиране на дейностите по републиканската пътна мрежа“. Ще бъде създаден нов отдел в дирекция „Пътни такси и разрешителни“, който ще осъществява функции по администриране на приходите, постъпили от таксите за ползване на републиканските пътища, и ще поддържа националния електронен регистър на доставчиците на услуги за електронно събиране на такси. С оглед разширяване на функциите и вменяването на нови задължения, в част от административните звена в агенцията са планираните вътрешноорганизационни структурни промени, касаещи промяна в числеността на определени дирекции от централна администрация и специализираните звена.  Основните функции на дирекция „Информационни технологии и системи“ са свързани с осъществяване на дейности по стратегическото планиране на дейностите в областта на информационните технологии, планиране и осигуряване на поддръжката и развитието на инфраструктурата на информационните технологии и приложните информационни системи в агенцията. Дейността на новосъздадената дирекция ще бъде свързана с организирането, координирането и контрола на информационните системи, както и осигуряването на непрекъснато техническо наблюдение и поддръжка на бази данни на агенцията и тяхната работоспособност. Същевременно дирекция „Пътна безопасност и планиране на дейностите по републиканската пътна мрежа“ ще има за цел планиране мерки за подобряване на състоянието на съществуващата и изграждането на нова пътна инфраструктура, така че да се предотвратят, респективно намалят пътнотранспортните произшествия в страната. От особена важност сред компетентностите идентифицират приоритетните участъци с концентрация на пътни транспортни произшествия.  Други вътрешноорганизационни структурни промени в агенцията касаят прехвърляне на функции от една дирекция на друга, намаляване и увеличаване компетентностите на някои дирекции с оглед избягване на дублиращи се функции между звената и прехвърляне на някои от тях към новосъздадените дирекции.    Правителството одобри промени в актуализираната средносрочна бюджетна прогноза за периода 2018-2020 г., както и в решение 286/2017, с което са приети стандарти за делегираните от държавата дейности с натурални и стойностни показатели през 2018 г. С тях се осигурява съгласуваност на бюджетните параметри с приетите от Народното събрание закони за държавния бюджет, за бюджета на държавното обществено осигуряване и за бюджета на Националната здравноосигурителна каса за 2018 г. и произтичащите от това промени в средносрочен план.  Привеждането на бюджетните показатели на първостепенните разпоредители с бюджет (ПРБ) за периода 2018-2020 година в съответствие с настъпилите промени в приетите бюджетни закони за 2018 г. ще осигури актуализирана база, която е необходима на ПРБ за реалистично планиране на средносрочните им бюджетни прогнози за следващия период 2019-2021 година. Промените в актуализираната средносрочна прогноза са направени въз основа на изискванията на Закона за публичните финанси, като важен елемент на доброто управление на публичните финанси.  С одобреното изменение на Решение №286 се осигурява съответствие на определяния от Министерския съвет стандарт за финансиране на Националната библиотека „Св. Св. Кирил и Методий“ и одобрените промени по параметрите на Закона за държавния бюджет на Република България за 2018 г. в хода на разглеждането му в Народното събрание.    Правителството одобри промени в Наредбата за условията, правилата и реда за регулиране и регистриране на цените на лекарствените продукти. С тях се прецизира съществуващият режим по ценообразуване на лекарствените продукти, заплащани с публични средства, като ясно се определя начинът на използване на източниците, в които Националния съвет по цени и реимбурсиране на лекарствените продукти (НСЦРЛП) търси най-ниската цена па производител в референтните държави. Към момента Съветът извършва проверка и в двата нормативно закрепени източника – официалния сайт на съответната референта държава и в базата данни по Споразумението за съвместна дейност EURIPID Collaboration, като съответно се взема предвид откритата цена, независимо от това в кой от източниците е установена. При наличие на цена и в двата източника се избира цената, която е по-благоприятна за заявителя.  Прецизирането на съществуващия режим по ценообразуване на лекарствените продукти гарантира пълната обективност на регулираните цени спрямо тези в референтните държави.  Предлага се забрана за включване в Позитивния лекарствен списък (ПЛС) на комбинирани лекарствени продукти, на които поне една от съставките е с режим на „без лекарско предписание“. Това се прави, защото, когато един комбиниран лекарствен продукт съдържа активно вещество, което като самостоятелно е на режим „отпускане без лекарско предписание“, то тогава се заобикаля волята на законодателя да се реимбурсират само терапии, които са по лекарско предписание.  Въвежда се нормативно изискване задаване на становище и представянето му на заседание на НСЦРЛП от страна НЗОК по процедури за включване, промяна и изключване на лекарствени продукти от ПЛС, приложими при лечението па злокачествените заболявания. Това важи за медикаменти, заплащани в болничната медицинска помощ извън стойността на оказваните медицински услуги. В основната си част това са лекарства за прицелна терапия на злокачествени заболявания, които формират значителен разход за бюджета на НЗОК. До момента не беше нормативно предвидено заплащащата институция да дава становище.  Удължава се с още 2 години срокът на действие на забраната притежателите на разрешения за употреба или техни упълномощени представители да заявяват увеличение на регистрираните цени на лекарствените продукти, отпускани без лекарско предписание, с по-голям процент от статистически отчетената инфлация за периода на действие от последната регистрирана цена.  Цените на лекарствените продукти, отпускани без лекарско предписание, не подлежат на регулация, тъй като за тях е въведен регистрационен режим. Това води до увеличения на цените и се отразява неблагоприятно върху възможностите па населението за закупуването им, респективно ограничава достъпа на пациентите до тези продукти.    Правителството прие изменение на Наредбата за условията и реда за регистриране на цените на тютюневите изделия.  Промените са свързани с усъвършенстване на процедурата по издаване на удостоверенията за регистрирани продажни цени на тютюневи изделия, като са прецизирани образците на документи, които се подават. Отпада изискването за водене на хартиен носител на регистъра на цените на тютюневите изделия, като остава само електронната форма, която е публична и се публикува на интернет страницата на Агенция „Митници“.  С цел намаляване на административната тежест върху гражданите и бизнеса отпаднат таксите, които се заплащат при подаване на искането за регистриране на продажна цена на тютюнево изделие и за издаване на удостоверението за това регистриране.    Правителството прие промени в подзаконова нормативна уредба в областта на опазването на околната среда, чиято цел е намаляване на административната и регулаторната тежест върху гражданите и бизнеса чрез премахване на изискването за представянето на някои официални удостоверителни документи на хартиен носител. Решението води до улесняване на инвестиционния процес, при запазване на околната среда и човешкото здраве.  Одобрените промени са в Наредбата за ОВОС, Наредбата за екологичната оценка, Наредбата за условията и реда за издаване на комплексни разрешителни, Наредбата за предотвратяване на големи аварии с опасни вещества и ограничаване на последствията от тях, наредбата за условията и реда за извършване на оценка на съвместимостта на планове, програми, проекти и инвестиционни предложения с предмета и целите на опазване на защитените зони, Наредбата за работа с генномодифицирани организми в контролирани условия, наредбата за реда и начина на администриране на Националния регистър за търговия с квоти за емисии на парникови газове, наредбата за реда и начина за издаване и преразглеждане на разрешителни за емисии на парникови газове от инсталации и за осъществяване на мониторинг от операторите на инсталации и авиационните оператори, участващи в Европейската схема за търговия с емисии, и в Тарифата за таксите, които се събират в системата на МОСВ.  С измененията се постига съответствие на подзаконовата нормативна уредба по ОВОС с влезлия сила ЗИД на Закона за опазване на околната среда. Намаляват се изискваните от заявителите документи, които могат да се набавят по служебен път, оптимизира се процесът по предоставяне на обществения достъп в рамките на процедурите по преценка за ОВОС и консултациите по документацията по екологичната оценка. Опростява се процесът за взаимодействие с друга администрация при предоставяне на становища, намаляват се срокове по процедури, премахват се отделни такси и се премахват такси за организациите, които поемат доброволни ангажименти по отношение опазването на околната среда.    Съставът на дирекция „Централно координационно звено“ се увеличава с две щатни бройки. Това предвиждат промени в Устройствения правилник на Министерския съвет и на неговата администрация. Те са във връзка с предстоящото интегриране на Програмата за развитие на селските райони в Информационната система за управление и наблюдение на средствата от европейските и инвестиционни фондове. Увеличението на щатната численост на звеното ще бъде извършено за сметка на числеността на регионалните дирекции на Изпълнителната агенция по горите и областните дирекции на Държавен фонд „Земеделие“.  Постановлението за изменение на Устройствения правилник на МС включва и промени, свързани с оптимизирането на процесите по предоставяне на безвъзмездна финансова помощ от европейските фондове и допустимостта на разходите по програмите, съфинансирани с европейски средства.  На служителите в българските дипломатически мисии и през 2018 г. няма да се изплащат командировъчни средства по време на отпуск, включително за празничните и почивните дни, предвижда одобрена от правителството промяна в Наредбата за командировъчните средства при задграничен мандат.  Това ограничение е в сила от 2011 г. и поради затруднения в бюджета на МВнР се удължава ежегодно.    Министерският съвет одобри допълнителни разходи и трансфери за 2017 г. в размер на 39,151 млн. лв.  По бюджета на Министерския съвет се предоставят 4,4 млн. лв. Основната част от средствата са за покриване от бюджетните организации в системата на Министерския съвет на дължимите към общините данък сгради и такса битови отпадъци за 2017 г., а с 390 000 лв. ще се финансира предварително проучване за конструктивно обследване на Патриаршеската катедрала „Св. Александър Невски“.  По бюджета на Българската национална телевизия се разпределят 14,2 млн. лв., необходими за обезпечаване на плащания, свързани с разпространение на телевизионни програми чрез електронна съобщителна мрежа за наземно цифрово радиоразпръскване.  Общините Съединение, Тервел, Куклен, Димитровград, Симеоновград, Харманли, Симитли, Долни Чифлик, Дългопол, Севлиево, Трявна, Шабла, Стамболийски, Търговище, Доспат, Бяла, Луковит, Брезник, Пазарджик, Кюстендил, Раковски и Дупница получават общо 20,6 млн. лв. за ремонт и рехабилитация на улична и ВиК мрежи, общински пътища и изпълнение на различни обекти от местно значение.  Средствата са осигурени от централния бюджет за 2017 г.  Росен Желязков, председател на ДА „Електронно управление“, е определен за председател на Комисията за регулиране на съобщенията.  Той ще заеме длъжността на 15 януари 2018 г., когато изтича вторият мандат на поста на досегашния председател на Комисията Веселин Божков.  ", "date": "2017.12.20", "title": "Минималната работна заплата става 510 лева от 1 януари 2018 г. "}
{"url": "http://epicenter.bg/article/Sled-nastoyavane-na-ombudsmana-Maya-Manolova-KEVR-svali-tsenata-na-vodata/143419/2/0", "text": "Комисията за енергийно и водно регулиране (КЕВР) намали цената на водата след многократно призоваване от страна на омбудсмана Мая Манолова регулаторът да я преизчисли, според коректния период на инфлацията. Това съобщиха от пресофиса на омбудсмана.   В становището си до председателя на комисията Иван Иванов от 11 декември 2017 г., както и в редица свои медийни изявления, омбудсманът заяви, че КЕВР манипулативно използва числата, в интерес на ВиК операторите, което доведе до драстичното увеличение на цената на водата в 14 области.  Манолова аргументира твърденията си с факта, че вместо инфлацията от м. януари до м. октомври т.г., която е 0,7%, регулаторът е взел предвид справка от м. декември 2016 г. до края на м. октомври т.г. – 1,9%. Омбудсманът посочи също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите.  В резултат на „натиска“, който националният обществен защитник оказа върху КЕВР, на 15 декември 2017 г. комисията излезе с ново решение, в което ясно личи, че след преизчислението на инфлацията, първоначалното увеличение на цената на водата намаля с няколко пункта в 14-те области на страната. Най-драстично трябваше да бъде увеличението в Ямбол - 20%, но след намесата на Манолова то ще бъде 17,9%. Във Враца водата ще поскъпне с 11%, а не с планираните досега 13%. В София - с 8,9%, а не с 9,3%. Навсякъде в 14-те области, където ще има увеличение на цената на водата, то е коригирано надолу, макар че в много от случаите, символично. В Кържали, например, водата вместо с 2,7 на сто ще поскъпне с 2,2 на сто. В Пловдив вместо с 3%, с 2,8%. В Перник вместо 5,7% - с 4,9%  .  Мая Манолова е категорична, че до драстичния скок нямаше да се стигне и ако КЕВР за изчисление на социалната поносимост не беше ползвала избирателно изследване на Националния статистически институт /НСИ/ за средно месечните доходи на домакинствата, в което данните са 100 % по-високи, спрямо аналогично такова, отново публикувано на сайта на НСИ.   Омбудсманът е убедена и настоява, че ако се вземат по-ниските данни от изследването на НСИ, увеличението ще е далеч по-поносимо, а в три области – Монтана, Кърджали и Силистра, изобщо не би трябвало да има увеличение на цената на водата.", "date": "2017.12.20", "title": "След настояване на омбудсмана Мая Манолова КЕВР свали цената на водата"}
{"url": "http://epicenter.bg/article/-quot-Galap-quot--Balgarite-si-vrashtat-doverieto-v-Evropeyskiya-sayuz-i-NATO/143422/2/48", "text": "  38% имат доверие в НАТО, а 44% нямат. Година по-рано доверието не превишаваше 30%, а недоверието беше над 50%. Новият български еврокомисар Мария Габриел е още сравнително непозната, но има нелоши дялове на доверие около 25%. Мнозинство от 55% пък вярват, че страната ще се справи добре с европредседателството. В този дял се оглежда колкото оценка, толкова и пожелание.     През 2017 г. доверието в обобщения образ на Европейския съюз в България възстанови своите позиции, след като в предходната 2016 г. беше достигнало по-ниски стойности. През тази година в няколко ключови за Европа избори надделяха проевропейски кандидати в сблъсък с евроскептици - това вероятно допринесе за възстановяването на доверието през 2017 г. Влияние може би оказва и мобилизацията около и след изборите на политически сили, които ползват по-скоро прозападни послания. Разбира се, следва да се изчакат още данни, за да се прецени дали укрепването на положителните оценки не е лабилно, особено на фона на продължаващите геополитически проблеми в Западния свят.   Неодобрението за ЕС у нас през 2016 г. достигна най-чувствителната си фаза, поне от началото на века. През 2016 г. подействаха няколко причини за загуба на доверие, свързани с продължаващите ефекти на бежанската криза, Брекзит и другите кризи.    Влияние вероятно оказа и по-общото противоборство между Запада и Русия в този период. Въпреки всичко обаче и през 2016 г. ЕС остана със силно положителен имидж, макар и не в познатата степен. Наред с моментните фактори за разколебаване на авторитета на ЕС, в масовите очи, действат и дълготрайни фактори, например закономерното вглеждане в детайлите на Евросъюза, което постепенно дойде след стремежа за присъединяване; плавното затихване на идеализациите, присъщи за масовото съзнание и почти незабележимо като скорост износване на авторитета на ЕС.     Данните сочат, че през 2017 г. новият български еврокомисар Мария Габриел (с ресор относно цифровизацията и т.нар. цифрово общество) е още сравнително малко позната. В края на годината неразпознаваемостта остава значима – повече от една четвърт от пълнолетните българи признават, че не са чували или не са запознати с личността на Мария Габриел. Доверието в нея е 25%, недоверието – 28%. Останалите се колебаят. Това са все пак сравнително благоприятни на фона на политическия процес стойности на доверие.      2016 г. създаде известна опасност и за доверието у нас в НАТО, но 2017 г. не потвърди тази тенденция. По традиция образът на НАТО се възприема с повече противоречия в сравнение с този на ЕС. Това може би се дължи на традиционно високите симпатии към Русия в обществото ни, както и на факта, че става дума за военен съюз. Нарасналите външнополитически амбиции на Русия, която е в период на обтегнати отношения и информационни противоборства със Запада, вероятно също дава известно отражение.   В годините прави впечатление по-скоро резервираното отношение на привържениците на левицата към НАТО, а дори в известна степен - и към ЕС. Националистите също не показват ентусиазъм по тези теми. Затова е и възможно положителните сигнали в данните за НАТО и ЕС през 2017 г. да идват и от сериозната следизборна позитивна инерция в нагласите в полза на ГЕРБ.   ", "date": "2017.12.20", "title": "\"Галъп\": Българите си връщат доверието в Европейския съюз и НАТО (графики)"}
{"url": "http://epicenter.bg/article/Pri-konflikt-na-interesi---1-godina-bez-publichna-dlazhnost-/143426/2/0", "text": "Лице на публична длъжност, по отношение на което е установен конфликт на интереси, няма да има право 1 година от влизането в сила на решението да заема такава. Това решиха депутатите с приети на второ четене текстове от Антикорупционния закон, съобщи \"Фокус\".   Одобрено беше още подалите сигнал за корупция или за конфликт на интереси за лице на висша публична длъжност, да не носят отговорност и да не търпят неблагоприятни последици.   Депутатите решиха и самоличността на подалите сигнали да не се разкрива, а в особени случаи да може да се потърси съдействие на МВР за допълнителни мерки за защитата им.   Ако лицето, подало сигнал, е уволнено или преследвано, има право на обезщетение.   Производството за установяване на конфликт на интереси ще се образува в срок до 6 месеца от откриването на нарушението, но не по-късно от 3 години от извършването му.   Новосъздадената Комисия за противодействие на корупцията и отнемане на незаконно придобитото имущество ще събира, анализира и проверява сведения при информация за прояви на корупция на лица, заемащи висши публични длъжности, записаха още депутатите, предаде БТА.   Оперативно-издирвателната дейност ще се осъществява чрез гласни и негласни методи и средства като се зачитат и гарантират достойнството, правата и основните свободи на гражданите, предвидиха депутатите. При нея ще се използват специфични способи и средства по ред, определен с инструкция, приета от Комисията. На свой ред тя ще прави искане за използване на специални разузнавателни средства, съгласно Закона за СРС.   Събраните веществени доказателства ще се предоставят на съответните органи на съдебната власт. Комисията ще установява незаконно придобито имущество и ще създава, поддържа и ползва информационни фондове.  Целта на оперативно-издирвателната дейност е превенция и разкриване на нарушения и престъпления, свързани с прояви на корупция, придобиване на сведения и информация за действия или бездействия, които разкриват прояви на корупция, и предоставянето им на съответните органи на съдебната власт и на разследващите органи.  Красимир Янков от БСП обаче заяви, че с гласуваните текстове управляващите признават, че има проблеми в МВР със събирането на информация и в същото време се дублира дейността на министерството и на мегаоргана, който ще се бори с корупцията във висшите етажи на властта.   \"С тези текстове се опитвате да опаковате пред обществото недостига на капацитет, липсата на желание за борба с корупцията и престъпленията, свързани с нея. Това, което генерира корупция, е вашето отношение към властта и админстрацията, липсата на желание да въведете електронно правителство\", каза още Янков.  С друга разпоредба законодателите определиха труда на работещите в комисията за първа категория. Когато лице, заемащо висша публична длъжност, има частен интерес, трябва да си направи самоотвод от изпълнението на конкретно правомощие или задължение по служба като уведоми органа по избора или назначаването.  Парламентът удължи работното си време, докато законът бъде изцяло приет.   Президентът Румен Радев одобри още миналата седмица, след първите приети текстове от закона, че ще наложи вето, защото може да бъде използван \"като бухалка срещу неудобните\".  Председателят на ПГ на ГЕРБ Цветан Цветанов отвърна, че е абсолютно несериозно държавният глава да се изказва по закон, който още не е приет.  ", "date": "2017.12.20", "title": "Подалите сигнал за корупция няма да носят отговорност, решиха депутатите"}
{"url": "http://epicenter.bg/article/Predskazaniyata-na-Nostradamus-za-2018--sriv-na-globalnata-ikonomika--zemetreseniya-i-vulkani/143420/10/0", "text": ", известен като Нострадамус, е предсказател, лекар, алхимик. Той е живял през XVI век във Франция. Нострадамус е оставил след себе си завоалирани описания на предстоящи събития. Мнозина го смятат за  на Земята. Пророчествата на Нострадамус са обект на интерес от векове. Според тълкувателите му всеки негов стих е шифър, чийто символи трябва да се разгадаят, за да се стигне до истинското послание. Скептиците са убедени, че неговите пророчества не са нищо повече от полет на въображението.    „Голямата война ще започне във Франция и тогава цяла Европа ще бъде атакувана. Войната ще бъде дълга и ужасяваща за всички… Накрая ще има мир, но малцина ще му се радват“. Според много тълкуватели това предсказание е свързано с тероризма на   – макар и атентатите във Франция преди две години да не са негово начало.  Друго предсказание, което привържениците на Нострадамус цитират, е за  , който според тях се отнася за  . „Фалшивият тромпет ще пробуди големи разногласия. Ще бъде нарушено споразумение и лицето на меда и млякото ще лежи на земята.“ Според някои „страната на меда и млякото“ е Израел, както гласи един библейски стих.    ще разтърсят нашата планета, предрича Нострадамус. Наводненията ще надхвърлят всички рекорди. ще бъдат сред най-засегнатите от промените в природните условия. Фразата „Богатите ще умрат неведнъж“, според някои означава финансов колапс, предизвикан от нарастващата ненавист към статуквото.  „Кралете ще заграбят горите, небето ще се отвори и полетата ще бъдат изгорени от жегата“ , пише Нострадамус. През 2018 г. голямо изригване на   ще разтърси цяла Италия. Според италианските геолозии и вулканолози, наистина има възможност за голямо изригване в края на 2018 и началото на 2019 г. Има обаче и много несбъднати предсказания на Нострадамус за бедствия и войни. Да се надяваме, че и за тази година прорицателят греши.    Източник: Дарик", "date": "2017.12.20", "title": "Предсказанията на Нострадамус за 2018: срив на глобалната икономика, земетресения и вулкани"}
{"url": "http://epicenter.bg/article/Astrolozi-obyaviha-21-dekemvri-za-nay-uzhasniya-den-za-2017-godina/143439/10/101", "text": "Денят на зимното слънцестоене,  , ще бъде най-гадният за 2017 година поради лошо подреждане на небесните тела, пише в.\"Дейли мейл\". За пръв път от близо 350 години насам  , часове след като  стори същото. Двете небесни тела ще се окажат в една линия.    ни  да не взимаме никакви важни решения и да не предприемаме някакви драстични действия. Те ще доведат до много лоши последствия през задаващата се 2018-а година. Ще наблюдаваме и  . Според астролога Нийл Спенсър предстоящото слънцестоене е по-лошо от всички предишни, защото за пръв път от 1664 година насам  ще се премести в  , само няколко часа след като Сатурн премине по подобен маршрут. Според Спенсър на 21 декември всичко което правим, ще ни се стори много по-трудно от обикновено. Зимното слънцестоене в  е характерно с най-късия и тъмен ден в годината. Тогава  се намира в своята най-южна позиция, точно над  . Астролозите ни съветват да не пътуваме на 21 декември, освен ако не желаем мазохистично да прекараме времето си, заклещени по летища, гари и автогари. Ефектите на  пък ще тегнат до края на декември.   Източник: дарик", "date": "2017.12.20", "title": "Астролози обявиха 21 декември за най-ужасния ден за 2017 година"}
{"url": "http://epicenter.bg/article/Leo-di-Kaprio-izliza-s-20-godishen-arzhentinski-model/143445/10/100", "text": "Лео ди Каприо има нова любима и естествено тя е прочут модел. Този път неговият поглед се е спрял на горещата аржентинска красавица Камила Мороне, предаде БГНЕС. 20-годишната Камила е от Буенос Айрес.   Двамата бяха уловени в крачка от папараците, когато Леонардо напускаше дома на Камила в Ел Ей. След него излезе и Мороне, която се качи на автомобил отделно от своя прочут гост. В момента освен като модел тя се пробва и като актриса, така че приятелството й с носителя на „Оскар“ е точно навреме. Звездата от „Титаник“ никога не изневерява на своите принципи. През леглото му са минали едни от най-известните красавици и манекенки на „Виктория Сикретс“. Последният му роман преди Камила бе с модела от Инстаграм – 22-годишната Сара Снайдър.  ", "date": "2017.12.20", "title": "Лео ди Каприо излиза с 20-годишен аржентински модел"}
{"url": "http://epicenter.bg/article/Astrolog-za-2018--Borisov-e-na-trona---toy-izbira-spravedlivost-i-red-ili-zhestokost-i-haos-/143468/10/0", "text": "Сатурн влезе тази сутрин в собствения си знак – Козирог и така започва нова ера за България. Този цикъл, който ще продължи почти 30 години, ще се окаже много важен за света, защото тази планета управлява политиката, държавите и институциите. В България през новата година ще бъде спокойно. Така е поне според астрологичната прогноза на Силва Дончева, която направи пред Би Ти Ви.   \"Не се очакват никакви сътресения. Ще бъде спокойна година в политически аспект. На Коледа приключва ретроградният Меркурий. Но той не е силна планета. Трябва да се съсредоточим върху силните, в случая Сатурн\", препоръча известният астролог.    Сатурн изисква много от всеки българин, защото е свързан с България чрез ятовата гласна, премахната вече от нашата азбука.   \"Сатурн е планетата на властта, която започва от Бог. България е Козирогът, защото е планинска страна. Тук е много силно въздействието на тази планета и ние сме призвани в Епохата на Водолея, която влезе преди 100 години, да бъдем в основата на новото учение. Новата мисия и словото на Бог за това време е дадено на български език. В България са дадени методите, песните, молитвите и всичко, което е свързано с въвеждането в планетарен аспект на тази епоха“, заяви астрологът.   \"В тази епоха ние сме написани на ръката на Бога, но трябва да го осъзнаем. Сатурн означава власт, но същевременно и изисква много от всеки българин. Свързана е със справедливостта. Олицетворява дисциплината, реда, правосъдието. Символът на Сатурн е 33-ата буква в старата ни кирилица, която е сменена през 1945 г. Това е и символът на България и на Козирога, а така също и на победата. Премахването й от азбуката ни не е добър знак“, коментира Дончева.   \"Тази буква е изобразявана със златни конци по бойните ни знамена. Всеки, който носи този символ е справедлив, честен, откровен. Ако прави обратното, Сатурн ще го размаже като валяк“, предупреди астрологът.   \"През следващите 30 години трябва да сме съсредоточени да спазваме правилата, защото Сатурн е жесток и безскрупулен господар. Тази планета е в хороскопа на България през 1989 г., когато се извърши превратът, смени се Конституцията и започна преходът. През 1988 г. влязохме отново в Козирог. През следващите години може да очакваме голяма промяна. Вероятно това ще е през 2020 г.“, поясни Дончева.   През 2019-та Сатурн ще направи възврат върху картата на България, след това ще се качи на върха и тогава ще започне голямата трансформация, добави тя.   „Преходът стана в знак Скорпион, а това е знак, с който шега не бива. Скорпионът означава мафия, потайност, пари, банки, подземен свят. От съзвездието Скорпион пристигат най-големите тайни на Вселената“, обясни астрологът.   „През 2018-та може да очакваме стабилност. Може би в началото на годината през януари и февруари ще има по-големи проблеми в политически план, но големи сътресения няма да има. Сатурнът на Бойко Борисов е в четвъртия градус на Козирога, т.е. може да се каже, че той е на трона. Трябва обаче да помисли много за избора – справедливост и ред или жестокост и хаос“, каза още Силва Дончева.", "date": "2017.12.20", "title": "Астролог за 2018: Борисов е на трона - той избира справедливост и ред или жестокост и хаос!"}
{"url": "http://epicenter.bg/article/Kolednata-semeyna-snimka-na-Ronaldo-vazhiti-fenovete-mu/143424/8/16", "text": "Само за една година футболистът Кристиано Роналдо се сдоби с три бебчета и вече има четири деца.    Приятелката му Джорджина Родригес пусна в профила си в Instagram празнична снимка на вече увеличилото се семейство. Към снимката брюнетката написа: \"Да правим любов с теб и да създаваме живот\".   На снимката Джорджина държи дъщеричката си Алана Мартина, която се роди в началото на месец ноември. Роналдо пък държи 6-месечната си дъщеря Ева Мария, която се появи на бял свят през месец юни от сурогатна майка.    7-годишният Роналдо-младши, чиято майка не е известна, пък държи брата близнак на Ева - Матео.   Футболистът сподели пред медиите, че има желание да се сдобие с цели 7 деца и по всичко личи, че работи активно по въпроса. Наскоро Джорджина призна, че след появата на дъщеричката им двамата се чувстват още по-близки. Източник: woman.bg", "date": "2017.12.20", "title": "Коледната семейна снимка на Роналдо възхити феновете му"}
{"url": "http://epicenter.bg/article/Probiv--MOK-razreshi-izpisvaneto-na-Rusiya-na-uniformite/143460/8/0", "text": "Международният олимпийски комитет (МОК) разреши Русия да бъде изписвана на униформите на спортистите от страната, които ще получат право да се състезават на зимните игри в Пьончан. Те ще бъдат около 200 и ще участват като \"Олимпийски атлети от Русия\", ако преди това обаче докажат, че са абсолютно чисти от забранени стимуланти. МОК публикува правилата за участие на руснаци в сряда. Според тях, на състезателните униформи може да бъде изписано името на страната, но като част от по-дългото \"Олимпийски атлет от Русия\". Шрифтът на думата \"Русия\" не може да бъде по-голям или различен от този на \"Олимпийски атлет от\". Цялото наименование трябва да бъде оградено в кръг. Решението Руският олимпийски комитет да бъде наказан беше предизвикано от грандиозния допинг скандал покрай зимните игри в Сочи.  ", "date": "2017.12.20", "title": "Пробив! МОК разреши изписването на Русия на униформите"}
{"url": "http://epicenter.bg/article/Ministar-Kralev-i-vitsepremierat-Karakachanov-nagradiha-nay-dobrite-voennosluzheshti-sportisti-za-2017-g-/143461/8/0", "text": "Министърът на младежта и спорта Красен Кралев и вицепремиерът по обществен ред и сигурност и министър на отбраната Красимир Каракачанов наградиха най-добрите военнослужещи спортисти за 2017 г. на тържествена церемония в Министерство на отбраната. 10-те най-добри спортисти получиха плакети от министър Каракачанов, съобщиха от пресцентъра на ММС.  Спортист № 1 на Националната военна спортна федерация (НВСФ) за 2017 г. стана маратонецът капитан Илия Куцаров. Министър Кралев връчи купите на трите военни спортни клуба, класирали се на първите три места в комплексното класиране от проведените през 2017 г. държавни военни първенства – Военен университетски спортен клуб „Васил Левски“ – Велико Търново, Военен спортен клуб „Тракиец“ - Стара Загора и Военен спортен клуб „Шумен“. Бяха отличени и военните формирования, класирали се на първите три места в комплексното класиране от проведените през 2017 г. общоармейски шампионати – 68-ма бригада Специални сили, Национален военен университет „Васил Левски“ и Сухопътни войски.  „Щастлив съм да бъда за поредна година тук сред Вас и да изразя огромното си задоволство от това, което е постигнато от спортния военен елит на нацията през тази година. Спортът не може без армията и армията не може без спорт. Винаги сте ни помагали, за което сме изключително благодарни“, каза министър Кралев. Той изтъкна, че ММС работи изключително добре с Националната спортна военна федерация и Центъра за елитен спорт към Министерство на отбраната.  „Голяма част от елитните български спортисти, които защитават цветовете на България по международните спортни форуми, са част от Българската армия, за което благодаря. Това дава един невероятен шанс за втора кариера на най-успелите български спортисти“, добави спортният министър. Той похвали резултатите на спортист № 1 на НВСФ за 2017 г. капитан Илия Куцаров, който по думите му е най-добрият маратонец в страната ни в момента. Министър Кралев сподели, че заедно с вицепремиера Красимир Каракачанов обсъждат възможността в новия Закон за физическото възпитание и спорта да има специална глава за военно-приложните спортове.  Заместник-министър председателят по обществен ред и сигурност и министър на отбраната Красимир Каракачанов благодари на всички военнослужещи за положените усилия в спорта.  „Нашата армия имаше големи традиции в спорта и аз се радвам, че те се възраждат с помощта на Министерството на младежта и спорта и най-вече с желанието, което Вие влагате“, обърна се към присъстващите той.  На церемонията присъстваха още началникът на отбраната на Република България генерал-лейтенант Андрей Боцев, пловдивският митрополит Николай, областният управител на Пловдив Здравко Димитров, постоянният секретар на отбраната Антон Ластарджиев и много други висши военни.  Министерство на младежта и спорта ежегодно финансира спортната дейност на Национална военна спортна федерация по Програма за развитие на спорта на всички. През 2017 г. са проведени 16 състезания и държавни първенства по 8 вида спорт с 1 358 участници. През 2017 г. ММС е финансирало и участието на представителния отбор на въоръжените сили на Република България в III-те Световни зимни военни игри Сочи 2017 г., където България се е класирала на комплексно 10-то място от 26 държави.  10-те най-добри спортисти на МО за 2017 г.:  1. капитан Илия Куцаров – в. ф. 24980 – Божурище – лека атлетика  2. цивилен служител Десислава Василева Славева – в. ф. 42130 – Боровец – ски алпийски дисциплини  3. цивилен служител Спаска Атанасова Павлова – в. ф. 32990 – Пловдив - стрелба с пистолет  4. редник Георги Йорданов Кирилов – в. ф. 32990 – Пловдив - военен трибой  5. матрос Теодор Вощинаров - в. ф. 32140 – Варна – плуване  6. майор Борислав Иванов Тафков – в. ф. 32040 – Крумово - ски алпийски дисциплини  7. цивилен служител Николай Станчев Колев – Централно военно окръжие - стрелба с пистолет  8. курсант Велина Личовска - ВУСК „В. Левски” В. Търново – плуване  9. капитан III ранг Красен Йорданов – в. ф. 32140 – Варна - тенис на маса  10. редник Марина Петрова – Ваклина - служба „Военна полиция” - лека атлетика ", "date": "2017.12.20", "title": "Министър Кралев и вицепремиерът Каракачанов наградиха най-добрите военнослужещи спортисти за 2017 г."}
{"url": "http://epicenter.bg/article/Spored-prouchvane--Emanyuel-Makron-zatvarzhdava-vazhoda-si/143374/7/0", "text": "  Рейтингът на популярност на френския президент Еманюел Макрон отново надхвърли 50 процента, показва публикувано днес социологическо проучване, цитирано от    Ройтерс напомня, че Макрон разби дългогодишната двупартийна система във Франция и спечели президентските избори през май.   Въпреки че бившият инвестиционен банкер изпитва трудности да се отърси от клеймото \"президент на богатите\", което му лепнаха противници заради политики като орязването на жилищните субсидии, усилията на Макрон за защитаване на френските интереси в чужбина му помогнаха да си повиши рейтинга, отбеляза Ройтерс, цитирана от БТА.   Неговата популярност достигна в началото на декември над 50 процента за пръв път от избирането му за президент, а новото социологическо проучване, проведено в понеделник и вторник, показва, че президентът има 52 процента рейтинг на одобрение. Това е 6-процентен скок за Макрон от ноември според сондажа на консултантската компания Бе Ве А, направен за финансовия вестник \"Трибюн\" и публикуван в навечерието на 40-ия рожден ден на Макрон.   Запитаните подчертават, че президентът си изпълнява предизборните обещания, макар и да критикуват някои политики като трудовата реформа, която дава по-голяма свобода на работодателите да уволняват и назначават служители.  ", "date": "2017.12.20", "title": "Според проучване: Еманюел Макрон затвърждава възхода си"}
{"url": "http://epicenter.bg/article/Britanka-se-ozheni-za-sebe-si-i-posle-si-izneveri-/143384/7/0", "text": ". Британката Софи Танър си се закле във вярност през лятото на 2016-а година.   Това се случи на весела церемония с 10 шаферки. В присъствието на медиите и на близки приятели, баща й я предаде пред олтара на самата нея. 37-годишната булка беше с бяла рокля и воал и беше изключително развълнувана. А пръстенът й беше донесен от симпатичната Ела, която всъщност е куче.    Само година и половина по-късно Софи си изневери, пише британското издание Metro. Тя се впусна в страстна афера с чаровен мъж на име Руари Барет, който по онова време бил привърженик на полиаморията. Полиамористите поддържат любовни отношения с няколко души едновременно и са готови да предоставят на половинката си и останалите си партньори. Романсът между Софи и Руари продължил пет месеца. В този период той вероятно не е имал други партньори. И въпреки че нещата между тях не потръгнали, явно нещо в него се пречупило, защото след раздялата им той също решил да се омъжи за себе си. И се отказал от полиаморията завинаги. Или поне така казва.   Самата Софи твърди, че не си е изкръшкала. Тя твърди, че бракът със себе си не значи да не излизаш с други хора, а се отнася до това да се обичаш.    категорична е Софи.    Източник: нова.тв", "date": "2017.12.20", "title": "Британка се ожени за себе си и после си изневери "}
{"url": "http://epicenter.bg/article/Dogovorat-za-priyatelstvo-s-Balgariya-vliza-v-makedonskiya-parlament-/143387/7/0", "text": "Македонското правителство одобри Договора за приятелство и добросъседство между България и Република Македония, който бе подписан от двамата премиери Бойко Борисов и Зоран Заев на 1 август тази година, предаде БГНЕС. Още днес Договорът ще бъде изпратен в Народното събрание за ратификация, съобщи говорителят на правителството Миле Бошняковски след приключването на редовното заседание на Министерския съвет в Скопие.  \"По време на днешното 43-то заседание на кабинета одобрихме проектозакона за ратификация на Договора за приятелство между Република Македония и Република България. Този поректозакон ще бъде изпратен още утре /днес, бел. ред./ в парламента\", каза Миле Бошняковски.  Правителството одобри и изготвянето на необходимите документи за получаването на инвестиционен финансов пакет за изграждането и подобряването на пътя от Крива Паланка до граничния пункт Деве Баир (Гюешево, бел.ред.) с Република България, който е част от Коридор №8, уточнява БГНЕС.  ", "date": "2017.12.20", "title": "Договорът за приятелство с България влиза в македонския парламент "}
{"url": "http://epicenter.bg/article/Zapadat-v-trevoga--Rusiya-e-trenirala--shokova-kampaniya--sreshtu-stranite-ot-NATO-/143392/7/0", "text": "За разлика от официалните твърдения на Москва, проведените по-рано тази година военни учения „Запад 2017“ не са имали чисто отбранителен характер. Медийно разследване показва, че военнослужещите на Русия са отработили т.нар. шокова кампания срещу страните от Западна Европа и НАТО, пише германското издание Focus.  Съответните твърдения, разпространени най-напред от вестник BILD, са базирани на информация, представена от източници от разузнавателни служби. Съгласно думите им, в последните два дни от провеждането на „Запад 2017“ руските военновъздушни сили, задействани в маневрите, са извършили симулационни полети над Балтийско и Северно море, в рамките на които са репетирали бомбардировки на западноевропейски обекти, приближавайки се до германското и датското крайбрежие от Северно море, и от Балтийско море от шведската, финландската и полската територия.  Смята се, че е отработено изстрелването на крилати ракети. В случай на извънредна ситуация, техните цели трябва да включват „критичната инфраструктура - летища, пристанища, власт и т.н.“, с цел да бъде предизвикан шок в гражданите, които ще принудят правителствата си да търсят мир с Русия.  Вчера и полският министър на отбраната Антонин Мачеревич заяви, че преминалите наскоро руско-белоруски учения „Запад-2017“, са свидетелство, че Москва се готви за „агресия“.  Министърът заяви, че ученията са включвали и изстрелвания на балистични ракети „Искандер“. „Руснаците се готвеха не за отбрана, а за агресия“, подчерта Мачеревич, добавяйки, че Полша трябва да смята тези учения не за Студена, а за „Гореща“ война.  Агенция „Фокус“ припомня, че ученията „Запад-2017“ преминаха в Беларус и в Русия между 14 и 20 септември с участието на 12 700 военнослужещи, 680 единици бойна техника, около 70 хеликоптера и самолета и 10 кораба.  ", "date": "2017.12.20", "title": "Западът в тревога: Русия е тренирала „шокова кампания“ срещу страните от НАТО "}
{"url": "http://epicenter.bg/article/Desetina-dushi-sa-postradali-pri-sblasatsi-mezhdu-migranti-na-ostrov-Lesbos-/143396/7/0", "text": "Около 10 души са потърсили лекарска помощ след сблъсъци между мигранти на остров Лесбос, избухнали във вторник вечер, съобщава гръцкото електронно издание Ekathimerini, цитирано от агенция \"Фокус\".  Съгласно разпространената информацията, полицейските сили са задействани да възстановят реда в центъра за настаняване „Мория“, където е ескалирало напрежението между иракски и афганистански мигранти. Уточнява се, че са предизвикани няколко малки пожара.  В „Мория“ са настанени близо три пъти повече хора, отколкото позволява капацитетът на лагера, а условията в него са лоши. Сред близо шестте хиляди души в него има около 300-350 непридружени непълнолетни лица, стотици деца, жени, възрастни и хора с увреждания.  Журналистите не се допускат в лагера, пазен от военните, без да получат предварителното съгласие на властите, така че мащабът на сблъсъците от вторник не е известен.  ", "date": "2017.12.20", "title": "Десетина души са пострадали при сблъсъци между мигранти на остров Лесбос "}
{"url": "http://epicenter.bg/article/Pentagonat-prizna--che-imal-programa-za-nablyudenie-na-NLO-/143400/7/0", "text": "Пентагонът официално призна съществуването на програма, събираща и обработваща данни за контакти с неидентифицирани летящи обекти. За първи път в историята официално бяха разсекретени и няколко наблюдения на НЛО, предава Нова тв.  Командир Дейвид Фрейвър все още не може да си обясни какво е видял. През ноември 2004-та година пилотът на изстребител е на тренировъчна мисия западно от Сан Диего, когато получава заповед да провери обект във водата. Денят е ясен, океанът - спокоен. А Фрейвър вижда предмета, над който нещо кръжи.  \"Приличаше на 12-метров самолет, но без крила\", спомня си днес Дейвид Фрейвър.  Една от задачите на програмата на Пентагона за наблюдение на НЛО е била събирането и обработката на изследвания на \"анормални аерокосмически заплахи\".  Програмата е закрита през 2012-а година, а говорител на Пентагона обясни, че това се е наложило заради други по-приоритетни въпроси. Независимо от това, части от програмата остават секретни и досега.  ", "date": "2017.12.20", "title": "Пентагонът призна, че имал програма за наблюдение на НЛО "}
{"url": "http://epicenter.bg/article/Evropeyskata-komisiya-obsazhda-dali-da-nalozhi-sanktsii-na-Polsha-zaradi-sporna-sadebna-reforma/143403/7/0", "text": "Европейската комисия ще оповести днес дали ще даде ход на безпрецедентна наказателна процедура срещу Полша, съобщи БНТ. След последното заседанието за годината на еврокомисарите, зам.-председателят на Комисията Франс Тимерманс трябва да каже дали Брюксел да задейства член 7 от Договора на Европейския съюз, който лишава държавата от право на глас в Съвета. Мярката, наричана \"ядрената опция\", не е прилагана никога досега, но е предвидена при случаи на сериозно нарушаване на върховенството на закона в държавите-членки, напомня БНТ. Критиките към Полша са свързани със спорни законопроекти, които ще засилят контрол на на изпълнителната върху съдебната власт и ще нарушат принципа за разделението на властите. Реформите вече бяха гласувани в парламента, но президентът на страната все още не ги е подписал.", "date": "2017.12.20", "title": "Европейската комисия обсъжда дали да наложи санкции на Полша заради спорна съдебна реформа"}
{"url": "http://epicenter.bg/article/2017-godina-e-sred-rekordyorite-po-topal-klimat/143410/7/0", "text": " откакто се водят наблюдения за времето и климата, съобщиха световните агенции. Те се позоваха на доклад на Световната метеорологична организация към ООН със седалище в Женева. \"Първите 11 месеца на 2017-а са били трети в класацията на най-топлите, като  \", се казва в доклада. В документа се изтъква, че споменатите 11 месеца се характеризират със \" върху по-голямата част от повърхността на сушата и на световния океан\". Въпреки че годината още не е завършила, СМО прогнозира, че  , откакто се водят измервания. 2017-а ще бъде и най-топлата година, в отсъствието на усилващия топлината феномен Ел Ниньо. Потвърждава се  , наблюдавана от края на 70-те години и най-вече от началото на това столетие. През месец ноември тази година бяха регистрирани с 2 градуса по Целзий по-високи температури от обичайните в западната част на САЩ, в Канада, в Аляска, в западната част на Азия и в руския Далечен изток. При това  , отколкото са средните за света.   Източник: дарик", "date": "2017.12.20", "title": "2017 година е сред рекордьорите по топъл климат"}
{"url": "http://epicenter.bg/article/Britantsi-ne-iskat-Tramp-za-gost--shtyal-da-postavi-kralitsata-v-nelovko-polozhenie/143418/7/96", "text": "Американският президент  за откриването на новото посолство на САЩ в Лондон, но  , пише в. \"Дейли мейл\", цитиран Дарик. Планираната визита на Тръмп във Великобритания  , откакто премиерът Тереза Мей го покани на държавно посещение, което включва  и събития под ръководството на кралицата. , защото това  . Очаква се той да бъде посрещнат с протести, отбелязва Ройтерс. \"Дейли мейл\" се позовава на източник от британския парламент, според когото Тръмп казал на Мей вчера в телефонен разговор, че планира работно посещение във Великобритания в края на февруари, за  край река Темза. Говорител на британския премиер отказа да коментира новината, но заяви, че официалната позиция за държавната визита на американския президент остава непроменена. Отправена е покана, но  . Първоначално Мей покани Тръмп да посети Великобритания  .", "date": "2017.12.20", "title": "Британци не искат Тръмп за гост, щял да постави кралицата в неловко положение"}
{"url": "http://epicenter.bg/article/Svetat-e-zagubil--306-mlrd--ot-bedstviya-i-katastrofi/143423/7/0", "text": "Икономическите загуби от природни бедствия и предизвикани от човека катастрофи по света се очаква да достигнат 306 милиарда долара през 2017 година. През 2016 тези загуби са били 188 милиарда  долара според предварителни оценки на швейцарския застраховател Сюис ре. Загубите, поети от застрахователите, също са се увеличили значително - до 136 милиарда долара спрямо 65 милиарда през 2016 година. Така 2017 година, белязана от ураганите Харви, Ирма и Мария, опустошили Карибите и южните райони на Съединените щати, е третата най-скъпа година за застрахователите, подчертава швейцарският презастраховател, който представя статистики всяка година от 1970 година.   Разходите са нараснали по-бързо през втората половина на годината, когато само ураганите са стрували 93 милиарда покрити щети, като това още не е крайната сума поради мащабите и комплексния характер на пораженията, съобщи БТА. Към това се прибавиха и пожарите в Калифорния, като застрахователите ще трябва да покрият щети по сградите на стойност 7,3 милиарда долара по досегашни изчисления.  През годината имаше и земетресения в Мексико, за които застрахователите ще трябва да платят над 2 милиарда долара. Сред най-скъпите бедствия е и циклонът Деби, който се стовари през март по североизточното крайбрежие на Австралия, причинявайки застрахователни щети за 1,3 милиарда долара.  ", "date": "2017.12.20", "title": "Светът е загубил $306 млрд. от бедствия и катастрофи"}
{"url": "http://epicenter.bg/article/Evrokomisiyata--Neobhodim-e-nezabaven-napredak-po-vaprosa-s-vizite-za-SASht-/143446/7/0", "text": "Европейската комисия отчете днес, че в последните месеци контактите с Вашингтон са зачестили по въпроса с визовата реципрочност, но настоя за незабавен напредък. САЩ все още изискват визи за граждани на България, Хърватия, Кипър, Полша и Румъния, припомня бТВ.  През последните две години и половина броят на случаите, в които липсва реципрочност, беше намален значително. Наскоро беше постигната пълна визова реципрочност с Канада, след като страната премахна визовите изисквания за румънски и български граждани от 1 декември, отбелязва комисията. Допълва се, че вече всички граждани на ЕС пътуват без визи до Австралия, Бруней и Япония.  Така САЩ остават единствената държава от списъка на страните с безвизов режим с ЕС, която изисква визи за някои граждани на Общността.  Еврокомисарят по миграцията, вътрешните работи и гражданството Димитрис Аврамопулос коментира, че постигнатата пълна визова реципрочност с Канада показва, че дипломатическите усилия и трайният ангажимент дават резултат.  Заедно с петте засегнати държави от ЕС ще продължим да действаме по същия начин със САЩ. Решени сме да направим всичко по силите си, за да може всички граждани на ЕС да пътуват без визи. Необходим е незабавен напредък и очакваме от нашите американски партньори да работят в тясно сътрудничество с нас, за да бъде даден тласък на този процес, добави той, цитиран в съобщение на ЕК.  През последните седем месеца контактите със САЩ на политическо и техническо равнище зачестиха. Комисията засега не обмисля да препоръча временното връщане на визовия режим за гражданите на САЩ, \"тъй като това би било непродуктивно\". Тази позиция може да се преразгледа в зависимост от бъдещото развитие, уточнява ЕК, цитирана от БТА.  Комисията отбелязва, че през юни еврокомисарят Аврамопулос и заместник-министърът по вътрешната сигурност на САЩ Илейн Дюк в съвместно изявление дадоха обещание да увеличат усилията си за постигане на пълна визова реципрочност между ЕС и САЩ.  През септември се състоя среща между ЕК, САЩ и петте засегнати държави за обсъждане на техническите въпроси по отношение на оставащите изисквания за отмяна на визовия режим.  ЕК ще продължи да следва своя дипломатически подход за постигане на пълна визова реципрочност.  Срещата на високопоставени служители от службите за правосъдие и вътрешни работи на 27-28 февруари догодина и срещата на министрите на правосъдието и вътрешните работи ЕС-САЩ през май ще осигурят възможност за допълнително ускоряване на напредъка, се посочва в съобщението.  До следващата есен ЕК ще докладва на евродепутатите и на Съвета на ЕС за развитието по въпроса.   ", "date": "2017.12.20", "title": "Еврокомисията: Необходим е незабавен напредък по въпроса с визите за САЩ "}
{"url": "http://epicenter.bg/article/KGB-stana-na-100-godini/143447/7/0", "text": "  На 20 декември 1917 година по инициатива на Ленин е създадена Всеруска извънредна комисия за борба с контрареволюцията и саботажите, известна като ВЧК, припомня dir.bg.   Първият началник на всесилната комисия е Феликс Едмундович Дзержински.   До 1991 година денят бе неформален празник, обявяван като \"Ден на чекиста\".   През 1954 година с указ на президиума на КПСС тя е преобразувана в Комитет за държавна сигурност или КГБ и съществува до 1991 г. Официално. След промените в Русия и разпада на СССР от 1995 година приемник на службата е Федералната служба за безопасност - ФСБ.   Сред ръководителите на структурата през годините в епохата на Сталин са Хенрих Ягода, Николай Ежов, Лаврентий Берия. Имена, вдъхващи страх заради милионите жертви на чекистите по заповед на вожда, а понякога и без заповед.   В епохата след Сталин най-известните имена, оглавявали структурата за държавна сигурност са на Андропов, Крючков, Бакатин, Путин, и днешния шеф Бортников. както се вижда, пътят от шеф на КГБ до президент и върха на властта в СССР и Русия е най-краткия път.   \"Въоръженият отряд на партията\"-така наричат ЧК и КГБ през годините. И тъй като 70 години в държавата има само една партия, органите служат само на нея. През 1991 година този отряд прекрати официално съществуването си, но хората му се съхраниха.   Вчера лично президентът на страната Владимир Путин поздрави представители на службите за държавна сигурност в бившите съветски републики с юбилея, събрани по този повод в Москва. Той не пропусна да отбележи и ветераните от съветските времена и обяви, че задачите преди и сега са едни и същи-защита на суверенитета и териториалната цялост на страната.    Източник: dir.bg  ", "date": "2017.12.20", "title": "КГБ стана на 100 години"}
{"url": "http://epicenter.bg/article/Bezpretsedentno--Evropeyskata-komisiya-predlozhi-Polsha-da-ostane-bez-glas-v-Evropeyskiya-sayuz/143454/7/0", "text": "ЕК предложи днес на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения. Причината: риск за върховенството на закона в страната. Зам.-председателят на ЕК Франс Тимерманс отбеляза, че комисията остава открита за разговор с полските власти, когато преценят за уместно, предаде БТА. Той уточни, че предложението се налага заради постоянно неспазване от страна на Полша на правилата в ЕС, особено с приетите промени в законодателството, свързано с дейността на съдебната власт. Тимерманс поясни, че в следващите три месеца ЕК може да оттегли предложението си, ако Варшава изпълни списък от мерки. Все още имаме надеждата, че можем да постигнем решение в интерес на поляците и на ЕС, добави той. ЕК днес е приела три решения: - списък с мерки, които трябва да бъдат приложени от полските власти; - предложение за задействането на чл. 7 от договора за ЕС (лишаване от право на глас); - Варшава да бъде предадена на Съда на ЕС. Тимерманс отчете, че досега ЕК е издала на Полша три препоръки (официални предупреждения), като комисията и Варшава са разменили 25 писма. Същевременно полските власти са променили 13 закона, които заплашват върховенството на правото и разделението на властите. Наскоро в Полша бяха приети два спорни законопроекта за съдебната система въпреки предупрежденията на Европейския съюз. Нормативните актове дават на изпълнителната власт по-голям контрол над Върховния съд (ВС) и Националния съвет на магистратурата (НСМ - Висшия съдебен съвет). Наблюдателите отбелязаха, че с тези закони управляващата консервативна националистическа партия \"Право и справедливост\" (ПиС) иска да назначи свои хора във ВС и НСМ и да затегна своята хватка над тези два ключови органа на съдебната власт. Преди 17 години държавите от ЕС прекъснаха отношенията си с Австрия за девет месеца заради участието на крайната десница в правителството. По-късно в договора за ЕС бе приет чл. 7, според който държава, която постоянно нарушава принципите или правото на Общността, може да бъде лишена от глас при приемането на общите решения. До днес този текст не беше прилаган. Заради липсата на подобен текст през 2000 г. държавите от ЕС едностранно замразиха отношенията си с Виена за девет месеца. За да се задейства обаче чл. 7, е необходимо единодушие в ЕС, което е трудно постижимо. Решението на Европейската комисия да задейства чл. 7 от Договора за ЕС срещу Полша е необосновано и политически мотивирано, заяви пред агенция ПАП Беата Мазурек, говорителка на управляващата партия \"Право и справедливост\" (ПиС), предаде Ройтерс, цитирана от БТА. \"Ние сме пълноправни членове на ЕС\", подчерта Мазурек, цитирана от ТАСС. \"Това не означава, че няма да говорим за своите нужди, да изказваме свои оценки и да отстояваме решенията, които се вземат в полския парламент, който е избран демократично\", добави тя. Полските власти ще продължат спорната реформа на съдебната система, която доведе до започването на процедура за санкции срещу страната, обяви министърът на правосъдието Збигнев Жобро. По-рано днес полският външен министър Витолд Вашчиковски заяви, че страната му е против двойните стандарти - за едни (старите демокрации) може да съществуват такива решения, а за други, като Полша, - не.  ", "date": "2017.12.20", "title": "Безпрецедентно! Европейската комисия предложи Полша да остане без глас в Европейския съюз"}
{"url": "http://epicenter.bg/article/Kataluniya-predi-izborite---kakvi-sa-zalozite--Video--/143455/7/0", "text": "Днес е ден за размисъл в испанската автономна област Каталуния. За разделеното ѝ население обаче това не е само ден без предизборни агитации. Каталунците трябва наистина да се замислят за кого утре ще дадат своя глас – дали за „центробежните“ сили, т.е. за партиите, които искат отделяне от Испания, или за „центростремителните“, които държат да се запази статуквото, предава бТВ.  Последните социологически проучвания сочат почти изравнени шансове за сепаратистите и консервативните партии, което означава, че кризата в Каталуния няма да бъде разрешена, поне засега.  Според няколко проучвания, публикувани в ежедневника „Паис“, партията „Каталунска републиканска левица“ (Esquerra Republicana de Catalunya, ERC–CatSí), която е за независимостта, ще получи 33 места в регионалния парламент – с едно-две повече от центристката „Граждани“ (Ciudadanos, Cs), защитаваща единството с Испания. Сепаратистите на сваления каталунски премиер Карлес Пучдемон „Заедно за Каталуния“ (Junts per Catalunya, JuntsxCat) ще се класират трети с около 27 места. Пронезависимите партии обаче няма да имат необходимото мнозинство от 68 депутати в бъдещия парламент.  Предизборният диспут в понеделник вечерта, показан по каталунската телевизия, стана арена на ожесточени нападки между защитниците и противниците на независимостта.  Лидерът на „Граждани“ Инес Аримадас обвини сепаратистките политици, че са „унищожили“ Каталуния и им препоръча да излязат от „републиканския балон“.  Същевременно пред радио „Каталуния“ Пучдемон заяви, че „вотът на каталунците няма да узакони обезглавяването на правителството“. „Изборите в четвъртък ще покажат, че „рецептата“ на Рахой не даде резултат“, допълни той.  Ако сепаратистите спечелят вота и Мадрид въпреки това не освободи задържаните каталунски лидери, това би било „незачитане на демокрацията“, отбеляза бившият премиер.  Правителството на Пучдемон обяви едностранно независимост на 27 октомври след спорен референдум, определен от Мадрид за незаконен. В отговор испанският министър-председател Мариано Рахой наложи директен контрол върху автономната област, като уволни регионалното правителство и насрочи избори за 21 декември в опит да ликвидира сепаратисткото движение.  Испанската прокуратура повдигна обвинения в бунт на 13 каталунски лидери, в това число на Пучдемон, който избяга в Белгия заедно с четирима свои министри. Главният му съперник сред сепаратистите, лидерът на ERC Ориол Жункерас, пък се намира в испански затвор.  ", "date": "2017.12.20", "title": "Каталуния преди изборите – какви са залозите (Видео) "}
{"url": "http://epicenter.bg/article/Ivitsa-Dachich--Sarbiya-nyama-planove-da-vliza-v-NATO/143457/7/0", "text": "Сърбия няма планове да влиза в НАТО, заяви външният й министър Ивица Дачич пред журналисти в Москва. „Не, не планираме“, каза дипломатът в отговор на съответния въпрос.   Дачич е в руската столица заради официалното посещение на президента Александър Вучич. Вчера той води преговори с Владимир Путин, а днес ще бъде приет от Валентина Матвиенко, ръководителката на Съвета на федерацията, горната камара на федералния парламент. /ТАСС", "date": "2017.12.20", "title": "Ивица Дачич: Сърбия няма планове да влиза в НАТО"}
{"url": "http://epicenter.bg/article/Rumaniya-goni-printsesata-ot-dvoretsa-v-Bukuresht/143465/7/51", "text": "Румънската принцеса Маргарета, която носи титлата Пазителка на короната и ръководител на Кралския двор, може да бъде изгонена от двореца \"Елисабета\" в Букурещ. Дворецът служи като резиденция на кралското семейство, но приннцесата ще трябва да го напусне в началото на февруари, пише вестник \"Адевърул\".   Според изданието бащата на принцеса Маргарета, покойният крал Михай Първи, е получил двореца от правителството на Адриан Нъстасе в качеството му на бивш държавен глава и според закона след смъртта му семейството му трябва да освободи жилището в рамките на два месеца.   Дворецът \"Елисабета\" е построен през 1936 г. и е бил собственост на принцеса Елисабета, дъщеря на крал Фердинанд Първи и кралица Мария, до национализирането му през 1948 г. В момента е собственост на държавата и се управлява от Службата за администрация на имуществото на държавния протокол. Членовете на семейството на титуляра се възползват от правото на безплатно ползване само в рамките на живота на титуляра и трябва да освободят жилището в срок от 60 дни, се посочва в закона, който регламентира ползването на протоколни жилища.   Вестникът отбелязва, че не е получил отговор от Службата за администрация на имуществото на държавния протокол дали институцията, която е на подчинение на правителството, ще приложи закона и ще поиска принцеса Маргарета и нейният съпруг принц Раду да напуснат резиденцията.   Според политически източници обаче въпросът за жилището на кралското семейство ще бъде решен чрез правителствено постановление.Миналия месец, когато здравословното състояние на крал Михай се влоши, председателите на двете камари на парламента Калин Попеску Таричану и Ливиу Драгня внесоха законопроект за статута на Кралския двор, който предвижда различни привилегии за кралското семейство, включително правото им да живеят през следващите 49 години в двореца \"Елисабета\".   Проектът, който в момента се намира в специализираните комисии в Сената, предвижда разходите за функционирането на Кралския двор да бъдат покривани с държавни средства, пише БТА. Бюджетът ще бъде одобряван с правителствено решение, а ръководителят на Кралския двор ще има задължението да представя писмено в парламента годишен отчет за дейността му. Предвижда се също статутът на принцеса Маргарета да бъде приравнен на протоколно ниво с този на държавен глава. Лидерът на управляващата партия в Румъния дори не изключва възможността за провеждане на референдум, на който румънците да изберат между републиката и монархията.", "date": "2017.12.20", "title": "Румъния гони принцесата от двореца в Букурещ"}
{"url": "http://epicenter.bg/article/Za-chetvarti-pat-byaha-razdadeni-Godishnite-nagradi-na-Stolichnata-biblioteka/143438/6/0", "text": "  В Американския център на Столична библиотека на за четвърти път се проведе церемонията „Годишни награди на Столична библиотека 2017“, предаде репортер на Агенция „Фокус“.   Директорът на Столична библиотека Юлия Цинзова заяви, че 450 хил. са книгите, които софиянци са взели в домовете си, а 500 хил. са посещенията в библиотеката. „И част от най-верните ни читатели днес ще бъдат наградени“, каза още тя. На церемонията присъстваха и кметът на София Йорданка Фандъкова, заместник-кметът доц. Тодор Чобанов и част от най-популярните в момента български автори.   Столична библиотека награди Информационна агенция „Фокус“ за медийно партньорство по време на тържествена церемония, на която бяха връчени годишните награди на библиотеката. Наградата прие един от редакторите в агенцията – Мариела Русева.   „Искам да благодаря за тази награда от името на целия екип на Агенция „Фокус“ и да пожелая на Столична библиотека да бъде все така активна и да продължава да увеличава и през следващата година броя на четящите млади хора в България“, каза Мариела Русева. Наградата беше връчена от миналогодишния отличен в тази категория Валерия Велева– информационно-аналитичната интернет платформа „Епицентър“.   За писател на годината беше награден Милен Русков, чиито художествени романи са били най-предпочитани от читателите на библиотеката през 2017 г. За най-четен автор на научна и научно-популярна литература бе отличен акад. Георги Марков, а за детска литература - Живка Шопова. Награди за най-четени съвременни български писатели получиха Захари Карабашлиев, Ивинела Самуилова и Ангел Игов.   Читател на годината стана Валя Петрова. Тя има висше образование – Социални дейности. Работи в софийската регионална организация към Съюза на слепите. Читател е на Столична библиотека от 2007 г. Предпочита художествена литература и ползва активно всички отдели на библиотеката. Сканира книгите, които заема за дома, и благодарение на разработен синтезатор за българска реч, книги, текстове, документи или PDF файлове на български могат да бъдат изчитани с глас, вместо да бъдат четени от екрана.   10-годишният Кристиян Тодоров спечели първо място в категорията Читател на детска литература. Кристиян е ученик в 4 клас на 7 СУ \"Свети Седмочисленици\". От 4 години е читател на Столична библиотека. Чете исторически книги, енциклопедии и литература за възрастни.   В категория Виртуален читател победител е Вера Хинчева на 36 г. Читател е на Столична библиотека от 20 години. Завършила е Българска филология и в момента работи като журналист в News.bg. Предстои й да бъде зачислена като редовен докторант в Института за литература на БАН. Ползва активно онлайн услугите на Столична библиотека, като резервира книги от различни звена на библиотеката, от всички области на знанието.   Цветелина Цветкова-Делчева (52 г.), Севдалин Христов (67 г.) и Даниел Делчев (27 г.) спечелиха в категория Най-четящо семейство. Семейството е активен читател на Столична библиотека повече от 10 години. Цветелина Цветкова-Делчева работи в сферата на туризма, Севдалин Христов е пенсионер, а Даниел Делчев е част от системата на МВР. Всеки от членовете на семейството има свои литературни интереси и предпочитания, но това, което ги обединява, е общата им страст – четенето, и високата оценка, която дават на обслужването в Столична библиотека.   Награди за медийно отразяване на Столична библиотека за 2017 г. получиха: Награда за интернет медия – Информационна агенция „Фокус”; Награда за електронна медия - БНТ 2 – за значителен принос за утвърждаване на мисията на Столична библиотека в популяризиране на четенето; БНР, програма Хоризонт – за значителен принос за утвърждаване на мисията на Столична библиотека в популяризиране на четенето; Телевизия „Европа“ - за отразяване на кампаниите на СБ; Награда за печатна медия - вестник „Монитор“; Награда за репортер - Анжела Димчева – в-к „Труд“ ; Марина Евгениева – бТВ.  ", "date": "2017.12.20", "title": "Столична библиотека награди Милен Русков за писател на годината"}
{"url": "http://epicenter.bg/article/Ivan-Granitski--Ostrovat-i-Apokalipsisa-v-poeziyata-na-Lyubomir-Levchev/143467/6/0", "text": "  Поетите и художниците, обладани от истинско вдъхновение, са най-близо до старозаветните пророци – те се превръщат в своеобразни извънредно чувствителни антени, улавящи вибрациите на времето и пулсациите на историята.   В новата история на българската поезия и пластическите изкуства има редица примери на хармонично сътрудничество и допълване между текст и образ. При тази връзка Словото получава полифонична цветова оркестровка, а образът уплътнява смисловите послания на словото.   Пример за такава загадъчна, почти мистична връзка между текст и изображение е поемата на Любомир Левчев „Островът и всичко останало“ и пластическият мегапроект на Николай Майсторов, включващ 167 творби от цикъла „Апокалипсис сега или винаги“.   Ако в поемата си Любомир Левчев търси отчаяно духовните параметри на новия Остров на блажените, новата Атлантида, новата утопия и смътно усеща страховитото наближаване на Апокалипсиса, Николай Майсторов безстрашно се гмурва в неговите бездни, и се нагърбва с ролята на нов Вергилий, който иска не само да премине през апокалиптичните видения, но и да ги пресъздаде в поразителни пластически образи.   Поемата на Любомир Левчев е конструирана в девет части, които ни поразяват с изобилието на многопластови внушения – митология, история, многобройни философски препратки, алюзии, скрити цитати от световни поети и мислители.   Поетът се пита защо историята не е позволила да се осъществи благородната идея за Острова на слънцето, мечтаната Аркадия, новата Атлантида, съвършеното утопично общество или държава (на духа), за което са мечтали векове наред Томас Мор и Томазо Кампанела, Сен Симон и Шарл Фурие, Маркс и Енгелс, Каутски и Бернщайн… Въпреки огромните усилия на най-светлите умове на човечеството, въпреки безбройните жертви, неизчислими страдания и сътресения, обществото на социалната справедливост, братството и равенството, все още изглежда непостижимо. А защо, щом неговата главна цел е да въздигне Човека като самоцел на социалното развитие, постигната мечтана индивидуална свобода и нравствено съвършенство?   Авторът наблюдава рисунките на историята (алюзия за Блес Паскал), загадъчните знаци, образите, които тя налага като неотменен печат върху душата на отделния човек и на цели общества. Мержелеят се полудевойки, полуриби, полуптици, реални исторически личности и митологически образи, хилядолетията летят, а лирическият герой не различава гласовете им. Може би защото рисунките са полагани върху менливия океан на времето. Възправен на глобалния бряг, поетът чува гласовете отвъд и гласовете, идещи от бъдещето, но не успява нито да ги запише, нито да разбере тайните им кодирани послания.   Любомир Левчев се пита защо „корабът на нашето предишно заблуждение“ не само не е разбит, но е възседнал рифа на настоящето и упорно ни гледа. Разрушена е илюзията за поредния остров на блажените, но лирическият герой не губи вярата си и плува към призрака, дирейки спасителни платна, въжета. Или по-точно търсейки вечната книга Библията и фенера, фенерът на Словото, който може да покаже единствения верен изход.   Както и в други свои знакови творби, Любомир Левчев си позволява задочни диалози с известни учени, поети, творци, за да може да провери и собствените си съмнения. В диалог с академик Иля Пригожин той разсъждава за духа на кристалите и ражда великолепната метафора – килии за пленено време. Поетът е привлечен от глобалната метафора за времето – какво е то, каква е неговата същност, как човекът и обществата се движат във времето? Как се разгръща то – линейно или в необясними спирални дифузии и едновременност на минало, сегашно и бъдеще? А припомняйки предупреждението на Пол Валери за двете смъртни опасности пред човека – безредието и реда, се пита дали те не емблематизират хаоса и съвременния разпад на либералното от една страна, и диктатурата, от друга страна, ако говорим за социалния план. А в духовния – разрушението на личността и нейното самоизграждане чрез волевия разсъдък.                Поетът намира пряка връзка между пулсациите на историческото време и оскъдняването и ерозирането на вярата. Той е раздвоен дали времето подкопава вярата, така както вярата тъче времето и се саморазголва в реторичния въпрос „Защо се криеш/ в удобната неразбираемост на стиховете“. В новото време вярата е не само отслабнала, тя, уви, е почти изчезнала, политиката все повече отвращава хората, псевдосветци купуват и продават народни гласове, и човекът погубва безсмъртната си душа. Авторът ужасен вижда, че от висша потребност и венец на природата, Човекът се превръща в самодоволен потребител и човешката еволюция е застрашена да приключи в абсурда на количествената разюзданост.   Ето защо и в новото време е невъзможен Островът на социалните утопии, Островът на блажените:               Вулканът на времето все по-страшно дими. Неговият апокалиптичен взрив може би ще ни научи да мислим вертикално – през зоните на едновременни сезони, епохи, стадии. Той ще избълва спомена за потъналата Атлантида, за лелеяния остров на духовното съвършенство и най-справедливата социална уредба и тогава, навярно, върху счупената мачта на мечтата ще съзрем да се вее флага на съкрушената вяра, постепенно преминаваща в любов и надежда. Надежда, че се ражда вярата в новия, бъдещия Остров. Спасителният вътрешен остров на любовта, тайната, смисъла и убежището на чувствителната душа.   Поемата на Любомир Левчев „Островът и всичко останало“ получава допълнителна образна енергия на внушенията от комбинацията с пастелите на Николай Майсторов от разтърсващата му серия „Апокалипсис сега или винаги“ по откровението на Св. Йоан Богослов.   Николай Майсторов владее мащабите на духовните пространства. Неговото пътешествие в есхатологическите глъбини на библейските текстове ни убеждава, че той е от безстрашните пътници „които търсят“ небесните врати „на Спасението“ според точното наблюдение на Светлин Русев. Художникът е открил и преминал през тези небесни врати – чрез пределна концентрация и съзерцание, чрез саможертва и смирение е прозрял, че противоречието в душата на мислещия човек ражда всесъздаващата болка на самотата. И както самият Николай Майсторов подчертава, тя е стъпало в две посоки: „Първата посока е в безличната пустота на материалната граничност на земния ми път като съблазън на сетивната преситеност. Втората е борбата ми за Вяра, раждаща силата на вътрешния поглед или животът като отдръпване, като жертва, за да се роди творящата човешка енергия“.   Откровението на Св. Йоан Богослов съдържа най-загадъчните и най-сложните текстове в Новия завет. В тях има кодирани философски, митологически и исторически послания, чиято езотеричност през вековете е затруднявала и всички сериозни изследователи на Стария и Новия завет. Николай Майсторов избира дълбоко смисловото претворяване и разчитане на знаците и алегориите, а не тяхната хронологичност, сюжетна или наративна последователност. Той се интересува главно от духа на символите, опитва се пластически да транскрибира посланията на свещеното слово.   Художникът е потопен изцяло в алегоричния и пророчески текст в откровението на Свети Йоан Богослов. Ако в предишния си проект „Сътворението“ той проследяваше и пластически пресътворяваше страховитите, но величави картини на Сътворението на света, тук виждаме обратния процес – разпада на обществото, разтлението и нравствената погибел на една цивилизация, която е загубила вярата си в духовното и е превзета от грубо материалното, от тържеството на телесната долница. Спасителят Иисус Христос многократно предупреждава своите ученици, че трябва да имат вяра поне колкото синапеното зърно и тогава ще могат да преместват планини.   В откровението на Св. Йоан Богослов виждаме какво се случва с отделния човек, а и с цели племена и народи, които са загубили вярата си – следват жестоки наказания, тъй като губейки вярата си, те са погубили и божествената искра у себе си, която ги прави човеци и ги различава от безсловесните същества. Проектът на Николай Майсторов прилича на жесток и разтърсващ кинематографичен разказ, пресъздаващ разтлението и всеобщото разложение – шокиращи са както рисунките, които отразяват процеса на зараждането на първоначалната идея, така и големите платна, в които виждаме превъплъщенията на страха, омразата, зломислието, завистта, похотта, чревоугодието…   Като че ли ужасяващият лик на медузата Горгона наднича иззад всяка групова композиция, или ще го доловим в празните очи на персонажите, в които не е останало нищо човешко. С изключителна сила на пластическите внушения художникът интерпретира пророчествата на Свети Йоан Богослов. Съзерцавайки творбите на Николай Майсторов от невероятната серия „Апокалипсис сега или винаги“ сякаш виждаме кладенеца на бездната и чуваме гласа на Йоан Богослов: „..и излезе дим от кладенеца като дим от голяма пещ; слънцето и въздухът потъмняха от дима на кладенеца. И от дима излязоха скакалци по земята, и даде им се власт, каквато власт имат земните скорпии.“   Николай Майсторов ни предупреждава, че всеки човек и всяко общество носи в себе си скрития Апокалипсис. Той може да бъде надмогнат единствено чрез вярата в истината, справедливостта и светлината. Останалото е мрак и запустение, и плач, и скърцане със зъби, както твърди пророк Даниил.   Ако сме слепи за духовната светлина, никога няма да съзрем Острова на блажените.  ", "date": "2017.12.20", "title": "Иван Гранитски: Островът и Апокалипсиса в поезията на Любомир Левчев"}
{"url": "http://epicenter.bg/article/Prof--Mihail-Konstantinov--Neochakvano-za-vsichki--Balgariya-stana-mnogo-vazhen-faktor/143441/11/0", "text": "Неочаквано за всички, България стана много важен фактор, не само на Балканите, но и в Европа, заявява в обзорно интервю за събитията през 2017 г. пред агенция \"Фокус\" математикът проф. Михаил Константинов. Според него за пръв път оптимистичните нагласи преобладават над песимистичните.   Има масово завръщане на хора в страната ни, макар че броят на тези, които я напускат, е по-голям, анализира математикът. Проф. Константинов обаче подчертава, че това, което управляващите са направили с лекарствата, е мощен автогол.   \"Хората наистина искат да видят някаква съвместна дейност в полза на държавата. Вижте какъв тежък компромис правят в момента в Германия. Там с огромно отвращение двете големи партии отново ще седнат да управляват заедно\", казва проф. Константинов, анализирайки политическите противоборства у нас.     - Добър вечер. - Въпросът може да бъде разгледан в по-широк обхват – каква година беше това в света, а и в по-тесен – каква беше за България. За света тя не беше хубава година, от една страна, но от друга страна, се случиха и полезни неща. Във връзка с масовите нещастия в природен характер, които връхлитат различни държави е ясно, че има промени в климата. Друг е въпросът дали те са предизвикани от човешката дейност, но има определено промяна в тази обстановка, катастрофалната. От друга страна, виждаме слаби политически ръководства на много места. Не съвсем винаги адекватната политика на господаря на света – САЩ. И разни такива други неща, които внушават тревога. А хубавите неща са, че все пак големият враг – Ислямска държава е унищожен поне на терен в Сирия и в Ирак. Друг е въпросът дали оцелелите престъпници няма да активизират терористичната си дейност в Европа и на други места. Само за България на този фон годината беше по-скоро добра. Има по-добри постижения в областта на външната полтика. Неочаквано за всички, България стана много важен фактор, не само на Балканите, но и в Европа. Това, ако се използва на фона на идващото Председателство на Съвета на Европа, може да донесе много ползи. Разбира се, ако с типичния си балкански манталитет не провалим всичко накрая. За съжаление, освен хубавите неща се правят и явни глупости. Например, току-що тази случка с т. нар. „мораториум“.   - Бих казал от медицинско-финансова гледна точка, това, което се случи, би могло да намери някакво обяснение в това, че не винаги най-новото лекарство е най-доброто. Цялата история на фармакологията показва, че е добре да са минали 2 – 3 години преди да почне масово използване на някакво лекарство. Особено т. нар. биотехнологични лекарства, каквито са молекулите, но неговата направа ми напомня за една случка, която се е разиграла преди 200 години във Франция, когато Жозеф Моше, който бил шеф на тайната полиция на Наполеон, събира някакви министри, които за пореден път са се оляли и им казва: „Господа, това, което вие направихте, е по-лошо от престъпление. Защото това, което направихте, е политическа глупост“. Това, което направиха управляващите с тези лекарства, беше просто много мощен автогол. Независимо от всички други основания, които са имали за това нещо. Хубаво е все пак, че намериха сили в себе си да направят крачка назад и да не продължават да задълбават в този очевиден фал. Това няма да има, за щастие, лоши последствия върху болните в България, защото ще си остане със скандала и с неприятния вкус. Когато говорим за дивотии, които се извършват в света, а това е точно такава, не мога да не спомена за тази, която току-що се случи в Швеция. Не знам дали знаете последния хит там – това е, че преди сексуален контакт, трябва да се вземе писмено съгласие и от двете страни. Нали си представяте за какъв дълбок катализъм става въпрос. Има едно изследване, което анализира нужди на северния климат, консумацията на алкохол, процента на телосношението и т.н. Това е шведско изследване, разбира се. Така че, вижте, има и по-големи диващини от тия, които се правят в България, което, разбира се, не означава, че ние трябва да ги правим. Аз съм оптимист за България, като за първи път има икономически оптимизъм. Хората се чувстват малко по-добре в България. И освен това, не знам дали знаете, има масово завръщане на хора в страната ни. В момента продължава все пак броят на тези, които напускат, да е по-голям от броя на тези, които се връщат. Миналата и тази година е най-голям броят на завърналите се. Тук не става въпрос за нискоквалифицирани кадри, а става въпрос за специалисти, което е една много радостна тенденция и се надявам, че тя ще продължи. - Това, ако сме го осъзнали, значи сме направили огромна крачка напред. От това не променя факта, че има 300 000 българи, млади хора, които са доста неграмотни и за които няма никакъв шанс да подобрят своя образователен статус. Те са просто загубени за бъдещия свят, където ще вървят само грамотните, оправните и т.н.   - Да, разбира се, споделям го. Много пъти сме говорили за това нещо, че сме от българите, които сме избрали да останат в България. Ние ако не споделяхме един оптимизъм, още от много години насам, нямаше да сме тук. Действително, за първи път обществото усети движение напред, като заслугите, разбира се, са на много хора и много обстоятелства, но това е факт. До този момент винаги е преобладавал песимизмът в България, а сега за първи път е станало обратното. Ако ние си мисли, че сме зле, ще бъдем зле. Тук няма обективни измерители – има бедни нации, които се чувстват добре, и богати, които живеят отчаяно и безсмислено. - Да, за съжаление, е така. Пълното уреждане не е пълно щастие и това е добре да се знае. Оптимизмът е нещо друго. Той е това, което помага и на отделния човек, и на държавата като цяло. Надявам се този оптимизъм да продължи и хората да продължат да се връщат в България. Другото, което остава да направим е масово да дадем паспорти на българите в Молдова, Бесарабия и други места. Защото това е един от начините, за да се спасим от катастрофата, към която се бяхме запътили.   - Демографска катастрофа, свързана с изчезване. Няма по-страшно нещо за един народ от това да изчезне.   - Аз мисля, че българското общество почна да се изморява от тези битки, които до голяма степен са контрапродуктивни. В момента те са се изродили и като нападки на лична основа, което не е конструктивно. Във всеки случай няма да спечели много политическата сила, която разчита само на негативизъм. Разбира се, БСП имат вътрешни причини да се държат така. Те много дълго време са извън централната власт и, в малко по-груб смисъл те са „огладнели“, което е очевидно, и това ги дразни. От друга страна, нейният лидер е под много тежка атака в момента, която ще продължава. Очевидно има още неща да се разкриват в тази област. В този смисъл техните действия са бих казал, хаотични, което не е добре. Защото за да действа добре една държава, освен управлението, трябва да има и силна и смислена, и конструктивна опозиция. Сега точно започва т. нар. председателство, което очевидно ще концентрира и ще фокусира общественото внимание. И аз пожелавам на българските политици да бъдат на висота и да помогнат на държавата си най-сетне, а не само да искат от нея. Мисля, че това ще се случи. Включително разчитам на конструктивност от страна на българските социалисти.   - Абсолютно, точно. Като че ли малко това започна рязко да изостря криминогенната обстановка в страната и стрелбата срещу високопоставения служител на НАП, и тази случка с детенцето в Момчилград. Очевидно дразнят. Случват се такива работи. Случват се и, както казахме, и във високоцивилизованите държави. Даже понякога там са и повече такива случки. - Точно така. Аз мисля, че ще успеем да ги преодолеем. Много работа има да се свърши. И действително трябва да помислим за това, а не само, как да ударим противника и да го свалим, примерно. Хората наистина искат да видят някаква съвместна дейност в полза на държавата. Вижте какъв тежък компромис правят в момента в Германия. Там с огромно отвращение двете големи партии отново ще седнат да управляват заедно. Просто защото знаят, че в Германия не бива да допускат предсрочни избори, защото те помнят историята на Ваймарската република и какво дойде след това. Така че ето, правят се компромиси. Нито Социалдемократите са щастливи, нито Ангела Меркел е щастлива да види отново голямата коалиция, но ще го направят в името на доброто на Германия. Виждате как Германия неотклонно, поне в икономическо отношение, върви напред. - Очевидно, а ние имаме тези сили. - Абсолютно. А и освен това в момента вятърът, както се казва, духа в нашите платна. И това не трябва да се изпуска. Няма да бъде винаги така.  ", "date": "2017.12.20", "title": "Проф. Михаил Константинов: Неочаквано за всички, България стана много важен фактор"}
{"url": "http://epicenter.bg/article/2017-a-pokazva--che-sledvashtata-godina-mozhe-da-e-vzrivoopasna/143449/11/0", "text": "За последната година, Близкият изток остана една от най-динамичните части на света, в които поне няколко събития повлияха на международната обстановка като цяло. Кризата в Залива между Саудитска Арабия, Емирствата и Катар доведе до трус в дипломатическия свят. Спорът за статута на Йерусалим постави на нож членовете на Съвета за сигурност на ООН, а войните в Йемен и Сирия продължават да са причина за дълбока хуманитарна криза, достигаща и до Балканите. 2017 година се оказа заплетена и завеща множество въпросителни за следващата година. Ситуацията в Сирия остана на преден план за международната общност. Докато дипломатите се чудят как да намерят решение, гражданската война в страната се задълбочава и тръгна на нов ход. След като главните сили на \"Ислямска държава\" бяха сразени при кампанията срещу тях, старите вражди се подновиха, а въздушните удари на руската и сирийската армия върху бунтовнически позиции се превърнаха в ежедневието, което познавахме от кадрите от Сирия от преди появата на ИДИЛ. През последните два месеца столичните предградия в областта Гута, които са под контрола на бунтовници, ежедневно са бомбардирани, а това доведе до ръст на цивилните жертви. Блокадата, наложена от правителството над 400 000 души в Източна Гута пък причини масов глад, най-вече сред децата. Това принуди международната общност отново да постави на дневен ред резолюцията на ООН, позволяваща създаването на хуманитарни коридори за доставка на помощи. От ООН обвиниха сирийските власти, че са спрели шест конвоя, а съдбата на над 500 души в тежко състояние, които трябва да бъдат изтеглени от Гута, остава неясна и вероятно въпросът ще се повдигне отново в началото на 2018. В Източна Сирия ИД все още имат селища, осигуряващи им прикритие. В Южна Сирия те държат град Тасил, който завзеха от бунтовниците. В предградията на Дамаск, ИД необезпокоявано продължава да държи палестинския лагер Ярмук. В Централна Сирия са едни от най-тежките сблъсъци тази година.   Общата офанзива на сирийските правителствени сили и ИД атакува както бунтовниците, така и бившия клон на Ал Кайда в Сирия. Точно на границата между провинциите Хама и Идлиб ще се водят най-тежките сражения и в началото на новата година. Междувременно, тлеещото недоверие и напрежение между режима на Асад и кюрдските сили, свързани с ПКК, се задълбочи през тази година. Главните градове в Североизточна Сирия – Камишли и Хасаке - са поделени между правителството и сирийския клон на ПКК, но през тази година съперничеството между Дамаск и кюрдите се задълбочи по време на офанзивите срещу \"Ислямска държава\" в Източна Сирия, в състезание за това кой ще завземе повече територия.   Река Ефрат се оказа неофициалната разделителна линия, договорена между Русия и САЩ, но през 2018 е много вероятно противоречията да избият в конфликт, особено на фона на желанието на Асад да върне всички територии под контрола на Дамаск. През тази година, в Астана Турция, Русия и Иран успяха да постигнат споразумение за разпределение на влияние в Сирия, наречени официално „зони за деескалация“.   Но всяка от страните има различни планове за бъдещето на Сирия.   За Русия те са главно политически, свързани със закрепване на режима на Асад и установяването на две постоянни бази. Такива бази вече има – в Хмеймим, където Владимир Путин се срещна през декември с Башар Асад и старата съветска база в Тартус, която Москва ще стопанисва за още 74 години. Според споразуменията за базите, Русия запазва правото си да използва базата в Тартус, без Дамаск да има юрисдикция върху нея, състава й и операциите, извършвани от нея. Москва също така смята да запази големи части от военните си сили там и през 2018 г. Споразуменията за базите ще диктуват руската политика в Сирия поне за следващата година.   Иран, обаче, има други идеи за Сирия. През 2017 г. иранските милиции, опериращи в Сирия продължиха политиката на изселвания на местно население и заселване на ирански, иракски и ливански семейства. Тази практика най-вероятно ще се задълбочи и през следващата година и може да е причина за конфликт. На фона на сирийската гражданска война 2017 г. се оказа нож с две остриета за турската политика в Близкия изток. Турската армия успя да изтласка бойците на \"Ислямска държава\" още от края на 2016 г. от граничните си райони, но Анкара така и не успя да стабилизира районите в Сирия, в които има влияние. За сметка на това, усилията бяха положени в посока удари по кюрдските сили и този конфликт вероятно ще се задълбочи и през 2018 г. предвид геополитическите цели и на ПКК, чиито сили са в Сирия, и на Турция. За Анкара може да се каже, че ситуацията в Иракски Кюрдистан доведе до стабилизиране на влиянието на Ердоган. След като на 25 септември резултатите на референдума за независимост не бяха докарани до реално изпълнение, автономната област навлезе в политическа криза, която в последните седмици на 2017 г. се задълбочи с антикорупционни протести във всички по-големи градове. Местните власти реагираха остро и се стигна до смъртни случаи. Цялата тази обстановка, както и оттеглянето на Масуд Барзани като президент на Иракски Кюрдистан, даде възможност на Турция да възстанови загубените позиции на влияние и подкрепи Нечирван Барзани – племенник на Масуд Барзани, който е склонен на компромиси към Багдад, Иран и Анкара. Срещу това влияние и срещу иракската политика към Ербил застана синът на Барзани – Масрур. Двамата братовчеди влязоха в политическа битка, която на моменти прерастваше в сблъсъци между симпатизантите им. Основна точка на кипене се оказа оспорваната провинция Киркук, която след септември вече е под контрола на иракското правителство. Багдад, с подкрепата на Иран, прогони кюрдските сили от Киркук и граничните райони със Сирия, като това доведе до напрежение в местното кюрдско население. Тези вътрешни междуособици дават възможност на останалите малки, но добре обучени сили на \"Ислямска държава\" да атакуват няколко пъти за месец иракските сили не само в Киркук, но и в Багдад и Дияла.   Иракското правителство продължава да изпитва трудности с осигуряването на сигурност за цивилното население. Всичко това ще създава проблеми на Ирак и през следващата година, през която страната навлиза в подготовка за избори, които се очертават тежки.   На фона на несигурния Близък изток, Турция засили позициите си в Персийския залив покрай кризата с Катар. Анкара подкрепи дипломатически и военно съюзниците си в Доха срещу натиска, оказван от Саудитска Арабия, Египет, Бахрейн и Емирствата. Със споразумение за изграждане на база, през изминалата година Турция стъпи здраво и в Източна Африка, за сметка на подроненото си влияние в Сирия и Ирак.   Може би най-успешна беше годината за Техеран. Силите на иранската Революционна гвардия, водени от генерал Касим Сюлеймани, достигнаха своя апогей през 2017 г., стъпвайки на територии от Ирак до Ливан. В Сирия про-иранските милиции съставляват вече най-голямата сила, биеща се в подкрепа на сирийското правителство, като по този начин Иран измества местните асадистки националистически формации, представляващи опасност за интересите на Техеран. Недоверието към Русия се засили и през изминалите месеци иранците установиха още по-дълбоко влияние на местно ниво посредством Хизбулла и демографски промени. 2017 г. показа колко ефективна може да бъде иранската политика и военна машина, посредством Революционната гвардия. През 2017 г. иранското влияние се разпростря дори до Северна Африка, което даде повод на местните правителства да гледат с притеснение на тази тенденция.   Може би едно от най-дискутираните събития през изминалата година, е засилването на влиянието на новия престолонаследник на Саудитска Арабия Мохамад бин Салман. Младият принц, който вече де факто управлява страната, демонстрира желание за промени, като през тази година бяха направени четири важни стъпки за това: жените придобиха повече права, разрешиха се отново киносалоните и театрите, извърши се погром срещу корупционни практики и започна реформа на силите за сигурност. Напредък има и в икономически план, като саудитците проявиха готовност за изграждане на огромен технологичен хъб, който да стане водещ на международно ниво. Тези събития може да послужат за пример и на други арабски държави, ако промените се изпълнят и бъдат приложени наистина. Саудитска Арабия промени поведението си на международната сцена, втвърдявайки езика не посредством религия, а с военно и икономическо присъствие, което можеше да се види добре спрямо Катар, Йемен и Ливан. През тази година беше подновено партньорството с Ирак, границата с който беше затворена за близо 25 години. Обединените арабски емирства също затвърдиха влиянието и международното си присъствие през тази година. Въпреки че понесоха критики от страна на Европейския съюз заради свободното им отношение към офшорни фирми, емирствата започнаха реформи в тази насока, за да достигнат нужните критерии. ОАЕ също така засили военното си присъствие чрез войната в Йемен, където през изминалата година именно силите на Емирствата бяха основен стълб на саудитската коалиция срещу хутите. В град Аден, например, ОАЕ създадоха свои бази и разположиха сили, с което стъпиха по-здраво в Аденския залив и Червено море. Тъй като страните от Персийския залив са най-развити в икономически план сред арабските държави, те могат да послужат за пример за други, ако наистина имат желанието да извършат реформи. Остават проблем човешките права, както и свободата на изразяване, а без това да се гарантира, всяка реформа би била безсмислена. През 2017 г. Йемен стана известен като мястото, където се появи най-бързо развиващата се епидемия от холера в модерната история. За няколко месеца бяха засегнати над 800 000 души, а до началото на 2018 г. броят им ще нарасте на над един милион. Заради тежките сблъсъци и гражданската война, инфраструктурата на Йемен на места е изцяло унищожена и цивилното население няма достъп до основни услуги. Намесата на саудитската коалиция срещу хутите още повече засили хуманитарната криза в страната с налагането на блокада над основните пристанища заради обвиненията, че през тях минават ирански оръжия за хутите. През 2017 г. Йемен продължава да е разделен между правителствените сили и хутите, а в Южен Йемен се засили сепаратисткото движение. Бъдещето на самата страна беше поставено под въпрос с убийството на Али Абдула Салех от бившите му съюзници хутите. В Йемен саудитците и Емирствата се оказват в блатото, в което руснаците се намират в Сирия, и вероятно няма скоро да излязат от там. През изминалата година Русия затвърди влиянието и присъствието си в Близкия изток от Ирак до Египет и Либия, запълвайки вакуума от намалялото американско присъствие. Китай също направи стъпки към засилване на ролята си в Близкия изток. Пекин изпрати войници в Сирия, за да се борят срещу анти-китайската Туркестанска ислямска партия застрашава сигурността в Китай. През 2018 година мините, оставени през тзи година ще започнат да избухват една след друга и можем да кажем със сигурност, че Близкият изток ще продължава да бъде тема номер едно в международните новини.", "date": "2017.12.20", "title": "2017-а показва, че следващата година може да е взривоопасна"}
{"url": "http://epicenter.bg/article/Pravi-se-opit-za-legalizirane-na-gey-brakovete-u-nas/143451/11/0", "text": "  Ето част от крайно неприемливите текстове в нея.  Чл. 14 ал.1 “Страните предприемат, където е подходящо, необходимите стъпки за включване на съобразен с развиващите се възможности на учащите се учебен материал по въпроси като равнопоставеност между жените и мъжете, нестереотипни роли на пола, взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност, в официалните учебни програми и на всички образователни равнища.”   Приемането на Истанбулската конвенция може да доведе до изучаване на „нестереотипни роли на пола“ като хомосексуализъм, травестизъм и др. на всички образователни нива – от детската градина до университетите. Гл. 1 ч. 4 ал. 3  Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете. Традиционните роли на жената и мъжа се приемат като основа на предразсъдъци и ще бъдат подложени на законен институционален натиск, ако бъде гласувана Истанбулската конвенция. Гл. 3 чл. 12 ал. 1  Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете. Традиционните роли на мъжкия и женския пол ще бъдат подложени на натиск за поведенчески промени в социалните и културните модели – натиск, който засега се нарича „насърчаване“. 4. Статут на бежанци за хора с „особености на пола“ Гл. 7 чл. 60 ал 2 Страните осигуряват тълкуване, отчитащо особеностите на пола, на всяко от основанията на Конвенцията, а когато бъде установено, че преследването, от което се опасява лицето, е на едно или повече от тези основания, кандидатите следва да получават статут на бежанец съгласно съответните приложими инструменти. Гласуването на Истанбулската конвенция ще задължи България да дава статут на бежанец на всеки чужденец с „особености на пола“. С други думи, всеки травестит в Иран например може да получи гарантиран статут на бежанец у нас, тъй като в родината си е преследван заради „особености на пола“. Гл. 9 Член 66 Експертна група за действие срещу насилието над жени и домашното насилие ал.1 Експертната група за действие срещу насилието над жени и домашното насилие (наричана по-нататък „GREVIO“) следи за изпълнението на настоящата Конвенция.   Гл. 9 чл.68 ал. 1 Страните представят пред Генералния секретар на Съвета на Европа доклад за законодателни и други мерки, въвеждащи в сила разпоредбите на настоящата Конвенция, съставен на основата на изготвен от GREVIO въпросник, който да бъде разгледан от GREVIO.   Гл. 9, чл. 68 ал.4 GREVIO определя подходящите средства за провеждане на тази процедура по мониторинг. Тя може по-специално да приеме въпросник за всеки кръг на оценяване, който да служи като основа за процедурата на оценка на изпълнението от страните. Този въпросник се изпраща до всички страни. Страните отговарят на въпросника, както и на всяко друго искане за информация от GREVIO. С други думи, ЛГБТ активистите у нас ще получат още една законна властова позиция за атака срещу единствените два пола – мъжки и женски, за атака срещу традиционното семейство и за налагане на хомосексуалния модел с подкрепа на държавата. Още един Български Хелзински комитет, подкрепен законодателно от държавата, за да работи срещу гражданите.   Целта на Министерството на правосъдието, което е вносител на Истанбулската конвенция е тя тихомълком и без обсъждания да бъде гласувана в Министерски съвет в оставащите няколко дни до Нова Година.   Срокът за съгласувателната процедура по министерствата изтече на 15.12.2017. Стремежът е до края на годината Истанбулската конвенция да бъде гласувана в Министерски съвет и оттам – и от Народното събрание. Ако това се случи, вече знаем последиците.  ", "date": "2017.12.20", "title": "Прави се опит за легализиране на гей браковете у нас"}
{"url": "http://epicenter.bg/article/Rosen-Zhelyazkov-e-noviyat-predsedatel-na-KRS/143421/4/0", "text": "  Припомняме, през март месец 2016 номинираният за нов председател на Комисията за защита на конкуренцията - КЗК, Росен Желязков си оттегли кандидатурата. Това обяви самият той по време на изслушването си в Комисията по икономическа политика и туризъм.   В момента Желязков е председател на държавна агенция \"Електронно управление\".", "date": "2017.12.20", "title": "Росен Желязков е новият председател на КРС"}
{"url": "http://epicenter.bg/article/Prodazhbata-na-vinetki-za-2018-g--zapochva-po-Koleda--za-parvi-pat-shte-sa-validni-ot-datata-na-kupuvane/143425/4/0", "text": "От петък – 22 декември, стартира продажбата на винетките за 2018 г., съобщи на брифинг днес министърът на регионалното развитие и благоустройството Николай Нанков, предадоха от пресцентъра на МРРБ. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. В брифинга участваха също министрите на вътрешните работи Валентин Радев и на транспорта, информационните технологии и съобщенията Ивайло Московски, кметът на София Йорданка Фандъкова и председателят на Управителния съвет на Агенция „Пътна инфраструктура“ инж. Дончо Атанасов. На него те представиха организацията на движение за предстоящите празнични дни.  Министър Нанков съобщи, че ремонтите по републиканската пътна мрежа приключват на 21 декември, така че да се осигури нормалното преминаване по всички пътни артерии.  Отново над 3000 снегопочистващи машини ще бъдат в готовност при необходимост да се включат в пътното почистване, каза още министърът и напомни, че информация за състоянието на пътищата се подава предварително от Агенция „Пътна инфраструктура“.  Николай Нанков обърна внимание, че за първи път годишните винетки ще важат от датата на купуването им. Така например, ако шофьор си вземе стикер на 2 март 2018 г. или на 5 май 2018 г., когато тръгва на път за празниците, то той ще важи до 1 март 2019 г. или до 4 май 2019 г. В момента валидността на годишната винетка е до 31 януари независимо от това кога е закупена.  През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване.  За първи път от догодина ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.  Цената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената й е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. – 18 лева за месец, което е над два пъти повече.  При винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента.  Измененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура.  Както всяка година с цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация – пореден и случаен номер, като комбинацията от двата номера също е вид защита.  До 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г.  Категория 1 (Евро 0, І, ІІ) - дневна 23 лв., седмична 87 лв., месечна 174 лв., годишна 1743 лв.  Категория 1 (Евро ІІІ, ІV, V, ЕЕV и по-висока) - дневна 23 лв., седмична 64 лв., месечна 134 лв., годишна 1340 лв.  Категория 2 (Евро 0, І, ІІ) - дневна 23 лв., седмична 53 лв., месечна 105 лв., годишна 1050 лв.  Категория 2 (Евро ІІІ, ІV, V, ЕЕV и по-висока) - дневна 23 лв., седмична 40 лв., месечна 80 лв., годишна 808 лв.  Категория 3 - седмична 15 лв., месечна 30 лв., тримесечна - 54 лв.,годишна 97 лв.   ", "date": "2017.12.20", "title": "Продажбата на винетки за 2018 г. започва по Коледа, за първи път ще са валидни от датата на купуване"}
{"url": "http://epicenter.bg/article/Sadat-na-ES-otsadi--che--Yuber--e-transportna-usluga-/143442/4/0", "text": "Услугата, която компанията „Юбер“ (Uber) предлага, спада към услугите в областта на транспорта по смисъла правото на Европейския съюз, реши днес Съдът на ЕС, предава бТВ.  Това означава, че тя трябва да бъде изключена от приложното поле на свободното предоставяне на услуги изобщо и от това на Директивата за електронната търговия. Държавите членки пък трябва сами, при спазване на общите правила на Договора за функционирането на Европейския Съюз, да уредят условията за предоставяне на услуги като тази на „Юбер“.  Чрез приложение „Юбер“ предоставя платена услуга по свързване на непрофесионални шофьори със собствени превозни средства и лица, желаещи да ползват градски превоз.  С решението си Съдът приема, че услугата на „Юбер“ не е посредническа, тъй като лицето, което я предоставя, същевременно предлага услуги по градски превоз, до които предоставя достъп по-специално чрез ИТ инструменти и чието общо функциониране организира в полза на лицата, желаещи да се ползват от това предлагане. Той подчертава също така, че „Юбер“ упражнява решаващо влияние върху условията на предоставяне на услугата от шофьорите.  Ето защо Съдът намира, че тази посредническа услуга трябва да се разглежда като неразделна част от една обща услуга, чийто главен компонент е транспортна услуга, и следователно да се квалифицира не като „услуга на информационното общество“, а като „услуга в областта на транспорта“.  До днешното решение се стигна, след като към Съда на ЕС се обърна испански съдия, сезиран през 2014 г. от професионална асоциация на таксиметрови шофьори в Барселона, обявили се за жертва на „нелоялна конкуренция“ от страна на „Юбер“. Според асоциацията непрофесионалните шофьори на услугата „Юбер“, които ползват собствените си автомобили, трябва да имат лицензи и разрешителни подобно на останалите таксиметрови компании в Барселона. „Юбер“ от своя страна уверяваше, че трябва да се съобразява единствено с правилата за свободно предоставяне на услуги, свързани с новите информационни технологии.  „Юбер“ е в конфликт с властите в няколко европейски страни и твърди пред Съда на ЕС, че е цифрова услуга с ролята на посредник между частни лица и шофьори.  ", "date": "2017.12.20", "title": "Съдът на ЕС реши, че „Юбер“ е транспортна услуга "}
{"url": "http://epicenter.bg/article/Trima-uchastvali-v-pokushenieto-na-danachniya-shef-Ivo-Stamenov/143371/3/0", "text": "Минимум трима мъже са преки участници в покушението срещу данъчния шеф Иво Стаменов, разкриха запознати с разследването, цитирани от столичен всекидневник.   Стефанов, беше прострелян рано сутринта в понеделник, докато пътува към работа по улица \"Дунав\" в топцентъра на София. Малко след 8,30 часа до джипа му се приближава друг автомобил и от него маскиран мъж гърми два пъти с пушка. Един от изстрелите е точен. Куршумът пробива предното стъкло и се забива в гърдите на Стефанов.   През това време според ченгетата наоколо се намират и други двама \"колеги\" на стрелеца. Задачата им е да сигнализират за приближаващата се кола на данъчния шеф и да следят за ченгета наблизо. Мястото на стрелбата е на метри от десетки ключови обекти в центъра на София. Наблизо се намират няколко посолства, офиси на известни бизнесмени, Столичната община, Народното събрание. Повечето от тях се охраняват денонощно от ченгета, а патрулки и пеши полицаи обикалят района на всеки половин час.   Макар и строго охраняван районът, килърите са нямали много алтернативи къде да изпълнят поръчката, подозират разследващи. Като бивш полицай и човек, съзнаващ, че работата му засяга огромни интереси, Стефанов постоянно се оглеждал, докато пътувал си джипа си. Като допълнителна мярка карал и с висока скорост по столичните булеварди. Единствената му грешка била, че в опит да избегне задръстванията в центъра ежедневно минавал по ул. \"Дунав\", а не по бул. \"Дондуков\", където е офисът на НАП. Заради множеството паркирали коли по уличката и пешеходци там може да се кара с много ниска скорост. Затова и килърите го причакват именно там. Според информация, събрана от криминалистите, убийците са следили Иво Стефанов от няколко седмици.   Твърди се, че охранителни камери са ги заснели и през миналата седмица. Заради задръствания или много очевидци, включително и намиращи се наблизо ченгета, тогава стрелба и няма.   Ден след покушението разследващите нямат категорични доказателства за извършителите или поръчителя. Основната версия е, че заповед за стрелбата е дал свързан с бившата ВИС бизнесмен с интереси във вноса на зеленчуци и измами с ДДС. През последните години негови близки са препрали чрез съмнителни сделки над 100 млн. лева, твърдят запознати. Крайни лица на легализираните пари са бивша манекенка и скандално известна бизнес дама, разследвана в Германия за измами. За самите извършители се подозира, че са сърби и веднага след стрелбата са напуснали нелегално България.", "date": "2017.12.20", "title": "Трима участвали в покушението на данъчния шеф Иво Стаменов"}
{"url": "http://epicenter.bg/article/Dalavera-s-kontrabanda-na-teleshko-i-agneshko-s-ukrito-DDS-bili-v-osnovata-na-strelbata-sreshtu-danachniya/143372/3/0", "text": "Далавера с контрабанден внос на телешко и агнешко месо с укрито ДДС за няколко милиона лева е в основата на стрелбата срещу шефа на „Фискален контрол“ в НАП Иво Стаменов.   Това е една от основните оперативни линии, по която работят разследващите, съобщава „Телеграф“, цитиран от БЛИЦ.   Проверява се работата на Стаменов около разкриването на канал за внос на месо от Близкия изток и Латинска Америка, което е препакетирано като продукт от Европейския съюз и внасяно у нас.   Става въпрос за месарски фирми, които са част от сложна и добре изградена схема за източване на ДДС чрез незаконен внос и износ. Каналът действал у нас от няколко години. Част от продукцията била препакетирана в съседни на България държави, а друга част внасяна по документи като стока за влагане в производство на храна за домашни любимци. След това част от месото било преработено в българско предприятия и изнасяно зад граница.     Движението на високорисковите стоки е проследявано от инспекторите на „Фисакален контрол“ по пътя им от граничните пунктове до местата за разтоварване във вътрешността на страната.   Според оперативната информация Стаменов е бил на път да разобличи канала, което е вбесило месарските босове. Към момента няма данни да му е предлаган рушвет, който да е приемал или пък отказал, Не се е оплаквал, че е заплашван или предупреждаван от някого. Основната версия, по която се работи за стрелбата срещу данъчния Иво Стаменов, е посегателство спрямо него в резултат на изпълнение на служебните му задължения, потвърди главният прокурор Сотир Цацаров.   43-годишният директор в НАП бе прострелян в понеделник сутринта, докато се движел с джипа си БМВ Х5 по столичната улица „Дунав“ 5. Разследващите разпитват колеги на Стаменов и проверяват работата на дирекция „Фискален контрол“ от самото ѝ създаване през 2015 г. насам.   Ръководената от простреляния мъж структура е проверявала стотици тирове и е установила дължими данъци за милиони левове. Служителите са иззели тонове стока и са запечатали стотици складове.   Стаменов продължава да е в много тежко състояние и с опасност за живота, съобщиха от ВМА, където се борят за живота му. През нощта му е направена втора операция, която са му направени още преливания на кръв и плазма, както и тежка медикаментозна поддръжка на жизнените функции.", "date": "2017.12.20", "title": "Далавера с контрабанда на телешко и агнешко с укрито ДДС били в основата на стрелбата срещу данъчния"}
{"url": "http://epicenter.bg/article/Kola-blasna-i-ubi-dete-v-selo-Parvenets-/143383/3/0", "text": "Кола прегази и уби 10-годишно момиченце тази сутрин в пловдивското село Първенец. Детето е било с майка си, която е ранена и е откарана в болница, съобщиха за Дарик от полицията в града под тепетата. Жената е на 31 години и е в шок.  Сигналът за тежкия инцидент е получен към 08:00 ч.  Роднини на семейството са нанесли побой на шофьора на колата.  На място са екипи на Първо РУ, Специализирани полицейски сили и Пътна полиция. Напрежението е овладяно, установен е единият от участниците в побоя.  Причините и обстоятелствата около инцидента се изясняват.  ", "date": "2017.12.20", "title": "Кола блъсна и уби дете в село Първенец "}
{"url": "http://epicenter.bg/article/Avtoservizi-manipulirat-tahografite-na-tirovete--sazdavat-opasnost-za-tezhki-PTP-ta/143385/3/0", "text": "  Преди седмица екип на Новините на NOVA разказа за един проблем, който постоянно “убива” хора по пътищата. Шофьорите на тирове манипулират тахографите на камионите и карат часове без почивки.   Екип на NOVA влезе под прикритие в автосервизите, където се монтират устройствата.   Опашките по границата са една от причините за това да има подобен тип манипулации. Целта е пестене на време, гонене на доставки и печалби.   Препоръчват един от най-добрите майстори в занаята. Намира се в предградията на Видин. Срещу 600 лева майсторът ще монтира платка към дигиталния тахограф, която ще прекъсва сигнала от датчика на скоростите на камиона. Така машината ще се движи, а данните на тахографа ще показват, че той не се движи. Манипулацията се задейства от магнит.   Магнитът, с който шофьорите включват режима за подправяне на данните, струва 8 лева и се продава на много места у нас. Екипът на NOVA влиза със скрита камера в магазин на автомагистрала „Хемус”, а ден по-късно – с явна камера.   Няколко дни по-късно наемаме камион и отиваме отново в малкия семеен сервиз. Платката, която спира датчика за скоростите, е готова и майсторът я монтира зад тахографа. Следва прекъсване на втория сигнал към тахографа, а синът на майстора ще добави още една екстра - манипулация, с която камионът ще може да се движи над позволената скорост от 90 километра в час.   Прави се протокол и плащаме. Точно този момент очакват няколко институции, разположени наблизо - инспектори от Държавната агенция за метрологичен и технически надзор, Автомобилна администрация и Икономическа полиция.   Майсторът и синът му се заключват в дома си. След няколко часа тишината е нарушена. Младият помощник в тъмния занаят излиза от вкъщи. Съпругата на майстора, която се води управител на семейния бизнес, пристига, за да спаси сина си.   По-късно страстите стихват, но институциите отново не получават достъп до гаража и документите от дейността на фирмата. По-конкретно инспекторите търсят протокола от камиона с преправения тахограф. Законът се оказва безсилен проверяващите да си свършат работата. Затова с камиона отиваме в сервиза, за да установим извършеното престъпление.   След като категорично е установено манипулирането на тахографа със скритите камери е редно да се направят замервания и в реален сертифициран сервиз. Специалист сваля тахографа и вади манипулиращата платка. Устройството е достатъчно сервизът да понесе глоба от 5000 лева. Доказателствата обаче ще отидат в прокуратурата.   По данни на Агенция „Пътна инфраструктура” страната ни прекосяват около 10 000 камиона на денонощие. Дори и само една десета от тях да са с манипулиран тахограф, по пътищата се движат 1000 бомби със закъснител. 1000 шофьори карат без необходимата почивка. Резултатът от това е видим - почти всеки ден у нас има катастрофа с участието на тир.  ", "date": "2017.12.20", "title": "Автосервизи манипулират тахографите на тировете, създават опасност за тежки ПТП-та (Видео)"}
{"url": "http://epicenter.bg/article/TIR-se-zapali-na--Tsarigradsko-shose--v-Sofiya/143397/3/0", "text": "  Тир се запали в движение на столичния булевард „Цариградско шосе“ при разклона за \"Горубляне\", в посока изход от София, съобщава dariknews.bg.   Движението в района е затруднено.   При инцидента няма пострадали.   Камионът се е запалил малко след 10:15 ч.   На място са противопожарни екипи, продължава гасенето на огъня.   Пътни полицаи регулират трафика.  ", "date": "2017.12.20", "title": "ТИР се запали на „Цариградско шосе“ в София"}
{"url": "http://epicenter.bg/article/Zhandarmeristi-hvanaha-28-siriytsi-v-tovaren-vlak/143408/3/0", "text": "28 чужденци, по първоначални данни сирийски граждани, са задържани тази нощ в района на жп гара Септември от жандармеристи. Около 2.30 часа полицейски служител от Дирекция „Жандармерия“, който охранявал района на гарата, извършвал обход на периметъра. Преминавайки покрай международен товарен влак, спрял за претоварване, той чул човешка реч от единия от вагоните, съобщиха от пресцентъра на МВР. Вагонът бил без нарушения на пломбажните въжета и митническите пломби. Униформеният незабавно подал сигнал на колегите си от РУ - Септември. Така било установено, че в този вагон пътуват незаконно пребиваващи на територията на страната ни чужденци. Извадени са общо 28 души – мъже, жени и деца, всички без валидни документи за самоличност. На място са изпратени и екипи на група „Миграция“ при Областната дирекция на МВР в Пазарджик, които са започнали работа с чужденците. Пристигнал е и екип на „Спешна помощ“, който е извършил първичен медицински преглед на всички. Особено внимание е обърнато на децата, тъй като са на възраст между 1 и 17 години. Полицаите са извършили и щателна проверка на цялата влакова композиция и други хора не са открити. Днес чуждите граждани ще бъдат транспортирани в специализиран дом за временно настаняване на чужденци към Дирекция „Миграция“. Работата по случая продължава.", "date": "2017.12.20", "title": "Жандармеристи хванаха 28 сирийци в товарен влак"}
{"url": "http://epicenter.bg/article/Aktsiya-v-Momchilgrad--Zadarzhaha-bratovched-na-umartvenata-Damla/143414/3/0", "text": "Арестуван е братовчед на убитата Дамла. Акцията по задържането е проведена преди минута в района на автогарата в Момчилград, съобщава 24rodopi.com, цитиран от \"Канал 3\".  Там все още има полицейски патрули, но задържаният е откарал от други служители в Кърджали, съобщава изданието. По-рано днес майката на убитото в Момчилград момиче беше отведена от ареста и после върната обратно. Садет Муса се е прибрала у дома късно снощи под охрана, за да участва в следствен експеримент. ", "date": "2017.12.20", "title": "Акция в Момчилград! Задържаха братовчед на умъртвената Дамла"}
{"url": "http://epicenter.bg/article/Vaorazhena-politsiya-shte-ni-pazi-po-praznitsite-po-ulitsite-i-v-molovete-/143427/3/0", "text": "Министърът на вътрешните работи Валентин Радев, министърът на транспорта Ивайло Московски и министърът на регионалното развитие Николай Нанков, както и столичният кмет Йорданка Фандъкова информираха на пресконференция след заседанието на Министерския съвет какви ще бъдат предприетите мерки по време на празниците за сигурността на гражданите и за по-малко пътни произшествия.  Столична община и всички структури, отговорни за безопасността по време на предстоящите празници, са в пълна бойна готовност, предава Канал 3.  Навсякъде в страната, особено в големите градове и най-вече в търговските центрове, ще има въоръжени полицаи. Засилено полицейско присъствие ще има по пътищата в страната, особено по магистралите.  Министър Радев увери, че ще се направи всичко възможно да се предотвратят тежки пътни инциденти. Ще се правят също така максимално много проверки, за да не се допусне граждани, употребили алкохол или наркотични вещества, да управляват превозни средства.  \"Превантивно да спираме тези, които искат да превишат скоростта. Ще правим проверки за наркотици и за алкохол. Това е другият бич, който води до ПТП\", каза Валентин Радев.  Министър Ивайло Московски съобщи, че ще има контролни органи на натоварените точки заради ТИР-овете и автобусите. Той отново призова всички шофьори да внимават при преминаване през жп прелезите.  \"По-важен от човешкия фактор при движението няма. Нека всички бъдат максимално отговорни и да не забравят, че носят отговорност, както за себе си, така и за другите\", подчерта той.  Кметът на София Йорданка Фандъкова съобщи, че се очаква засилено излизане на автомобили в началото на празниците, а в края на празниците се очаква то да бъде в обратна посока.  \"Имаме уверения, че ще има засилено полицейско присъствие по входовете и изходите на София\", поясни Фандъкова.  Министър Нанков потвърди, че всички ремонтни дейности по републиканската пътна мрежа ще бъдат прекратени, за да се осъществява нормалното движение на гражданите по време на празничните дни.  Той добави, че над 3000 машини ще бъдат в готовност при нужда от снегопочистване и напомни, че според прогнозите на синоптиците се очакват валежи от сняг.  ", "date": "2017.12.20", "title": "Въоръжена полиция ще ни пази по празниците по улиците и в моловете "}
{"url": "http://epicenter.bg/article/Tsatsarov--Bratovched-na-ubitoto-dete-v-Momchilgrad-e-privlechen-kato-obvinyaem-za-umishleno-ubiystvo-/143452/3/0", "text": " Това каза главният прокурор Сотир Цацаров пред журналисти във връзка с убийството на 7-годишното дете в Момчилград, предаде репортер на Агенция „Фокус“.     Няма информация за мотивите за престъплението.   Племенникът на майката на убитата Дамла, М.Г.Х., който е обвинен, че е затрил детето по особено жесток начин,  , съобщиха още от прокуратурата.   7-годишната Дамла бе намерена мъртва сутринта на 17 декември в дома си в Момчилград.  М.Г.Х. е обвинен в това, че умишлено е умъртвил момиченцето., като убийството извършено по особено мъчителен начин за жертвата – престъпление по чл. 116 ал.1 т.4 и т.6 от Наказателния кодекс.     Съдебно-медицинската експертиза е установила    Все още не са изготвени заключенията на назначените от прокуратурата експертизи: комплексна ДНК, дактилоскопна и физикохимична експертиза на веществени доказателства и съдебно- техническа експертиза на приобщени по делото средства за мобилна комуникация.   Той е арестуван, след като покрай жилището му бе намерен странен предмет, свързан с убийството на момиченцето. Припомняме, че   по чл.182, ал.1 от Наказателния кодекс за това, че на 16/17. 12.2017 г., като родител е оставила детето си без надзор и достатъчно грижа и с това е създала опасност за неговото физическо и душевно развитие.     „В момента продължават действията по разследването. След привличането е осъществен разпит. На разпита е направено пълно признание по информация на колегите, заяви Сотир Цацаров. Разбира се, признанието е свързано със съответствие с други доказателства, открити в периода на интензивната работа от вчера до настоящия момент. Около 16.30 ч. в Кърджали би трябвало да е започнал разпитът от съдия от Окръжен съд. Веднага след разпита ще следва следствен експеримент“, съобщи главният прокурор. Нека имаме малко повече време, защото нещата се развиват много бързо. Ще пуснем и официално прессъобщение. Мъжът не се е укривал. И вчера казах, че кръгът, в който работим, е много тесен. Колегите са преценили, след събраните доказателства, че това е човекът, на който трябва да се повдигне обвинение\", категоричен беше Цацаров.   Той благодари на всички от Главна дирекция \"Национална полиция\" и на хората от ОДМВР - Кърджали и местната прокуратура.  ", "date": "2017.12.20", "title": "Цацаров: Братовчед на удушената Дамла в Момчилград е обвинен за убийството ѝ, направил е признания "}
{"url": "http://epicenter.bg/article/Sin-na-sadiya-ot-VKS-hapal-i-udryal-politsai-pri-opit-za-arest--sadat-go-opravda-/143459/3/0", "text": "Софийският апелативен съд оправда магистратски син, който хапал и удрял полицаи при опит за арест, предава Дарик.  Марк Стайков бе задържан в началото на 2015 в дома си в столичния квартал „Младост”. При ареста обаче той оказал съпротива, ударил два юмрука в лицето на полицай и ухапал друг по ръката.  След задържането му полицаите открили и 3 саксии с марихуана в апартамента му. В началото на годината Софийският градски съд го призна за виновен и му наложи 2-годишна присъда и 5000 лева глоба за държане на наркотици и причиняване на средна телесна повреда. Днес обаче Апелативният съд го оправда.  Стайков е син на съдия Евгений Стайков от Върховния касационен съд. Именно там днешната му оправдателна присъда може да бъде обжалвана.  Преди месец пък един от пострадалите полицаи – Александър Станев, бе арестуван за разпространение на наркотици и изнудване. Задържан бе и друг полицай – Еджевит Осман, който беше свидетел по делото. „  ", "date": "2017.12.20", "title": "Син на съдия от ВКС хапал и удрял полицаи при опит за арест, съдът го оправда "}
{"url": "http://epicenter.bg/article/Zamestnikat-na-Valeri-Simeonov-zamazva-skandalite-v-koalitsiyata--Nishto-dramatichno-ne-se-sluchva--/143444/2/0", "text": "\"Лодката на коалицията не се клати\", опита да увери медиите заместникът на Валери Симеонов - Борис Ячев по повод поредния му изблик.  \"Нищо драматично не се случва в коалицията\", заяви Ячев.   Освен това между конкретните казуси Пирин и концесиите на плажовете нямало връзка, а се търсела такава. \"Не виждам защо се търси тенденция, че напрежението градира\", чуди се Ячев, предаде Канал 3.   По думите му в днешния текст за концесиите Патриотите просто са имали различно мнение от ГЕРБ, които си го отстояли, а ДПС ги подкрепили.", "date": "2017.12.20", "title": "Заместникът на Валери Симеонов замазва скандалите в коалицията: Нищо драматично не се случва! "}
{"url": "http://epicenter.bg/article/Borisov--Optimist-sam--che-sled-Brekzit-shte-zapazim-na-100--obmena-na-informatsiya-v-sferata-na-sigurnos/143450/2/0", "text": "Преди повече от деситилетие Европол не желаеше да си говори с България. Положихме огромни усилия, за да обменяме информация и да извършваме заедно операции. Същите усилия положихме и за британските служби.  Това каза премиерът Бойко Борисов по време на дискусията \"Отвъд Брекзит - бъдещото сътрудничество за сигурност между Обединеното кралство и Европейския съюз\", организирана от Британско посолство и ПанЕвропа България.  \"Само за седмица проведох срещи с Тереза Мей, държавния секретар на Великобритания и шефовете на специалните служби. Обменихме много информация. Вчера няколко часа дебатирах с единствения преговарящ от страна на ЕС за Брекзита Мишел Барние. От днес имаме и темата в нашето европредседателство освен Брекзит.  С Великобритания трябва да запазим на 100% обмена на информация за сигурността. Изградили сме много голямо доверие в сферата на сигурността. Оптимист съм, че това ще стане. За нас, тук на Балканите, сферата сигурност е много важна. Тя е важна за целия ЕС\", категоричен беше Борисов. \"Великобритания е неразривна част от Европа. Същото важи и за Западните Балкани. Това ще е основната тема по време на нашето европредседателство. На Балканите всички имат интереси, но те са част от Европа. Ще положим много усилия в сферата на сигурността по време на председателството на ЕС. Може да бъдете убедени в това. Никоя държава не може да се справи сама с терористите. Благодаря ви за това мероприятие\", завърши премиерът.", "date": "2017.12.20", "title": "Борисов: Оптимист съм, че след Брекзит ще запазим на 100% обмена на информация за сигурността"}
{"url": "http://epicenter.bg/article/Karadaya--Vsichki-byaha-zad-ideyata-na-DPS-za-otpadane-na-moratoriuma-varhu-lekarstvata-/143453/2/0", "text": "Всички бяха зад идеята на ДПС за отпадане на мораториума на лекарствата за онкоболните, но формулата на управлението е проба-грешка. Това каза председателят на ДПС Мустафа Карадайъ след Председателски съвет на Народното събрание, където бе обсъдено включването в дневния ред предложението за отпадане на мораториума върху лекарствата за онкоболните, предаде Агенция „Фокус“.  Карадайъ поясни, че на Председателски съвет на Народното събрание се е подкрепило предложението на ПГ на ДПС от 15 ноември за отпадане на параграф 6-ти от Закона за бюджета на НЗОК за 2018 г.  „Ние им благодарихме. Безспорно благодарихме и на БСП за подкрепата, когато се разглеждаше нашето предложение. Благодарихме и на останалите колеги, които мисля, че 7 пъти са гласували „против“ това предложение и се стигна до същността и идеята на това, което сме предложили“, поясни Карадайъ.  „Обявихме за пореден път формулата на съществуване на тази власт на проби-грешки и пак проби-грешки. Формулата е търсене на консенсус за поправка на грешките, а в останалите случаи партиен диктат, независимо от мотивите на предложенията“, заяви Карадайъ и обясни, че значение има само кой е направил предложението.  ", "date": "2017.12.20", "title": "Карадайъ: Всички бяха зад идеята на ДПС за отпадане на мораториума върху лекарствата "}
{"url": "http://epicenter.bg/article/Zam-ministar--Slagame-kray-na-profesiyata--ne-iskam-da-rabotya-/143456/2/0", "text": "Обвързването на социалните помощи със задължителна заетост слага край на професията „не искам да работя”. Това заяви в ефира на Нова телевизия зам.-министърът на труда и социалната политика Султанка Петрова.   Тя отчете като изключително важен факта, че правителството вече обвърза образованието на децата с получаването на детски надбавки, те вече не се взимат от родители, които не пускат редовно синовете и дъщерите си на училище и детска градина.   Заместник-министър Петрова подчерта още, че властта ще продължава да работи за това минималната пенсия да бъде увеличена през 2018 г. „Голяма част от усилията ни са насочени към подпомагане на младите хора. Търсим различни стимули и механизми, чрез които да ги задържим в България”, подчерта Петрова. И отбеляза, че разликата между нашата страна и останалите европейски държави е, че те приемат вече обучени и добре подготвени кадри, които ние губим.", "date": "2017.12.20", "title": "Зам.-министър: Слагаме край на професията „не искам да работя”"}
{"url": "http://epicenter.bg/article/V-Pamporovo-i-Mechi-chal-chakat-15-beli-pisti--dalgi-50-km/143458/2/0", "text": "  „Не ни трябват, само ни пречат призове за най-евтини ски-дестинации Трябва по-скоро да се отървем от прокобата да ни смятат за евтина ваканция. Никъде по света не излиза уравнението да не бъдеш скъп и едновременно с това да си добър зимен курорт, да поддържаш качествен баланс между писти, снежни оръдия, снегообработващи машини, леглова база и растящи заплати в туристическия сектор”, коментира Марин Беляков, изпълнителният директор на „Пампорово” АД на пресконференция в сряда. Той разказа за подобряващата се визия на Пампорово, за мастър-плановете за Мечи чал и за усилията да започне по-рано ски-сезонът в Пампорово.  Родопският курорт отново посреща зимата с двете ски-зони Пампорово и Мечи чал, за които обаче важи една лифт-карта. До утре, 21 декември дневната карта струва 25 лв., редовно и без промоции тя ще е по 55 лв., но се предлагат и пакети за семейства. На тази цена са достъпни лифтовете по всички 15 писти в двете зони с обща дължина над 50 км. Картата важи и за безплатния превоз на всеки 15 минути между долната станция на Мечи чал, ресторант „Малина” и автогарата в Пампорово. В рамките на половин-един час скиорите могат да сменят пистите и да избират къде да се спускат според наклона и посоката на слънчевото греене.  Подновена е и хотелската база. Емблематичният за Пампорово хотел „Перелик” вече е 5-звездно бижу, похвали се Беляков. Немалко усилия били положени да посрещнат скиорите с ранен старт и готови бели писти още от началото на декември.  „Разширихме състезателните трасета, обработихме стръмните и по-опасните участъци по тях, разположихме 300 мощни оръдия за изкуствен сняг с капацитет от 1200 кубически метра вода на час, способни да покрият с дебела пелена и двата комплекса за 7 дни...”. Първият истински сняг също натрупал 30-50 см основа, обаче пороят от топъл проливен дъжд, който се лял над Родопите цели 15 часа миналата седмица, измил и свлякъл цялата подготовка за ски-сезона. „Дъждът ни причини щети над 15 хиляди лева”, изчислява Беляков. Едва от вчера температурите позволили да заработят и оръдията за изкуствен сняг.  Защо са бързали и са се състезавали с природата? Ранният старт според Беляков влияе върху психологическата нагласа на скиорите, свързан е и с външнотърговската дейност на комплекса. Първите чартърни полети с туристи от Великобритания и Ирландия са пристигнали на 8 и на 16 декември. Продължени са и съвместните програми на Пампорово с Мтел и с бензиностанциите OMV, отскоро е сключен договор и с Auto Bavaria BMW.  Три нови безплатни wi fi зони има в района на хижа Студенец, връх Снежанка и Мечи чал. За първи път по пистите са поставени и устройства за зареждане на смартфони.  На 9 февруари 2018 г. на Роженските поляни ще бъде тържествено отбелязана 20-годишнината от олимпийския медал на Екатерина Дафовска от Нагано. На поканата на шампионката в биатлона са откликнали и подгласничките й от олимпиадата в Нагано, и още олимпийски знаменитости.  От 25 февруари до 4 март 2018 г. Пампорово ще бъде домакин и на 65-ото световно първенство на Международния ски-клуб на журналистите, за което досега са се регистрирали 190 журналисти от 35 страни, представители на медии като в. „Таймс”, „Файненшъл таймс”, ББС, „Айриш Таймс” и др. Наред с неизбежните теми за Българското председателство на Съвета на ЕС, за Пловдив – Европейската столица на културата за 2019 г., за икономиката, природата и устойчивото развитие на туризма в България чуждите кореспонденти ще станат свидетели и на поредния втори опит за световен рекорд на писта „Стената” в Пампорово по многолюдно присъствие на хора в народни носии навръх националния празник 3 март.", "date": "2017.12.20", "title": "В Пампорово и Мечи чал чакат 15 бели писти, дълги 50 км"}
{"url": "http://epicenter.bg/article/Bez-debat-v-parlamenta--Noviyat-antikoruptsionniyat-organ-shte-mozhe-da-podslushva/143463/2/0", "text": "С гласовете на ГЕРБ и „Обединени патриоти” парламентът прие на второ четене новия Закон за противодействие на корупцията и за отнемане на незаконно придобито имущество с който се създава нов орган за борба с подкупните държавни служители на висши длъжности. Това стана на практика без дебат в пленарната зала, съобщи БТВ. Ръководството на комисията ще бъде избирано от Народното събрание, което от месеци е повод за спорове между управляващите и опозицията, която смята, че независимостта на новата служба ще се гарантира само от участие на президента в избора на шефовете й. Румен Радев вече заплаши с вето. Производството за установяване на конфликт на интереси ще се образува в срок до 6 месеца от откриването на нарушението, но не по-късно от 3 години от извършването му. Според закона при установяване на конфликт на интереси лицата няма да могат да заемат публична длъжност за 1 година. Комисията няма да разглежда анонимни сигнали. Сериозни критики претърпя приетият на първо четене текст, според който подалите сигнал за корупция може след това да носят отговорност по дело за клевета при приключила без резултат проверка. Според „Фокус” в окончателния вариант е било решено подателите да не търпят неблагоприятни последици и самоличността им да не се разкрива. Макар да няма разследващи функции, структурата ще може да прави искания за използване на специални разузнавателни средства (СРС) в оперативно-издирвателната си дейност. Това също стана повод за негативни коментари, тъй като до момента само МВР, ДАНС и прокуратурата имаха право да искат подслушване.  ", "date": "2017.12.20", "title": "Без дебат в парламента! Спорният закон \"антикорупция\" мина на второ четене"}
{"url": "http://epicenter.bg/article/BTR--Berkovskata-muzika-i-Geri-Nikol----quot-Zaedno-v-novogodishnata-nosht-quot--na-ploshtada-vav-Varna/143464/2/98", "text": "Традиционният концерт във Варна „Заедно в новогодишната нощ\" ще започне в 22,30 ч. на площад \"Независимост\" на 31-ви декември. Водещи на програмата ще бъдат Надежда Петрова, Иван Тишев, Дамян и Миа, а за доброто настроение на празнуващите ще се погрижат БТР, Нели Рангелова, близначките Алекс и Влади и Гери – Никол. Това съобщиха от пресцентъра на община Варна.  Любителите на народната музика ще могат да се насладят на изпълненията на Берковската духова музика и фолклорен ансамбъл „Варна“. Част от програмата ще бъде и музикалният филм за концерта на MTV във Варна.  В първите минути на новата 2018 година, небето над морската столица ще се озари от фойерверки и лазерни ефекти. Празничната програма ще продължи до около 2ч. след полунощ.  ", "date": "2017.12.20", "title": "БТР, Берковската музика и Гери-Никол - \"Заедно в новогодишната нощ\" на площада във Варна"}
{"url": "http://epicenter.bg/article/Koledari-stanaha-polaznitsi-v-Obshtina-Varna-/143466/2/98", "text": "На Игнажден, когато по стара традиция е важно добри хора да влязат в дома ти, коледари огласиха с песни и наричания за здраве и благополучие община Варна. Народният обичай изпълниха малчугани от детска ясла №14 „Звънче, от ДГ №4 „Теменужка“ и ученици от СУ „Елин Пелин“ - с ръководител Тодор Тодоров.  Гостите бяха посрещнати от кмета Иван Портних и председателя на ОбС Тодор Балабанов.  „Събрали сме се събрали, все отбор момци коладници, ни рано ранили, ни късно къснили. Таман сме навреме стигнали. Дълги друми друмували, мътни реки минували, че изцапали бели навуща, бели навуща, черни гимии. Този стопанин ние го мислехме за лош човек, той се оказа добър човек – ни се дърли, ни се гърли. Че ни дари с добра дара, добра дара – вит превит кравай! На кравая сребро и злато и кръв докато. Тоз кравай, млян, премлян, вит, превит, пред Бога печен – на нас наречен! Колкото зрънца има в него – толкова здраве и берект в тази къща! А кажете, дружино, таз блага дума – амин!“, благослови станеникът. Кметът Иван Портних ги дари с добра дара - погача и пара.  „Скъпи коледари – малки и големи, благодаря Ви, че днес, на Игнажден, Вие станахте полазници в община Варна! Благодаря Ви от сърце за усмивките, топлината и коледното настроение, което внесохте тук. Желая Ви здраве, весели игри на малките, успехи в учението на по-големите и много подаръци под елхата. Поздравявам и Вашите родители и учители, които Ви учат да обичате българските обичаи и традиции! На всички пожелавам светли и топли празнични дни!“, заяви кметът.  На тържеството присъстваха Лилия Христова, директор на дирекция „Образование и младежки дейности“, родители и учители. На финала представители на двете работодателски организации при училищата дариха кмета с коледен подарък и пожелание за успехи в професионален и личен план.  ", "date": "2017.12.20", "title": "Коледари станаха полазници в Община Варна "}
{"url": "http://epicenter.bg/article/Balgariya-shte-si-satrudnichi-s-Evropol-po-temata-s-bitkoyn/143469/2/0", "text": "България ще си сътрудничи с Европол по темата с биткойн. Това съобщи премиерът Бойко Борисов след среща с директора на Европол Роб Уейнрайт. В срещата участваха главният прокурор Сотир Цацаров и посланикът на Обединеното кралство у нас Ема Хопкинс, съобщиха от Правителствена информационна служба.   Бойко Борисов не уточни в какъв аспект ще бъде сътрудничеството, но подчерта, че има необходимост от общата работа между Европол и ГДБОП.   \"Защото явно се дискутира и понеже доста много хора, включително и аз, днес бях за радост ограмотен от тях по темата, но е доста сложна. Имат много добри специалисти, които работят по тази кибервалута, но и не само по нея\", каза премиерът.   Темата с биткойните, които са били засечени и вероятно задържани след акция срещу хакери през май тази година нашумя през последните дни заради огромната стойност на криптовалутата. България ще може да ги продаде за над 3.5 милиарда долара, според моментната цена, ако те наистина са конфискувани.", "date": "2017.12.20", "title": "България ще си сътрудничи с Европол по темата с биткойн"}
{"url": "http://epicenter.bg/article/Borislav-Velkov--Ekranat-pred-stenopisa-na-Yoan-Leviev-veche-e-svalen--Nyama-shteti-po-freskite/143470/2/0", "text": "Екранът пред стенописа на Йоан Левиев вече е свален! Няма щети по фреските. Това заяви в предаването \"Лице в лице\" по БТВ Борислав Велков, председател на Съвета на директорите на НДК.   \"Стигнах до извода, че изкуството ще спаси света, а не сигурността. Изкуството ни прави свободни, докато сигурността слага граници и разделя\", каза Борислав Велков. \"Екранът, който беше сложен на стенописа, е премахнат. Този екран беше монтиран временно там и то на 15 см от стенописа. Още онзи ден обясних, че това е времнно, но явно не съм бил разбран. Стенописът не е повреден\", разкри той.   \"Сигурността в сградата на НДК е на много високо ниво. Това, което е инвестирано там, е буквално ролс-ройсът на техниката. Тук говоря и за информационната сигурност, киберсигурността. Създадена е специална група, която се занимава с този въпрос. Ние даваме една дълга преспектива за сигурността, защото тези компоненти ще останат и занапред след европредседателството. НДК е обществената сграда с най-голяма и добра сигурност в България. Всичко това ще спомогне за провеждането на концерти, форуми, конгреси и след европредседателството. Достъпът до НДК няма да бъде спиран. Културният живот в НДК ще продължи с пълна сила. Искам само да предупредя гражданите, че след 1-ви януари нивото на проверките ще бъде много по-засилено. Ограничен достъп ще има само, когато има събития на най-високо ниво, но те няма да бъдат чак толкова много. Животът около НДК няма да спре. Няма да има санитарен кордон в продължение на 6 месеца. Аз съм спокоен и уверен в сигурността на НДК. Дворецът се е превърнал в една най-умните и интелигентни сгради в България\", категоричен беше Велков.   \"Не знам докъде са стигнали проверките срещу Мирослав Боршош. Трябва да питате компетентните органи. НДК е стабилизиран. НДК вече може да си покрива разходите. В процес на развитието на нов бизнес план сме и съм сигурен, че той ще бъде много добър\", каза още шефът на НДК.", "date": "2017.12.20", "title": "Борислав Велков: Екранът пред стенописа на Йоан Левиев вече е свален! Няма щети по фреските"}
