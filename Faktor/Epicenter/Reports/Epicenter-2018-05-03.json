{"url": "http://epicenter.bg/article/Prof--Mihail-Konstantinov--Ravnosmetkata-ot-upravlenieto-na-kabineta--quot-Borisov-quot--e-polozhitelna-/153416/2/0", "text": "Равносметката от управлението на кабинета на министър-председателя Бойко Борисов е положителна, каза проф. Михаил Константинов в интервю за предаването „Това е България“ по Радио „Фокус“.  Според анализатора българинът е доста по-богат от това, което отчита статистиката.  По думите му около 30% от икономиката в България е сива и това пречи да бъде направена реална статистика за състоянието в страната.  „Преди 11 години, когато се присъединихме към ЕС, стандартът ни беше 30% от европейския, а в момента той е 50%. Това е увеличение с две трети. В България заплатите са 4 пъти по-ниски от европейските, цените обаче са 2 пъти по-ниски. Нашият стандарт е само 2 пъти по-нисък от европейския“, каза проф. Михаил Константинов и изрази надежда до няколко години страната ни да достигне стандарта на ЕС.  ", "date": "2018.05.03", "title": "Проф. Михаил Константинов: Равносметката от управлението на кабинета \"Борисов\" е положителна "}
{"url": "http://epicenter.bg/article/Tsvetanov-se-yadosa-na-Mareshki-/153359/2/0", "text": " Това каза в кулоарите на парламента председателят на парламентарната група на ГЕРБ Цветан Цветанов. Той коментира желанието на Веселин Марешки да се свика референдум за излизането на България от НАТО. \"Т  Тази тема не седи на дневен ред и не подлежи на дебат нито в парламента, нито в обществото. Не съм запознат с мотивите на \"Воля\". Това си е техен избор и те си решават с коя политическа сила от Европа ще поддържат връзки и контакти. Предстоят ни много интересни европейски избори обаче. Аз съм убеден, че ще надделеят идеите за силни и обединена Европа\", обяви Цветанов.  пък подчерта, че Марешки искал да се постави на обсъждане дали трябва да плащаме цената да сме член на НАТО. \"Воля\" застава зад лидера си. Ние сами не можем да си гарантираме националната сигурност, убеден е Христов. Дори и като член на Алианса пак не си гарантираме сигурността. Това е сериозен проблем, посочи депутатът. И в момента не сме пълноценен партньор на НАТО. Единна европейска армия трябвало да ни пази, а не НАТО. И Доналд Тръмп критикувал Алианса, по думите му.", "date": "2018.05.03", "title": "Цветанов се ядоса на Марешки: Няма опция България да напусне НАТО!"}
{"url": "http://epicenter.bg/article/Evropeyskiyat-parlament-otlichi-AM--Trakiya--i-metroto-v-Sofiya-kato-obraztsi-za-evropeysko-finansirane-/153375/2/0", "text": "С 475 гласа „за“ (73% от гласувалите) Европейският парламент (ЕП) посочи български европроекти като образци за управление на европейски средства. Това се случи по време на пленарната сесия на ЕП, а сред проектите са АМ „Тракия“, метрото в София и обновените отсечки от жп линията София-Пловдив.  Проектите са посочени в доклад, оценяващ европейските инвестиции в транспорта с препоръки за финансирането на сектора след 2020 г. Автор и вносител е евродепутатът Андрей Новаков (ГЕРБ/ЕНП). Това съобщиха от пресцентъра на партията.  „Когато Европа спестява два часа път на своите граждани, когато заради Европа имаме 500 жертви по-малко на пътя, когато Европа свързва семейства, села и градове със своите европейски проекти, тогава хората разбират какво е Съюзът за тях“, отбеляза Новаков след вота.  Докладът призовава за повече безвъзмездно финансиране в регионите, в които качеството на инфраструктурата изисква това, както и където транспортът замърсява повече или има голям брой пътнотранспортни произшествия. С одобрението на доклада се поставя акцент и върху обезлюдяващите се региони, за които добрата свързаност остава една от възможностите за решаване на проблема.  След приемането в пленарна зала документът ще бъде изпратен до Европейската комисия, Европейския съвет, правителствата, националните и регионалните органи на управление на държавите членки.  ", "date": "2018.05.03", "title": "Европейският парламент отличи АМ „Тракия“ и метрото в София като образци за европейско финансиране "}
{"url": "http://epicenter.bg/article/VMRO-i-balgari-ot-Makedoniya-na-obshto-fakelno-shestvie-v-pamet-na-Gotse-Delchev/153376/2/0", "text": "ВМРО-Българско национално движение Ви кани на възпоменателно шествие в памет на Гоце Делчев - легендарен водач на българите в Македония.   Шествието ще се проведе на 4 май 2018 г. от 20,30 часа в Благоевград. То ще започне от паметника на Тодор Александров и ще приключи пред паметника на Гоце Делчев в града.   За пръв път след подписването на договора за добросъседство в подобно общо честване на легендарен български войвода и идеолог на националното обединение ще се включат и българи от Република Македония. Това ще е поредната братска проява на хората от двете страни на границата, която се противопоставя на опитите на неприятелски трети страни да посягат върху общата ни история. Македония не е само име, Македония е наша обща история, традиция, памет. Наша, на нас - братята от двете страни на Деве баир, коментират от пресцентъра на партията.   В навечерието на годишнината от гибелта на воеводата представители на ВМРО почетоха паметта на Гоце Делчев пред паметната плоча на лобното му място – с. Баница. На панихидата присъстваха общински съветници и кметове от региона, водени от депутата от „Обединени патриоти“ от квотата на ВМРО Атанас Стоянов.", "date": "2018.05.03", "title": "ВМРО и българи от Македония на общо факелно шествие в памет на Гоце Делчев"}
{"url": "http://epicenter.bg/article/Borisov-i-prezidentat-na-Avstriya-obsadiha-obstanovkata-na-Balkanite-/153382/2/0", "text": "Премиерът Бойко Борисов се срещна с президента на Австрия Александър ван дер Белен, който е на официално посещение в България. Двамата обсъдиха обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата е приоритет за Българското председателство на Съвета на ЕС и е във фокуса и на бъдещото Австрийско председателство, съобщават от правителствената информационна служба.  Министър-председателят Бойко Борисов информира австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите.   Обсъдени бяха и възможностите, които предоставя Дунавската стратегия като инструмент за насърчаване на икономиката и връзките между страните.  Ван дер Белен приветства усилията на България за опазването на външната граница на Европейския съюз и задържането на миграцията до нулеви нива. Премиерът Борисов подчерта, че една от причините да се запази добрият диалог с Турция е споразумението за мигрантите да остане работещо.  „Това е беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си“, посочи българският премиер.  Българският премиер и австрийският президент обсъдиха и развитието на двустранните търговско-икономически отношения, които оцениха като отлични. Отчетен беше ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите.  ", "date": "2018.05.03", "title": "Борисов и президентът на Австрия обсъдиха обстановката на Балканите (Снимки, Видео)"}
{"url": "http://epicenter.bg/article/-quot-Prezaredi-Balgariya-quot--i-VMRO---edinstvenite-partii--koito-shte-imat-pravoto-da-se-narichat-konservativni/153386/2/0", "text": "Решен е въпросът кой е консерватор в България и кой представлява консервативните ценности от името на българските партии и избиратели в Европа. ПП “Презареди България”, наследник на ББЦ, и ВМРО са единствените две български партии, които ще могат да използват правото да се наричат консервативни. Това съобщи евродепутатът Николай Бареков.  Новината беше потвърдена от Ричърд Милсом - Главен изпълнителен директор на Алианса на консерваторите и реформистите в Европа.  \"Ще бъдем приети за членове на Консервативния Алианс в Европа! Голям успех за България и за моя екип, поздравление за моя колега господин Джамбазки! За първи път България има своите консервативни партии, признати в Европа! Край на спекулациите на псевдо десните либерални и националистически формации, че имат нещо общо с консерватизма. Край на лъжите от жълтопаветниците соросоиди и платените им протестъри\". Такъв коментар направи Бареков минути след като новината беше потвърдена и припомни, че случващото се е плод на усърдна „четири годишна къртовска работа” за него и екипа му.  „Никога не предадох своите избиратели и Европа ни призна. Бъдете горди с нашия успех. Една година преди европейските избори стартираме нашия поход за възраждането на България с ценностите на консерватизма”, заяви евродепутатът и определи признанието от Европа като реабилитация за всички хули и обиди, които той и партията му са понесли в България от статуквото.  Сред членовете на Алианса са Британската консервативна партия, полската партия “Право и справедливост”, асоциирани членове и сестрински партии са Републиканската партия на САЩ и Австралийската консервативна партия. Официалното приемане на “Презареди България” (ББЦ) и на ВМРО в АКРЕ ще бъде на 8 юни в Баку, Азербайджан.  Веднага след обявяването на новината - Николай Бареков, Ашли Фокс, лидер на британските консерватори в ЕП, и Джефри ван Орден, заместник председател на парламентарната група на ЕКР.  ", "date": "2018.05.03", "title": "\"Презареди България\" и ВМРО - единствените партии, които ще имат правото да се наричат консервативни"}
{"url": "http://epicenter.bg/article/Prezidentat-Radev--Bez-realna-ikonomicheska-i-sotsialna-konvergentsiya-riskuvame-da-se-zadalbochi-razdele/153387/2/0", "text": " България и Австрия споделят общи приоритети в дневния ред на Европейския съюз, които ще бъдат отстоявани в последователните председателства на двете държави на Съвета на ЕС.   Това беше общата позиция на президентите Румен Радев и Александър Ван дер Белен, които проведоха среща днес в София. По покана на българския държавен глава, президентът Александър Ван дер Белен е на официално посещение в страната ни. Това е третата среща между държавните глави на България и Австрия за последните седем месеца.   Двамата откроиха европейската перспектива на Западните Балкани, миграционната политика и сътрудничеството в Дунавския регион, като теми от ключово значение за укрепване на стабилността и насърчаване на икономическия ръст в Централна и Източна Европа. Австрия цени високо постигнатото от България за охраната на външните европейски граници и подкрепя присъединяването на страната ни към Шенген, потвърди Александър Ван дер Белен.   Двамата президенти бяха единодушни, че е необходима промяна в европейската миграционна политика, която да създаде повече възможности за икономическо развитие и социална интеграция в страните на произход на мигрантите и да ограничи миграционния натиск към Европа.   Общата политика за сигурност и отбрана, Постоянното структурирано сътрудничество /ПЕСКО/ и Европейският фонд за отбрана бяха откроени като нови ефективни механизми за повишаване на сигурността на гражданите и европейската интеграция на България. Президентът Радев призова и за пълноценното използване на потенциала на по-малките държави-членки в ЕС при изграждането на общата отбранителна индустрия.   „Но без кохезия, без реална конвергенция ние рискуваме да се задълбочи разделението вътре в Европа. Това е недопустимо, защото в такава ситуация отбраната и сигурността губят своя смисъл. Затова България е на позиции, че последното нещо, което може да се намали, това са средствата за кохезия“, подчерта още Румен Радев.   Президентът добави, че европейските средства имат своето дълбоко значение, ако наистина се изразходват по правилния начин. И ако бъдат въведени условия за обвързването на европейските фондове със спазването на принципите на правовата държава, трябва да има и критерии за обективността на оценката. Австрия подкрепя присъединяването на България към Организацията за икономическо сътрудничество и развитие, посочи на срещата президентът Александър Ван дер Белен.   Сътрудничеството на страните от Дунавския регион да бъде подкрепено с реално финансиране и създаването на необходимите механизми за реализация на общите проекти, призоваха двамата държавни глави. По думите на Румен Радев ЕС трябва да засили подкрепата си към по-слабо-развитите европейски региони, които са на територията на България, именно в региона на река Дунав.   „Наш национален приоритет е да търсим механизми за тяхното развитие“, добави българският президент. Обща беше и позицията, че реализацията на Дунавската стратегия на ЕС е общ приоритет за всички държави-членки на ЕС от региона на река Дунав.   Укрепването на стабилността в Европа е немислимо без затвърждаването на европейската перспектива за всички държави от Западните Балкани, беше подчертано на срещата. ЕС трябва да продължи да подкрепя техните усилия за реформи, като отчита индивидуалните постижения на критериите за членство.   Австрийският президент оцени високо конструктивната позиция на България в региона на Югоизточна Европа и особено постигнатия напредък в двустранните отношения на страната ни и Република Македония. Подписването на двустранния Договор за приятелство, добросъседство и сътрудничество между България и Република Македония е позитивен пример за целия регион.   „България е в авангарда на общата европейска политика по отношение на Русия. С моето посещение в Русия през втората половина на май, с посещението на президента Макрон почти по същото време и посещението на руския президент във Виена в началото на юни, ние наистина провеждаме тази единна европейска политика по отношение на Русия – да се търсят всички възможности за поддържане на отворен диалог и за развиване на проекти от взаимноизгодно значение“, заяви на съвместната пресконференция държавният глава. „Необходимо е не само да продължим дипломацията на посещенията, но да продължим и диалога с Русия. Нашата позиция е много близка до тази на България. Президентът Радев ще посети Москва през тази година, а президентът Путин най-вероятно в началото на юни ще бъде във Виена“, посочи Александър Ван дер Белен.   По-късно днес двамата държавни глави ще приветстват участниците в Българо-австрийския бизнес форум. Румен Радев и Александър Ван дер Белен откроиха позитивната тенденция на разширяване на двустранното партньорство в инвестициите и търговския обмен. Президентът Радев изрази готовността на страната ни да продължи да насърчава икономическия обмен с Австрия и отбеляза приноса на страната за въвеждането на модела на дуално образование у нас.   Церемонията по официалното посрещане на австрийския президент се проведе на площад „Св. Александър Невски“, след което двамата държавни глави проведоха среща на „четири очи“ на „Дондуков“ 2 и ръководиха пленарните разговори на официалните делегации на България и Австрия.   Утре Румен Радев и Александър Ван дер Белен ще участват в неформалната среща на президентите на България, Румъния и Австрия в град Русе.  ", "date": "2018.05.03", "title": "Президентът Радев: Последното нещо, което може да се намали, са средствата за кохезия!"}
{"url": "http://epicenter.bg/article/Prezidentat--Nyama-kak-da-komentirame-seriozno-ideya-za-izlizane-na-Balgariya-ot-NATO-/153395/2/0", "text": "Няма как да коментираме сериозно идея за излизане на България от НАТО. Това каза пред журналисти президентът Румен Радев, помолен да коментира предложението на лидера на ПП „Воля“ Веселин Марешки за организирането на референдум за излизане страната ни от НАТО. Това съобщиха от прессекретариата на държавния глава. „НАТО е нашата колективна система за сигурност и ние сме длъжни да бъдем лоялни членове, но аз винаги ще продължа да повтарям: не само на думи, а с реални действия по укрепване на отбранителните способности на Българската армия.   „Мисля, че това са шеги. Няма как да коментираме сериозно тази тема. България е част от НАТО“, подчерта държавният глава.   ", "date": "2018.05.03", "title": "Президентът: България да излезе от НАТО? Това е несериозно, сигурно е шега!"}
{"url": "http://epicenter.bg/article/Golyam-koshmar-v-Burgas--Vzrivove-i-plamatsi-sabudiha-horata-v--quot-Meden-rudnik-quot--/153322/3/0", "text": "Силни взривове и огромен пожар събудиха хората в бургаския жк \"Меден рудник\". Около 02:00 ч. тази нощ са пламнали постройки в района на вилната зона до помпената станция, съобщава очевидец, цитиран от Флагман.бг.  \"Беше някакъв кошмар, първоначално чухме брутален взрив, а после видяхме, че горят вила, градинка и бараки. Пламъците бяха синьо-зелено-оранжеви. Такова чудо досега не съм виждал. Явно бараките били пълни с горива и отпадъци\", разказва читателят.  От пресцентъра на ОД на МВР-Бургас казаха за Флагман.бг, че са изгорели постройки около 100 кв/м, а гърмежите вероятно са били от етернитови плоскости, които от високите температури се нагорещяват и пукат.  В момента полицаи извършват повторен оглед, за да установят причините за инцидента.  ", "date": "2018.05.03", "title": "Голям кошмар в Бургас! Взривове и пламъци събудиха хората в \"Меден рудник\" "}
{"url": "http://epicenter.bg/article/NAP-zapochva-masovi-proverki-na-punktovete-za-godishni-tehnicheski-pregledi-/153380/4/0", "text": "НАП започва масови данъчни проверки в пунктовете за годишни технически прегледи (ГТП). Освен за издаването на касови бележки и отчитането на оборота, инспекторите ще следят и за спазването на осигурителното законодателство. Това съобщават от пресцентъра на НАП.  Обобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства. При 326 пункта са установени значителни разлики между подадената информация за прегледаните автомобили и отчетените приходи на касовите апарати.  Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.  От приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.  ", "date": "2018.05.03", "title": "НАП започва масови проверки на пунктовете за годишни технически прегледи "}
{"url": "http://epicenter.bg/article/-quot-Politiko-quot--Zapochva-sastezanieto-za-nov-predsedatel-na-Evropeyskata-komisiya/153311/11/0", "text": "Тя е под 60-годишна, полиглот, центрист, който обича властта, но не е опиянена от нея. Зад кулисите поведението й е учтиво и спокойно, но решително. Най-важното е, че е дискретна. Запознайте се с кандидатурата на Франция и Германия за следващия председател на Европейската комисия. Подобно на повечето фантазии, тя едва ли ще се материализира.   Следващите избори за Европейски парламент може да са след повече от година, но столиците в Европа вече са се отказали от надеждата да назначат мечтания екип, който да ръководи Комисията. Вместо това има все по-силно усещане, че изборът на новото ръководство на ЕС ще бъде (като най-важните европейски решения) тежка и изморителна работа \"Няма много какво да направим, освен да чакаме и да видим какво ще се случи\", казва високопоставен френски дипломат, участващ в разискванията. Трудността е, че пътят към изборите следващата година, насрочени за края на май, е претъпкан с политически препятствия - от френско-германската дискусия за реформата на ЕС, до Брекзит и до бюджета. Най-важната длъжност в Комисията също неизбежно ще бъде част от търговията за други големи постове, които ще се освободят следващата година - председателството на Европейския съвет (клубът на тогавашните 27 страни от ЕС), отговарящият за външната политика и може би най-големият от всички – ръководителят на Европейската централна банка във Франкфурт.   По-съществено, в рамките на ЕС-27 съществуват конкуриращи се визии за ролята на Комисията. Докато френският президент Еманюел Макрон подкрепя по-активен председател (поне публично), други, включително няколко източноевропейски страни и Германия, се притесняват да натоварят Комисията с по-голямо политическо влияние. Според тях, даването на повече влияние на Брюксел означава загуба на национално ниво. Те искат да се върнат в епохата преди Юнкер, когато председателят е бил по-добър в изграждането на мостове, отколкото в управлението, който надзирава (по думите на сегашния председател Жан-Клод Юнкер) една \"политическа комисия\". Това е особено вярно за страни като Полша и Унгария, които понасят най-много критики от Комисията през последните години.   \"В момента няма обща визия за Европа\", заявява Ян Текау, директор на програмата \"Европа\" във фонда \"Маршал\" на САЩ. - „Никой няма такава“. Това е малко вероятно да се промени. Франция и Германия не са близо до съгласието си за мащабните европейски реформи, които Макрон е поставил на масата, и изглежда все по-малко вероятно Комисията \"Юнкер\" дори да успее да приеме новия многогодишен бюджет до края на мандата си. В този контекст изборът на нов човек, който да ръководи Комисията, ще бъде особено тежък. Още повече, защото въпросът за т.нар. Водещ кандидат все още не е уреден. Да припомним, че Договорът от Лисабон дава на Парламента по-голяма роля при одобряването на председателя на Комисията, но все още Европейският съвет трябва да номинира кандидата. Дори ако това звучи ясно, съвсем не е така. Основните партии в Европарламента заявяват, че няма да одобрят кандидат, който не е лидер - кандидат, избран от съответната партия, да води кампанията на предстоящите избори. Според Европарламента следващият председател на Комисията трябва да бъде партиен лидер. По този начин изборът на председател на Комисията предоставя на офиса по-голяма демократична легитимност, което е точно причината, поради която много държави-членки се противопоставят на този процес. Тези мотиви изиграха водеща роля през 2014 г., когато Европейската народна партия избра Юнкер за водещ кандидат, а Партията на европейските социалисти Мартин Шулц. Макар че много консерватори, включително германският канцлер Ангела Меркел и тогавашният премиер на Великобритания Дейвид Камерън, не се чувстваха комфортно с Юнкер, той все пак получи работата, отчасти поради това, че ЕНП, която спечели най-много гласове, не успя да договори друг кандидат. Редица параметри обаче ще са различни този път. Най-голямата промяна е отсъствието на Великобритания, която ще доведе до пълно пренареждане на Европарламента. Институцията е доминирана от ефективна голяма коалиция между десния център и центъра вляво от десетилетия. Но с излизането на Британската лейбъристка партия и поставянето на дясноцентристите под все по-голям натиск от страна на популистките партии, прави неясен резултатът, който ще се получи през следващата година. Дори ако ЕНП остане водещата сила, както се очаква , едва ли има вероятност да се радва на същото влияние, което има сега. Това е една от причините, поради които всеки, който е избран от ЕНП за водещ кандидат, няма да бъде сигурен за поста. До този момент най-голямо внимание се обръща на Мишел Барние, главен преговарящ на Европейския съюз за Брекзит. Бивш френски външен министър, Барние се опита да се противопостави на Юнкер през 2014 г. за номинацията на ЕНП, но не успя. Този път, ако успее да договори сделката за Брекзит като минимализира щетите за Европа и постави бъдещите отношения ЕС - Великобритания на стабилна основа, може да е трудно да бъде спрян. Неговата позиция като главен преговарящ му помогна да изгради отношения с лидерите в ЕС-27, която другите кандидати нямат. Но да бъдеш ранен фаворит може да бъде опасно и все още има големи въпросителни за това каква подкрепа, ако има такава, Барние би получил от партията и правителството на собствената му страна - Франция. Без да има подкрепата на партията си и президентът Еманюел Макрон в Париж той може да загуби шансовете си, преди да е започнала надпреварата. Също така, на 67 г. Барние е по-стар от Юнкер. За тези, които искат Европа да изгради образ на модерността и жизнеността, белият човек в края на 60-те си години може да не е най-добрият отговор. И тогава идва и старият въпрос за френско-германското равновесие. Ако французин получи председателството на Комисията, ще даде ли Париж на Германия председателството на Европейската централна банка догодина? Берлин отдавна желае тази работа. Друг жизнеспособен кандидат е претендентът на Макрон - Маргарете Вестагер, еврокомисар по конкуренцията. Вестагер, датски либерал, отговаря на много изисквания за идеалния кандидат на Париж и Берлин. Но Меркел едва ли ще подкрепи кандидат от извънцентристкото семейство. Някои в Германия също възприемат Вестагер като кандидат с твърде силна воля и като някой, който ще се стреми към по-активна политическа дейност. Много ще зависи от това, което Макрон направи със своята партия 'Напред, Република\" на следващите европейски избори. Партията, която не съществуваше на последните такива, флиртува с либералната група на АЛДЕ и с други центристки сили в Европарламента. Ако Макрон успее да получи подкрепа за европейските си идеи отвъд Франция, партията му може да се превърне в сила, която трябва да се взима предвид в Европейския парламент. Но това все не е много вероятно. Федерика Могерини, шеф на външната политика на ЕС, често е посочвана като потенциален водещ кандидат за социалдемократите. Но като се има предвид изолацията на партията, е съмнително, че нейната звезда ще изгрее. Колкото по-спорен е процесът на издигане на номинацията чрез механизма „водещ кандидат“ толкова по-вероятно е да се появи кандидат с малка популярност, но да набере бързо преднина. Водеща в списъка е Кристин Лагард, която в момента е начело на Международния валутен фонд. Бивш консервативен френски финансов министър, Лагард е широко уважавана в Германия и има силни лични отношения с Меркел. Тя също знае как работи Европа, многоезична и надарена с дипломатически умения, които дори очароваха Волфганг Шойбле, председателя на Бундестага и бивш министър на финансите на Германия. На малко над 60 години Лагард може да е по-възрастна от идеалния кандидат. Но все пак в европейската политика никой не е съвършен. \"В крайна сметка ще бъде голям европейски мишмаш\", каза Техау за процеса. Предвид предизвикателствата, пред които Европа е изправена през следващите месеци, \"нормалното\" може да бъде малко повече от фантазия.  ", "date": "2018.05.03", "title": "\"Политико\": Започва състезанието за нов председател на Европейската комисия"}
{"url": "http://epicenter.bg/article/Rosa-Montero---edna-ot-nay-izyavenite-ispanski-avtorki-se-zavrashta-pri-balgarskiya-chitatel-s-nov-roman/153325/6/0", "text": "На 4 май 2018 г. Роса Монтеро, една от най-изявените, многократно награждавани испански авторки, се завръща при българския читател с романа си „Плът”.   (превод: Катя Диманова, 240 стр., цена: 16 лв.) е невероятно сетивен, същевременно дълбок, интроспективен роман за неумолимия ход на времето. Роман, пропит с меланхолия и самота, съдържащи се в самото име на главната героиня. Соледад току-що е навършила шейсет, преживяла е любовно разочарование и иска да впечатли бившия си любовник с новото си завоевание – мускулесто трийсетгодишно жиголо.   Последвалите перипетии, разказани изкусно, с тънък хумор и самоирония, с интересни препратки към живота на прочути творци, са метафора на времето, на тъгата по отминалата младост, на страха от старостта.   „Нарекох книгата си „Плът“, понеже говоря за плътта, която ни убива, която ни състарява и разболява, ала същата тази плът е в състояние и да ни изстреля във висините, да ни даде криле, да ни доближи до вечността, защото при изблиците на страст именно плътта ни освобождава от смъртта.“                                                                 Стилът на   може да бъде окачествен като „етика на надеждата”.   Родена през 1951 г. в Мадрид, тя  учи журналистика и психология, известно време работи с независими театрални трупи, докато не започва да пише за различни медии, включително за престижния вестник  . Печели огромно признание за журналистическата си дейност, а по-късно и за романите си, които са преведени на повече от 20 езика. Носителка е на титлата „Доктор хонорис кауза” на Университета в Пуерто Рико, а през 2017 г.  беше удостоена с Националната награда за литература на Испания. Нейното творчество представлява задълбочена дисекция на идентичността и човешките взаимоотношения, на житейските кризи, свързани със съзнанието за изплъзващото се време.   В България е известна с романите  и  и двата издадени от „Колибри”.   ***   ЖИВОТЪТ Е ТЯСНО ПРОСТРАНСТВО от светлина между две носталгии: по онова, което още не си преживял, и по онова, което не можеш вече да преживееш. А точният миг на действието е толкова размит, толкова хлъзгав и мимолетен, че докато се оглеждаш объркано, вече си го пропилял.   В това октомврийско утро обаче Соледад беше много повече ядосана, отколкото объркана. Прекалено много гняв е като прекалено много алкохол: предизвиква отравяне, което те лишава от бистър ум и ясна представа. Невроните се разтапят, заслепението надвива разума и в главата се побира само една мисъл: отмъщение, отмъщение, отмъщение. Е, може би една мисъл и едно чувство: отмъщение и болка, отмъщение и много болка.   Абсурдно беше да мисли за лягане в това състояние, въпреки че в девет сутринта й предстоеше изключително важна среща в Библиотеката. Но при подобно състояние на умствен пожар леглото само утежняваше положението. Тъмнината нощем действително бе населена с чудовища, както Соледад си представяше, изтръпнала от ужас като дете; и кръвожадните създания се наричаха натрапчиви мисли. Тя въздъхна или по-скоро изръмжа и отново натисна линка. Страницата се отвори за пореден път – елегантен дизайн в сиво и бледовиолетово. Потърси раздела, озаглавен „Галерия“, и влезе. На екрана се появиха първите трима младежи, със съответната снимка и кратко описание: име, възраст, ръст, тегло, цвят на косата и очите, телосложение. Атлетично. При всичките пишеше „атлетично“, дори при онези, които изглеждаха с малко повече килца отгоре. На челната снимка почти всичките бяха облечени, но щракнеше ли надолу на картинките, всеки кандидат се появяваше в още две-три пози, най-често с разголени гърди и със смъкнат надолу колан на панталона, та да се вижда една педя опъната и съблазнителна кожа под пъпа. Най-смелите позираха голи в цял ръст, макар и легнали по корем в полусянка, излагайки на показ само съвършената заоблена извивка на задните си части. Снимките, общо взето, бяха доста добри, направени с известен вкус. Личеше, че става дума за скъпа страница. DaZadovolimZhenata.com. Компаньони, жигола. Момчета на повикване. Минималната услуга – два часа, възлизаше на триста евро, с включен хотел. Жените пак изостават, както винаги, измърмори Соледад: мъжките проститутки се харчеха по-скъпо от женските.   Отново прегледа внимателно галерията. Четирийсет и деветима кандидати, повечето около трийсетте, неколцина около двайсетте и двама-трима прехвърлили четирийсетте. Имаше и негри. Не можеше да се каже, че младежите са грозни; всъщност почти всичките отговаряха на общоприетия шаблон за млад и силен мъжкар с правилни черти. Само дето, с изключение на един-двама, не й харесваха. По-хубавите й приличаха на пластмасови манекени – ретуширани, излъскани, лишени от израз и индивидуалност. А лицата на по-ненадарените й простееха. Вярно, че на Соледад открай време трудно й се угаждаше: нейното желание беше изтънчено, придирчиво и тиранично. Така или иначе, в случая нямаше нужда дори да желае жиголото. Сега търсеше само някой с неотразима външност. Обаятелен ескорт, който да накара Марио да ревнува. Или ако не да ревнува, то поне да разбере, че тя се оправя чудесно и без него. За миг си представи сцената в операта. Например: тя влиза в Кралския театър под ръка със сладура, засича се с Марио и жена му във фоайето и спокойната, безгрижна и невъзмутима Соледад поглежда студено и отвисоко бившия си любовник; щеше да й е трудно, разбира се, да погледне отвисоко мъж, който я надвишава с една глава, но във въображението си успяваше да нагоди идеално тази геометрия на презрението. И още един пример: тя седи в партера, той скучае до жена си два реда по-назад и Соледад, отдадена изцяло на красавеца до себе си, ухилена до уши и с блеснали очи, е самото въплъщение на щастието. Щеше да каже на жиголото да плъзва от време на време ръка през раменете й, да дава признаци на обич, но съвсем деликатно, без никакви целувки – елегантният намек за интимност бодеше много повече. Или например! Ами ако, на влизане или на излизане, се озовяха лице в лице и нямаше как да не се поздравят? Ами ако, от нерви, Марио тръгнеше да я запознава със своята благоверна? С бременната си благоверна. С дребно същество в корема. Все още дребно и незабележимо в профила на тази млада и вероятно хубава жена, но туптящо в утробата й, миниатюрно, изпълнено с живот създание, впило прозрачните си ноктенца в плацентата или в подпухналите стени на матката, или където там се захващат, дявол ги взел тия дребни създания! Та значи: ако Марио я поздравеше и тръгнеше да я запознава с прословутата Даниела, Соледад щеше да се усмихне широко и щастливо и да й представи... Рубен, Франсис, Хорхе? Още не беше решила кой чаровник да наеме. Прегледа още веднъж галерията. В действителност почти никой не й вършеше работа. Нито един не беше достатъчно подходящ на вид.   Повечето леко простееха, приличаха на красавци от дискотека или на мускулести говеда от салон за фитнес. С една дума, далеч от това, което тя търсеше. Защото Марио беше... Беше толкова привлекателен, толкова мъжествен с това едро тяло, с тия зелени очи. Компютърен специалист, четирийсетгодишен. Природно елегантен. Природно интелигентен. Не особено образован, но любознателен. Същинска попивателна. Покрай нея например се бе увлякъл по операта. Соледад бе развила музикалния му вкус. През годината и нещо, докато бяха заедно, тя му бе подарила няколко диска с великолепни, паметни записи. А сега така да й изневерява. С другата. С жена си.   „Ник. 34 години. 1,87, кестенява коса, сини очи, атлетично телосложение, говори испански, английски и каталонски.“ Великолепни гръдни мускули и сочен корем, надничащ изпод незакопчаната риза, обаче тия малки очички с тъп поглед и противното тупе, оформено с толкова силен гел, че вместо на прическа приличаше на лястовиче гнездо. Но най-непростимото, това, което я бе накарало така да побеснее, бе, че ставаше въпрос за „Тристан и Изолда“. Първия път, когато се любиха, се намираха в дома на Соледад в обедно време (връзките с женени мъже винаги се консумират в необичайни часове: сутрин, по обед, в следобедната почивка, рядко вечер) и тя, разбира се, бе подсладила срещата с малко музика. Айподът работеше в режим на произволен избор и точно когато Марио и Соледад предприемаха финалния щурм, точно когато краката им се преплитаха с почти болезнен плам и дишайки поглъщаха дъха на другия; точно когато всеки усещаше в гърдите си бумтежът на отсрещното сърце, а коремите им бяха овлажнели вендузи, точно тогава прозвуча разтърсващата песен на Изолда, нейната  , нейната смърт от любов, финалната ария на трето действие и на цялата опера. Първата мисъл на Соледад беше: олеле, ужас, това е адски неподходящо, прекалено грандиозно, прекалено сложно и ще ни извади от ситуация, но мисълта трая само половин секунда, защото се бе съсредоточила върху усещанията си, върху кожата си, неразличима вече от кожата на другия. И тогава продължиха да напредват и да потъват все по-надълбоко, продължиха да галопират и да горят, музиката също гореше и напредваше, акомпанираше им в кресчендо от неизразима красота и когато всичко, и музика, и плът, избухна едновременно, една свръхнова превърна стаята в пепел и разруши планетата. Няколко еона по-късно оцелелите от апокалипсиса предпазливо се раздвижиха. Марио надигна с усилие глава, зелените му очи бяха толкова потъмнели, че изглеждаха черни, и прошепна със страх:   – Какво... беше... това... толкова... впечатляващо парче? Това беше смъртта от любов на Изолда, първият откъс от опера, който Марио чуваше със сърцето си. И му хареса. Може би читателят смята, че Вагнер не е особено подходящ за сексуален сеанс, че е прекалено наситен за шеметната лекота на желанието и прекалено възвишен за пошлата разгорещеност на плътта и плясъка на телесните течности, и трябва да призная, че както забелязахме, самата Соледад се уплаши да не би де е така; обаче сега тя енергично твърди пред света (защото Соледад често води енергични разговори със света, понякога тихомълком, друг път гръмогласно, тоест говори си сама), че няма по-величествено еротична музика от   и че който не се е любил никога под звуците на Вагнер, несъмнено е пропуснал нещо страхотно. Въпросът е, че раздялата с Марио се оказа мъчителна, но пък, от друга страна, беше разбираема. Както при всички връзки на Соледад, краят се мержелееше на хоризонта още от първия миг. Размениха си нежни прощални писма, казаха си красиви думи, Соледад се съсипа от плач и няколко дни й се искаше да умре. С една дума, нормално. Два месеца по-късно Соледад научи, че Даниела е бременна. Заболя я. Явно заради това бяха скъсали. Но и не беше кой знае каква изненада – Соледад знаеше, винаги бе знаела, че Марио иска да има деца. Нищо ново под слънцето, повтаряше си тя, опитвайки се да укроти звяра в себе си. Мина още един неспокоен месец и наближиха заплашително две неприятни дати: рожденият й ден и постановката на „Тристан и Изолда“ в Кралския театър, за която тя бе взела два билета преди доста време. В момент на слабост изпрати един глупав   на Марио: „Липсвам ли ти поне малко? Имам билети за „Тристан и Изолда“ на 2-ри в Кралския, но не знам дали ще събера сили да отида“. На което той отговори: „Аз също съм взел билети за постановката на 2-ри“.   Все едно й отсякоха главата с брадва. С един замах на палача. След първата остра и неочаквана болка я заля вълна от бяс. И това ли щяха да й отнемат? Нима дори музиката, превърнала се в най-дълбоката емблема на споделяната от тях интимност, щеше да бъде опетнена, наранена, погълната и присвоена от бъдещата родилка? „Гледай ти. С Даниела ли ще ходиш? Е, здраве да е, ще се видим там“, бе отговорила. И разбра, че му хвърля ръкавица за дуел.   От този ден нататък Соледад само подклаждаше яростта си и лъскаше оръжията си за срещата. Тъй като не разполагаше с достатъчно представителен приятел, с когото да се появи в операта (всъщност, в чест на името си, Соледад имаше съвсем малко приятели), тя реши да прибегне до професионалист. Жиголото щеше да бъде нейният пистолет. Подходяща фалическа метафора.   „Адам. 32 години. 1,91, черна коса, очи с цвят на мед, атлетично телосложение, говори испански, английски и френски.“   Соледад въздъхна. Да, този щеше да й свърши работа. Ако наистина посмееше да осъществи замисленото, щеше да е с него. Колкото повече го гледаше, толкова повече го харесваше. С любопитното съвпадение, че дори доста приличаше на Марио: същата черна, късо подстригана, чуплива и гъста коса; същото фино лице с тънки устни, изпъкнали скули и мощна челюст. Ръце с дълги пръсти, прекрасни. Очите – кафяви, малко по-обикновен цвят от зеленото на Марио, но дълбоки и красиви. Ами тези широки и заоблени плещи, тънката талия и обезкосмените, гладки и опънати като кожа на тъпан гърди? Великолепна външност, кръстоска между романтичен пианист и мускулест акробат. Елегантен, на пръв поглед интересен, малко мрачен. Беше по-хубав от Марио.   Е, трябва да решавам, изпухтя тя. Беше нервна. Но трябваше да решава, защото денят на представлението наближаваше. Представи си как пристига в Операта с някоя приятелка или дори сама и се ужаси. Не. Това никога. В пристъп на смелост, натрака на посочения в страницата имейл: „Здравейте, искам да наема придружител за 2-ри т.м. Имам предвид конкретно Адам. Ще се срещнем в 19,30 в „Кафе де Ориенте“, на площад „Ориенте“, за да се запознаем, а оттам ще отидем в Кралския театър отсреща, за да гледаме една опера. Представлението трае 4 часа и 20 минути с антрактите, така че ще излезем най-късно към 00,30. С това задълженията на Адам се изчерпват и той ще може да си тръгне. Бихте ли ме уведомили колко ще ми струва?“. Надяваше се, че след като няма да има сеанс, ще й отбият малко от цената, но отговорът се появи в кутията й смайващо бързо, като се имаше предвид, че беше три сутринта, и с хлъзгаво безразличие към обстоятелствата: „Добър вечер, смятаме, че няма да има проблем, но ще ви потвърдим след като утре говорим с Адам. Според това, което казвате, става дума за 5 часа, така че цената ще е 600 евро“.   Шестстотин евро! Соледад се стъписа. Това е смешно, абсурд, детински каприз, обади се в нея досадният глас на разума. Но вече не можеше да спре, вече бе прекрачила границата, вече се виждаше повлечена от инерцията, от копнежа за мъст, от любопитството. Шестстотин евро. Чудесно, щеше да си направи сама подарък за рождения ден, щеше да си подари удоволствието да се появи с хубав мъж и да се изфука с него пред Марио, пред съседите по кресло, пред разпоредителите и пред всички бременни околовръст.   На 1-ви ноември, точно преди представлението на „Тристан и Изолда“, в Деня на вси светии или на всички мъртъвци, колко подходящо, Соледад щеше да навърши шейсет години. Кръгли и тежки като присъда. Всъщност никой не умира от любов, помисли си тя, докато тракаше на клавиатурата „съгласна съм“. Само в проклетите опери се умира от любов.", "date": "2018.05.03", "title": "Роса Монтеро - една от най-изявените испански авторки се завръща при българския читател с нов роман"}
{"url": "http://epicenter.bg/article/Voenen-samolet-se-razbi-v-SASht--devet-dushi-sa-zaginali/153320/7/0", "text": "  Девет американски военнослужещи загинаха при катастрофа на военен самолет, който се разби на път край летището на Савана, щата Джорджия ,  съобщи БНР .   Самолетът е товарен С-130 „Херкулес“, който принадлежи на Националната гвардия на Пуерто Рико.   Той се е разбил в непосредствена близост до международното летище Савана Хилтън Хед, уточниха американските ВВС в комюнике.   Самолетът е извършвал тренировъчен полет.     Същевременно самолет на авиокомпанията „Саутуест еърлайнс” извърши извънредно кацане в Кливланд заради пукнатина на един от илюминаторите, съобщи  bTV . Няма пострадали.    ", "date": "2018.05.03", "title": "Военен самолет се разби в САЩ, девет души са загинали"}
{"url": "http://epicenter.bg/article/Balgarka-specheli-MIS-EKO-EVROPA-2018/153326/10/0", "text": "Международния конкурс Miss Eco International 2018 се проведе за четвърта поредна година.   Участие в него взеха представители на 53 държави от различни краища на света.   Финалната гала вечер се състоя в операта в Кайро. Собственик и основател на надпреварата е д-р Амаал Резк - координатор на проекта \"Да се погрижим за планетата\" към Обединените нации.   Целта е да се повиши осведомеността на хората чрез темата \"Икономика и околна среда\".   Мис Еко се организира като престижно международно събитие с подкрепата на Министерство на туризма на Египет, обединяващо представители на общности и култури от цял ​​свят; делегатите имат за цел да споделят своята еко култура и международна мрежа.   Основната цел на красивото ъсстезание е да се промотира екотуризмът в целия свят и да се насърчи принципът на съгласие, че ще спасим екологично нашата планета под мотото \"КРАСОТА ЗА КАУЗА\".   Тя също е свързана с концепцията за кралица на красотата, но само като идея да използваме красотата, за да предадем посланието си, за да запазим планетата в безопасност.   Претендентките се оценяват на много нива, като например интервютата, където независими съдии задават въпроси, за да определят техните възгледи, дейността на участничката (отражение в благотворителни каузи, общественополезна дейност, нейното лично послание), ролята на жените в икономиката и околната среда и как тя планира да продължи,  независимо от резултатите в конкурса.   По покана на организаторите в Египет по време на цялото събитие заедно с нашата участничка беше и представителя на националния директор - юристката Мадлена Иванова, Лейди България.   България бе представена от Лина Картър, на 18 г., която през 2017 г. спечели националния конкурс Лейди България. Интересно за нея е, че родителите ѝ са виетнамци, но тя е родена и живее в България  и е студентка специалност \"Връзки с обществеността\" в Нов Български Университет.   Конкурсът продължи цели 18 дни с туристически обиколки на най-забележителните места в Египет, през които кандидатите се съревноваваха в различни активности и много часове репетиции. Те посетиха библиотеката в Александрия - най-голямата в Близкия Изток, Montaza palace, пирамидите в Гиза и Сфинкса, 8 дни прекараха на брега на Червено море - в Марса Алам, където се проведоха различни фотосесии, туровете за най-добро резорт облекло и за ЕКО костюм, както и интервюто със съдийте.   ЕКО Костюмът на Лина е изработен изцяло от истински парашут и рециклирани платове, материалите са от българската дизайнерка Axel Hardy.   Във визитата на участничките също бяха включени плажът Abu Dabab, Port Ghalib International Marina, а единия от дните бе предназначен за гмуркане с шнорхел.   В обиколката бе включено и посещение на най-големия религиозен комплекс в Карнак, Луксор.   Вечерта на талантите се проведе в Ain Sokhna, Suez. Българската кандидатка грабна журито с изпълнението си и се класира в топ 15 Best Talent. Дизайнер на официалните й рокли е Стоян Радичев.   Във финалната вечер претендентките дефилираха и в национални костюми. Гост беше певецът Мустафа Амар.   За перфектното представяне на българката допринесе и лесното ѝ общуване на английски език с останалите участнички, като допълнителни подаръци тя получи от Мис Венецуела и Мис Панама като знак за приятелство.   Победителка в конкурса е Синтия Томала от Филипините, а нашето момиче при огромната конкуренция на 53 красавици се сдоби с приза Miss Eco Europe 2018.   Според световният сайт за най-големите конкурси за красота Missosolodgy това е най-добрият български кандидат от доста време, като Лина е на 4-то място по вот в интернет, а нейните снимки са едни от най-харесваните.   Предстои Mister Eco International, на който България също ще изпрати кандидат. Пожелаваме му успех.  ", "date": "2018.05.03", "title": "Българка стана МИС ЕКО ЕВРОПА 2018"}
{"url": "http://epicenter.bg/article/Gyulbashi/153392/9/25", "text": "Добре измитото и накъсано на парчета месо се осолява и поръсва с черен пипер и риган. Нарежда се в тава с капак или голям глинен гювеч - като между парчетата се слага нарязаният чесън.   Суровите чушки и доматите се режат на кръгчета, половината се нареждат върху месото заедно със сиренето. Отгоре се нареждат останалата част от месото, зеленчуци и сирене.   Ястието се облива с виното и зехтина. Пече се около 2 часа на 200 С.", "date": "2018.05.03", "title": "Гюлбаши"}
{"url": "http://epicenter.bg/article/Vechnata-lyubov-i-omraza-mezhdu-Holivud-i-Kan/153329/10/0", "text": "Между   в Кан и  винаги са съществували отношения на любов и омраза. И това издание на феста не прави изключение - ще бъдат представени премиерно новите \" \", но малко американски звезди ще преминат по \" \", коментира Франс прес.   За седемдесет и първото издание на  , от 21 филма, включени в конкурсната програма, само 2 са американски. \" \" на  и кинотворбата на  \" \".   Блестят с отсъствието си в селекцията първият холивудски филм на канадеца  \" \", както и \" \", биографичният филм на  за американския астронавт  с  .   Много кинодейци избягват Кан заради надпреварата за Оскарите. В това отношение френският кинофорум попада под ударите на \"есенната\" конкуренция в лицето на кинофестовете в  и  .   Според кинокритика на вестник \"Гардиън\"  големите имена на независимото кино, които претендират за американските златни статуетки, предпочитат да направят своите премиери през август или септември. Това означава, че те ще предпочетат , пред кинофестивала в  .   Така се случи миналата година с \" \" на  , който първо взе \" \" във  , преди да триумфира на Оскар-ите в началото на 2018 г. По-рано по идентичния звезден маршрут Венеция-Холивуд премина и  , изпълнителка на главната роля в \" \".   Друг плюс за конкурентите на  кинофоруми е, че те са достъпни за широката публика, като тук най-силно е въздействието на кинофеста в Торонто, където на практика няма конкурсна програма. Докато  е по-затворен в себе си и е ориентиран повече към индустрията и киноизкуството, пише Дарик.   доста често могат да бъдат жестоки. За тях сигурно с горчилка си спомнят американците  и  , които бяха безмилостно освиркани през 2015 и 2016 година. Друг минус на Кан - представените там филм не трябва да са били показвани преди това на нито един кинофестивал.", "date": "2018.05.03", "title": "Вечната любов и омраза между Холивуд и Кан бележи все повече кинопродукции"}
{"url": "http://epicenter.bg/article/Valeri-Simeonov--Reklamirat-se-igrite-na-shtastieto-s-oligofrenski-usmivki-/153313/2/0", "text": "„За мен Комисията по хазарта е пробита и обслужва хазартните олигарси. Очаквам удари под кръста срещу мен и дори посегателства и срещу семейството ми\", каза той.   Това каза в „Денят започва” на БНТ вицепремиерът Валери Симеонов по повод предлаганата от него забрана за рекламата на игрите на щастието и ограничаването на продажбата на талончета.  „Талони се продават навсякъде. Само Българската православна църква не продава талони в храмовете”, поясни Валери Симеонов.   Той изложи за пореден път основните си мотиви да иска забрана на рекламата за хазартните игри: „Хазартът е болестно състояние, определено от СЗО като патологично разстройство. Държавата го подпомага със своята пасивност. Това е пандемия, която обхваща България. Разрушава се ценностната система на нацията. Внушава се, че без труд може да се успява в живота. Ежедневно сме свидетели, че възрастни жени пазаруват по 5-6 лева в магазина и за 10 лева си взимат талончета.” „От хазарта Северозападна България не забогатява“, напомни той и се възмути, че постоянно има реклами за печалби, придружени с олигофренски усмивки.   48% от децата споделят, че семействата им редовно играят, цитира той данни от социологически сондаж. „На това трябва да се сложи край”, заяви Валери Симеонов.  По думите му на частните игри първо им е разрешена рекламата и второ въртят 3 милиарда лева, а единственото им задължение е да платят 15% такса по Закона за хазарта.   Вицепремиерът съобщи, че до края на седмицата ще получи отговор от обединените патриоти дали ще подкрепят предлаганите от него промени. Предстои и отговорът от страна на ГЕРБ. Относно искането му за забрана за тютюнопушене, Валери Симеонов напомни, че няма заведение, в което човек да не излезе опушен. Той смята, че с исканите му промени, които разделят помещенията, ще премахне двуличието и напомни: „Тютюнопушенето е вредно“.", "date": "2018.05.03", "title": "Валери Симеонов: Комисията по хазарта е пробита! Очаквам посегателства и срещу семейството ми!"}
{"url": "http://epicenter.bg/article/Nikolay-Nankov--Samo-za-1-godina-sme-startirali-patni-proekti-za-okolo-1-4-mlrd--leva/153328/2/0", "text": "От 5 май 2017 г. правителството е дало старт на пътни проекти за около 1 млрд. и 400 млн. лв. Страната прилича на строителна площадка, работи се на светло и под прожекторите.  Това каза от парламентарната трибуна министърът на регионалното развитие и благоустройството Николай Нанков, който депутатите изслушват за напредъка по пътните проекти, предаде репортер на Агенция „Фокус“.    Изказването му идва в отговор на думите на президента Румен Радев от средата на април. Тогава в своя лекция пред студенти от УНСС държавният глава заяви, че \"България прилича на една строителна площадка\", която е на тъмно, \"и е крайно време да включим прожекторите\".  \"Всички обществени поръчки са публични, прозрачни и в пълно съответствие с нормативната уредба. Големият брой кандидати за обществените поръчки е доказателство, че се работи на светло и под прожекторите\", допълни Нанков. „Сключихме договори за строително-монтажни дейности за почти 500 млн. лв. Ремонтират се второкласни, третокласни, а и общински пътища, мостови съоръжения, тунели и други съоръжения от техническата инфраструктура. Смея да твърдя, че всички обществени поръчки, провеждани от Министерство на регионалното развитие и благоустройството (МРРБ) и в частност Агенция „Пътна инфраструктура“ (АПИ) са публични, прозрачни и в пълно съответствие с нормативната уредба“, каза министър Нанков.  Той подчерта, че големият брой кандидати за обществените поръчки е доказателство, че се работи \"на светло и под прожекторите\". Нанков обясни също, че критериите за участниците не са дискриминационни.  „В този ракурс е и фактът, че броят на обжалванията е изключително нисък през последната година и половина, което отново доказва, че процедурата и работата на комисиите са без забележки“, допълни министърът. Нанков обърна внимание, че един от моторите на брутния вътрешен продукт, който през 2017 г. бележи рекорд, е именно строителният сектор.   България строи най-евтините магистрали в цяла Европа, увери министър Николай Нанков в отговор на въпрос на депутата от ПГ на „Обединени патриоти“ Искрен Веселинов за цената на българските пътища.  „От последните седмици и дни жестоко се спекулира по темата, че видите ли, в България ние строим, а и се возим в най-скъпите пътища в Европа“, каза Нанков. Той направи ретроспекция как се е движила цената на магистралите в България и обърна внимание, че най-скъпата магистрала е възложена през 2006 г. и уточни, че става въпрос за автомагистрала „Люлин“.  Министър Нанков поясни, че средната цена в България е 3,1 млн. евро. „В Сърбия – 5,5 млн. евро, Румъния – 6,43 млн. евро, Гърция – 10, 28 млн. евро\", уточни Нанков.  От автомагистрала „Струма“ през тази година предсрочно ще завършим 24-те км от Кресна до Сандански с почти 8 месеца, но не за сметка на качеството, увери министър Нанков.  „За магистралата от Благоевград до Железница, почти 7 км, строителните дейности вървят изключително добре. Прекъснали сме ги в частта на откритото археологическо находище“, посочи той. „Ще изчакаме мнението на експертите. Ще се съобразим, както досега, не само с екологията, но и с археологията“, изтъкна министърът.  „За най-тежкият участък от АМ „Струма“- Кресненското дефиле, тази година ще стартираме с тръжната процедура, ако Административният съд се произнесе в наша полза“, коментира Николай Нанков. „Вървим по график, целта ни е през май 2019 година да стартираме реалното строителство“, обясни регионалният министър и уточни, че стойността на най-скъпата отсечка от магистралата заради тежкия терен е около 800 млн. лева.  С много добра организация е напълно реалистично в края на 2024 г. да имаме изцяло завършена автомагистрала „Хемус“, каза още министърът на регионалното развитие и благоустройство Николай Нанков.  Той поясни, че до края на годината ще се строят 77 км, нови 85 км ще се търгуват. „Остават само около 90 км, които през 2019 г. от Велико Търново до пътен възел „Буховци“, област Търговище, отново ще търгуваме и 2019 г. ще започнем тяхното изграждане“, каза министър Нанков. По думите му новата автомагистрала “Хемус“ ще отговаря на всички изисквания.   Не просто строим магистрали и рехабилитираме пътища, а пълним дупки по неремонтирани пътища по 30-40 години, каза още министър Нанков.  „Вършим работа и поправяме грешки на политици, които сега претендират да са управляващи“, заяви той. „Това ще ни отнеме не само този, а и следващи и следващи мандати - затова въвеждаме тол системата за устойчивост на финансирането в пътния сектор“, коментира Николай Нанков.  „Активно работим по АМ Русе- Велико Търново, която заради жалба на базата на екологичната процедура е стопирана. Това не ни пречи да придвижваме плановете. След произнасяне на съда в полза на АПИ ще дадем сериозна скорост на изпълнение“, посочи той.  „Стартирахме тръжна процедура за Калотина-София, както и с Южната дъга, за да може бързата връзка от Западна, Централна Европа към Близкия изток да се осъществява именно по това направление“, каза още регионалният министър.  Вслушахме се в гласа на протестиращите и съобразихме всички обективни предпоставки за тунела под Петрохан. Още през май тази година АПИ предвижда да стартира с предпроектните проучвания за изграждането на тунела, каза още министърът на регионалното развитие и благоустройството.  „Правителството изпълни ангажимента си по управленската програма да започне реални стъпки за изграждането на пътя Видин-Ботевград“, заяви той. „Вече стартира обществената поръчка в най-тежкият участък от пътя Видин-Ботевград, в участъка от Ботевград до Мездра от над 33 км“, посочи Николай Нанков.  „Очакваме след подаване на офертите бързо класиране и произнасяне на комисията и да преминем към реални дейности“, допълни регионалният министър.  ", "date": "2018.05.03", "title": "Николай Нанков: Само за една година сме стартирали пътни проекти за около 1,4 млрд. лева"}
{"url": "http://epicenter.bg/article/Vnasyame-vietnamtsi-i-ukraintsi-za-barmani-v--quot-Albena-quot--/153344/2/0", "text": "Около 35% от обслужващия персонал по Северното Черноморие през летния туристически сезон ще бъде от страни извън Европейския съюз. Това съобщи БНР по данни на Бюрото по труда в Добрич.  Очаква се 1200 чужденци от Украйна, Молдова и Виетнам да започнат работа в курортния комплекс „Албена“. \"Работодателите предпочитат да набират персонал в преки преговори с кандидатите\", заяви директорът на Бюрото по труда в Добрич Васил Сивков. Липсата на кадри е по цялото Черноморие, показали резултатите от проведените туристически трудови борси в Добрич, Тервел и Каварна.  На еднодневната трудова борса в Добрич са били обявени 570 работни места, но няма данни каква част от тях вече са заети.  Очаква се към Министерството на туризма да бъде създаден квалификационен и преквалификационен център по примера на Португалия и Франция за решаване на проблема с кадрите в туризма.", "date": "2018.05.03", "title": "Внасяме виетнамци и украинци за бармани в \"Албена\" "}
{"url": "http://epicenter.bg/article/BSP--Izslushvaneto-na-ministar-Nikolay-Nankov-beshe--quot-krizisna-piar-aktsiya-bez-sadarzhanie-quot--/153346/2/0", "text": "ПГ на „БСП за България“ определи изслушването на регионалния министър Николай Нанков за напредъка по пътните проекти като \"кризисна пиар акция без съдържание\". Това стана ясно по време на изказването на народния представител от ПГ на „БСП за България“ Таско Ерменков след изслушването на министър Николай Нанков за напредъка по пътните проекти, предаде репортер на Агенция „Фокус“.  „Вие явно още един път доказвате, че живеете в един паралален свят, нямащ нищо общо с действителността“, бе изводът на Ерменков след изслушвнето. Той подчерта, че днес не е трябвало да се говори не за успехите, а за проблемите. Според депутата днес е трябвало с прости думи да се обясни откъде ще се вземат 600 млн. лв. за довършване на магистрала „Струма“ и колко дупки има по новопостроените пътища.  По думите му, \"колкото и да е раздута администрацията, тя не стига, за да има по един чиновник на дупка\".  Ерменков припомни как се е стигнало до искането за изслушване на регионалния министър: „През пролетта миналата година прокуратурата влезе в АПИ заедно с ОЛАФ и ДАНС и даде информация, че в агенцията се уговарят обществени поръчки. Поискахме тази комисия, за да видим кой носи политическата отговорност!\"   \"Вие тогава се уплашихте, скрихте се, но проблемите лъснаха още повече. Днес след една година пак слушаме за магистралите, които вече даже не са и скоростни пътища, имайки предвид какви ограничения за движение има по тях“, заяви Ерменков.      ", "date": "2018.05.03", "title": "Таско Ерменков: Изслушването на министър Николай Нанков беше кризисна пиар акция без съдържание!"}
{"url": "http://epicenter.bg/article/MRRB-tarsi-nay-krasivite-gledki-po-porechieto-na-Dunav/153347/2/0", "text": "  Министерството на регионалното развитие и благоустройството (МРРБ) обявява фотоконкурс на тема „Една река – десетки райски кътчета“, посветен на Международния ден на река Дунав, който се отбелязва на 29 юни.   В надпреварата може да се включи всеки, който е запечатал красива гледка по поречието на реката или по нейното крайбрежие. Изискванията са снимките да са направени през последната година и половина и да представят река Дунав. Големината им трябва да е между 2 MB и 6 MB. Задължително е при изпращането да бъдат посочени име и адрес на автора, телефон, възраст, както и описание на мястото, където е направена снимката.    МРРБ очаква снимките на емайл    fotodanube@mrrb.governement.bg в периода от 3 май до 15 юни 2018 г.    За трите най-добри, които ще бъдат определени от специално жури, ще има атрактивни награди. Предвидени са и много поощрителни награди.   Целта на конкурса е да открие най-красивите кътчета по река Дунав, заснети в българския участък по протежение на 370 км между Връв и Айдемир и да ги покаже на широката публика на специална изложба, която министърът на регионалното развитие и благоустройството Николай Нанков ще открие на 29 юни в Русе.   Част от снимките ще бъдат показани и в специалната изложба на „Моста на влюбените“ в София. Тя ще бъде представена през октомври, в рамките на Седмия годишен форум на Дунавската стратегия, който ще се проведе заедно с министерска среща за туризма. Очаква се в събитията да се включат трима еврокомисари и над 600 участници - министри, представители на различни институции, бизнеса и неправителствения сектор.   С фотоконкурса ще се популяризира българското поречие на река Дунав като атрактивно място за туристически посещения, отдих и възможности за развитие. Темата му е пряко свързана с основния фокус на Българското председателство на Дунавската стратегия – регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства. Важна тема в дневния ни ред е и културното наследство в политиките на ЕС като ресурс за устойчиво развитие - в контекста и на това, че 2018 е Европейска година за културно наследство.   България е председател на Дунавската стратегия за срок от една година – до октомври 2018 г. Успешно бяха проведени две от събитията в календара, а на 25 май в София ще бъде следващата съвместна работна среща на Националните координатори и Координатори на приоритетни области, която ще обсъжда оптималните възможности за успешно изпълнение на макрорегионалната стратегия.  ", "date": "2018.05.03", "title": "МРРБ търси най-красивите гледки по поречието на Дунав"}
{"url": "http://epicenter.bg/article/parad/153348/2/0", "text": "Военните се готвят за мащабен парад на 6 май. Гергьовден е Ден на Храбростта и празник на българската армия. Тази година  , станало със заповед на княз Дондуков на 20 юли 1878 г.     Веролети и самолети разцепиха въздуха над столицата, прелитайки необичайно ниско над сградите. Предвижването на сухопътната техника от военни бази на територията на страната също започна преди броени часове. Предислоцирането ще се проведе по националната пътна инфраструктура от градовете Сливен, Ямбол, Казанлък, Карлово, Асеновград, Стара Загора, Плевен и Благоевград до летище Доброславци.     . И тази година по жълтите павета на площад „Княз Александър I” ще преминат представителни блокове на гвардейци, три вида въоръжени сили, командоси от 68-ма бригада „Специални сили”, военни полицаи и др.    Над площада в различни формации се очаква да преминат още: вертолети Ми-24 и АS-532 AL „Cougar”, военно-транспортен самолет C-27J „Spartan”, учебните самолети L-39ZA и „Пилатус“ РС9М и бойните самолети Су-25 и МиГ-29.    танк Т-72, самоходна гаубица „2С-1”; бойна машина на пехотата (БМП-1 и БМП-23), многоцелеви транспортьор лек брониран (МТЛБ) „Тунджа”, бронетранспортьор (БТР) 60ПБ МД1, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън (РСЗО) БМ-21 „Град”, тактически ракетен комплекс (ТРК) „Точка”, бронирани леки автомобили с повишена проходимост „Мерцедес” G 270, брониран „Хамър”, бойни бронирани колесни машини „Commando seleсt” и „Guardian”, брониран автомобил „SAND CAT”.   Специална изненада за публиката и гвоздей на събитието ще са зенитно-ракетните комплекси С-300, С-125 и С-200.    По-голямата част от сумата ще покрие горивото и транспорта на съоръженията.    Тазгодишният парад обаче ще покаже най-доброто въоръжение на българската армия, поради отбелязването на кръглата годишнина от създаването й. ", "date": "2018.05.03", "title": "Вадим за Гергьовския парад зенитно-ракетните комплекси С-300 (Снимки)"}
{"url": "http://epicenter.bg/article/Delyan-Peevski--Finansiraneto-na-mediite-s-publichni-sredstva-izkrivyava-pazara-/153350/2/0", "text": "Изцяло подкрепям проекторезолюцията на Европейския парламент, предвиждаща мерки за гарантиране на прозрачността на медийната собственост и за контрол върху бюджетното финансиране на медиите.  Това коментира пред агенция \"Монитор\" депутатът от ДПС и издател Делян Пеевски по повод проекторезолюцията на Европейския парламент за прочрачност на медийната среда.  „Отдавна е време тези проблеми да намерят своето нормативно решение. Общественото очакване е такова. Дебат по темата в обществото вече има, има и няколко законодателни инициативи в същия или в подобен смисъл.  Винаги съм бил на мнение, че хората трябва да са напълно наясно кои са реалните собственици на вестниците, интернет сайтовете, радиата и телевизиите, за да могат да направят своята преценка за обективността на съответната медия.  Читателите и въобще потребителите на медийни услуги трябва да могат да изобличат фалшивите новини и да им се противопоставят. Място за анонимност или за скрита собственост в медиите няма и не трябва да има.  Отделно финансирането на медиите с публични средства, чрез обществени поръчки, изкривява в голяма степен медийния пазар. Дали да се забрани на медийни дружества да участват в такива поръчки, или да се направи участието им напълно прозрачно чрез мониторинг на държавата, е въпрос на дебат и съответно на решение.  Показателен в случая е фактът, че Брюксел вече е констатирал негативното въздействие на публичното финансиране върху медийната среда, а конкретните мерки ще са следствието, което ще цели да коригира това въздействие. Надявам се след обсъждането и приемането на проекторезолюцията българският парламент също да отговори адекватно и да създаде необходимата нормативна база за привеждане на тези мерки в действие\", заяви Пеевски.", "date": "2018.05.03", "title": "Делян Пеевски: Финансирането на медиите с публични средства изкривява пазара "}
{"url": "http://epicenter.bg/article/Tsveta-Karayancheva--Dlazhnitsi-sme-na-Balgarskata-armiya---voennosluzheshti--nyama-da-vi-izostavim/153352/2/0", "text": "  Българската държава и парламент са длъжници на Българската армия – военнослужещи, бъдете уверени, че няма да ви изоставим. Това каза председателят на Народното събрание Цвета Караянчева по време на откриването на изложбата „Хиляди лица, една армия“ в парламента, предаде агенция „Фокус“.   „ За мен е голямо вълнение днес да посрещнем тази изложба и асистентите и знаменосците на представителните роти в Народното събрание. Законодателният орган е този, който трябва да направи така, че нашите военнослужещи да се чувстват добре и спокойно да изпълняват свои воински дълг“, каза Караянчева. По думите ѝ тази изложба е посветена на 140-годишнината от създаването на Българската армия. Караянчева обърна внимание, че изложбата е няколко дни преди големия празник 6 май.    „ Там ще видим големи машини, но тук трябва да видим хората – наследниците на българските опълченци. Наследниците на онази Българска армия, която не даде да се плени нито едно българско знаме. Трябва да видим лицата на тези хора, чиито имена няма да чуем в проверките, когато правим тържествените чествания и зарята. Това са хората, благодарение на които българските граждани спят спокойно. Благодарение на тях, участвайки в мисии, те се представят достойно и сме достоен и уважаван член на НАТО“, каза Караянчева.    Тя пожела на военнослужещите да са здрави и силни. „Радвам се, че днес в Комисията по отбрана има толкова много хора, които идват от Българската армия, знаят реалните ѝ проблеми и са готови да ги решат. Честит празник в аванс, бъдете живи и здрави“, посочи председателят на парламента.    Имаме техника, самолети и танковe, но преди всичко Българската армия - това са хората. Това каза председателят на Комисията по отбрана и депутат от ГЕРБ ген. Константин Попов по време на откриването на изложбата „Хиляди лица, една армия“ в парламента.    Ген. Попов обясни защо изложбата се казва \"Хиляди лица, една армия\" и защо са акцентирали на лицата. По думите му в Българската армия има хора, с ценностна система, посветили се на службата на държавата и на другите. \"Хора, които 24 часа в денонощието са на своя пост“, каза ген. Константин Попов. Той благодари на военните, които присъстваха на изложбата.   ", "date": "2018.05.03", "title": "Цвета Караянчева: Длъжници сме на Българската армия – военнослужещи, няма да ви изоставим"}
{"url": "http://epicenter.bg/article/Radev--Balgariya-e-v-avangarda-na-obshtata-evropeyska-politika-po-otnoshenie-na-Rusiya-/153354/2/0", "text": ". Това каза президентът Румен Радев по време на пресконференция след среща с президента на Австрия Александър Ван дер Белен, предаде репортер на Агенция „Фокус“.  „  Целта е да се търсят всички възможности за открит диалог и за проекти от взаимна изгода“, каза още Радев.  Държавният глава коментира и темата за сигурността на Европа.  „ . Трябва да участваме много повече и да подпомагаме родните страни на тези мигранти, за да могат тези страни да се развиват – трябва да подкрепим здравните им системи, системите на образование и т.н. Ще има сериозно увеличение на бюджета за охрана на границите и се радвам, че има такова решение на европейско ниво. Освен това общата европейска политика за убежище трябва да бъде придвижена напред“, каза президентът и отново подчерта, че Европейският съюз трябва да се ангажира много по-сериозно в комуникацията със страните, от където идват търсещите убежище емигранти.   Това каза президентът Румен Радев във връзка с предложенията за новата Многогодишна финансова рамка на бюджета на ЕС.  „  А това е недопустимо, защото отбраната и сигурността губят своя смисъл. Затова България е на позиция, че последното нещо, което може да се намали – това са средствата за кохезия“, посочи Радев.  Държавният глава коментира и темата за присъединяването на страните от Западните Балкани към Европейския съюз. Сърбия и Черна гора са страните, които са най-напред на челно място за влизане в ЕС. Преговорите вече са в перспектива за 2025 г. - доста амбициозна цел, но и не невъзможна. Но това зависи от тяхна страна – трябва да се изчистят проблемите между Сърбия и Косово, както и всички гранични спорове да бъдат решени. Следващите стъпки идват с Македония и Албания – въпросът е кога ще започнат преговорите с тях“, каза още    „Не искам да предвиждам конкретни дати и срокове, най-важното е да се работи за ясна европейска перспектива пред Западните Балкани и смятам, че   Защото не бива да вкарваме вътрешните си проблеми в Европа“, каза посочи държавният глава.  Стокообменът ни с Австрия възлиза на 1,2 млрд. евро, което превръща Виена във водещ чуждестранен инвеститор в България, каза още президентът.  „За последните 7 месеца това е нашата трета среща, което е свидетелство за засиления интерес и волята на двете страни да задълбочават и развиват своите отношения, базирани на приятелство и взаимно доверие. В резултат на това нашият стокообмен възлиза на 1,2 млрд. евро, а Австрия е водещ чуждестранен инвеститор в България. Приемаме тези факти като една солидна основа за още по-успешно икономическо сътрудничество, като доказателство за това е и бизнес форума, който се провежда днес и е фокусиран върху транспортната инфраструктура – а тя е изключително важна за нашата свързаност“, каза още Радев и посочи, че посещението на президента на Австрия е кулминацията на посещенията на европейския дневен ред след това на Меркел.  „Нашите страни взаимодействат и си сътрудничат изключително интензивно в рамките на триото като ротационни председатели на ЕС. Обсъдихме общата политика за сигурност и отбрана, сътрудничество, европейският фонд за отбрана, както и нови механизми за повишена сигурност. Говорихме и за предизвикателствата на мигрантската криза, необходимостта от реформа на Общата европейска система за убежища, перспективата на кохезионната политика след 2020 г., Дунавската стратегия и перспективата на държавите от Дунавския регион – обединихме се около това, че стратегията трябва да намери своето възраждане, тъй като тя е важна не само за държавите от този регион, но и за България, тъй като тук се намират най-малко развитите региони. И наш национален приоритет е да търсим механизми за тяхното развитие“, каза още президентът и посочи, че Западните Балкани остават основен приоритет, но това не значи че трябва да бъде само той и обясни, че в тристранната среща между тримата президенти утре ще бъде основна и темата за Дунавския регион.  ", "date": "2018.05.03", "title": "Радев: България е в авангарда на общата европейска политика по отношение на Русия "}
{"url": "http://epicenter.bg/article/Dimitar-Dimitrov--Svrahochakvaniyata-ot-evropredsedatelstvoto-shte-dovedat-do-nerealizirani-nadezhdi/153357/2/0", "text": "Свръхочаквания от европредседателството неминуемо ще доведат до нереализирани надежди и цели. Това коментира за сутрешния блок „Добро утро, България“ на Радио „Фокус“ политологът Димитър Димитров, като уточни, че към момента страната ни се справя много добре с поетата задача.  „Председателството на Съвета на ЕС е рутинна дейност, която няма ролята да овластява, а да даде инструменти за задаване на тона на разговори и поставяне на важни теми в европейския дневен ред\", добави той.  „Мисля, че Българското европредседателство в много отношения е забележително. Трябва, разбира се, да изчакаме срещата в края на май, както и последната среща на върха в началото на юни, за да направим обща оценка. Но ако изключим някои дребни детайли, най-вече негативната реакция към организираната младежка среща преди 10 дни, във всички останали посоки на усилия, вложени от българска страна, резултатите са положителни“, коментира Димитър Димитров. Той уточни, че намирането на консенсус по поставените приоритети от страна на България е трудно, но самото поставяне на теми като Западните Балкани на дневен ред е важно само по себе си. Политологът изтъкна, че по този повод трябва да бъдем по-скромни в очакванията си и по-щедри в оценките.  БСП следва линия на много близък словесен бой, в който колкото повече удари под кръста успее да нанесе, толкова по-удовлетворена се чувства, коментира още Димитров по повод поредната поискана оставка от страна на социалистите на зам.-председателя на парламента Емил Христов. Той уточни, че начинът на действие на социалистите е именно чрез постоянен натиск, който обаче носи и позитиви.  „Сега поне знаем числото на хора с увреждания, включително децата, които не могат да получат персонална или наследствена пенсия, тъй като са загубили работещи родители. Сегашната уредба не позволява да се уреди подобно плащане, ако починалият родител няма достатъчно трудов стаж. Това са около 8000 случая и предполагам, че при планирането на следващия бюджет, а в спешен порядък – и по-рано, въпросът ще бъде решен. При 7 милиона души население не е възможно проблемът на тези 8 хиляди, които са конкретно дефинирани в една група, да не може да бъде решен. В този смисъл е позитивният ефект, когато се решават подобни проблеми“, обясни Димитър Димитров и допълни, че позитиви няма обаче нито за партиите, нито за обществото като цяло, в което се насажда само негативна реакция към политиката на искане на оставки.  Политологът обясни, че такава политика е проява на нуждата на левицата от постоянно припомняне, че чакат да дойде техният ред да са на власт.  ", "date": "2018.05.03", "title": "Димитър Димитров: Свръхочакванията от европредседателството ще доведат до нереализирани надежди"}
{"url": "http://epicenter.bg/article/Van-der-Belen--S-Balgariya-imame-mnogo-blizka-pozitsiya-otnosno-Rusiya--tryabva-da-poddarzhame-dialoga/153361/2/0", "text": "С България имаме много близка позиция относно Русия, трябва да поддържаме връзките и диалога. Това каза президентът на Австрия Александър Ван дер Белен по време на пресконференция след среща с българския президент Румен Радев, предаде репортер на Агенция „Фокус“.  Австрийският президент посочи, че в разговора днес са били засегнати различни външнополитически теми, които касаят и двете страни. „За нас особено важно значение имат ситуацията в Турция и нашите връзки с Русия. Нашата позиция е много близка до позицията на България - мисля, че е необходимо не само да продължим дипломацията на посещенията, но и диалога с Русия“, коментира той и посочи че Румен Радев ще посети Русия този месец, а Владимир Путин пък ще посети Виена най-вероятно през юни.  „Българското председателство на Съвета на ЕС в момента получава много добро признание - България успя да приключи голяма част от целите, които си беше поставила. Ние ще го поемем през средата на тази година и ще продължим и преговорите за Брекзит в една много сериозна тяхна фаза. Ще продължим и преговорите за Многогодишната финансова рамка на бюджета на ЕС“, каза още Ван дер Белен.  „Така че мога да кажа, че нашите взаимоотношения с България за отлични. Но и имаме още потенциал за развитие – радваме се на всеки турист от България, който посещава Австрия. Така че искам да поздравя страната ви с много успешното председателство. Убеден съм, че ще имаме успешно предаване на председателството на Австрия“, каза още Ван дер Белен.  Оценяваме усилията на България за опазването на външната граница и се надяваме те да получат своето признание с влизане в Шенген, каза още президентът на Австрия на пресконференцията заедно с българския държавен глава Румен Радев.  „Независимо от това че и двамата сме от сравнително кратко време на нашите постове, вече многократно сме се срещали и срещите ни са били изключително приятни. Нашите две държави имат страшно много близости като горе-долу еднаквата ни големина, но нашите планини са малко по-високи. България си има море, ние пък малко повече ски лифтове“, каза още Ван дер Белен и посочи, че приоритетите на двете страни са почти идентични.  „Що се отнася до стратегията за Западните Балкани се надявам срещата на върха, която ще се проведе през май в България, да допринесе за напредък в тази посока. Що се отнася до приемането на България в Шенгенското пространство - оценяваме усилията на страната за опазването на външната граница на Европейския съюз и се надяваме, че те ще получат своето признание. Президентът Радев говори за това, че статистически Австрия е вторият инвеститор в България. И искам да кажа, че нашият ангажимент в България що се отнася до инвестициите е изключително сериозен и много се грижим за това служителите, които работят тук в австрийски фирми, да бъдат много добре обучавани. Защото те са дошли тук, за да останат – фирмите ни инвестират в хората, а не само в своите компании. По отношение на културата имаме също добър обмен. Днес следобед ще положим началото на нов австрийско-български проект – този на Бронзовата къща. Освен това съм много заинтересован да посетя и Пловдив, който ще е Европейска столица на културата. Ще отидем и в Русе, а това е родният град на Елиас Канети – той е австриец, но от български произход. Това също е една много силна връзка“, коментира австрийският президент.  ", "date": "2018.05.03", "title": "Ван дер Белен: С България имаме много близка позиция относно Русия, трябва да поддържаме диалога"}
{"url": "http://epicenter.bg/article/Tramp-e-reshil-da-se-ottegli-ot-yadrenata-sdelka-s-Iran/153312/7/0", "text": "Президентът на САЩ почти е взел решение до 12 май да се оттегли от подписаното през 2015 г. споразумение за иранската ядрена програма. Неясно остава обаче как точно ще го направи. Това заявиха източници от Белия дом и такива, запознати с дебатите по въпроса в американското правителство, цитирани от Ройтерс.   Според единия от източниците има възможност Тръмп да реши да остави САЩ в споразумението (то предвижда отмяна на санкции в замяна на ограничаване на ядрената програма на Техеран). Източникът допълни, че при подобен развой главният аргумент ще бъде \"поддържането на съюза\" с Франция и да не бъде подронван авторитетът на френския президент Еманюел Макрон, който миналата седмица се срещна с Тръмп и го призова да остане в споразумението. При решение САЩ отново да върнат санкциите е почти сигурно, че това ще потопи споразумението и може да предизвика враждебна реакция на Иран. Техеран може да възобнови програмата си за ядрено оръжие или \"да накаже\" американските съюзници в Сирия, Ирак, Йемен и Ливан, заявиха дипломати. На практика Тръмп трябва до 12 май да реши остава ли в сила отмяната на някои санкции срещу Иран или не. Източник от Белия дом, пожелал анонимност, заяви, че е възможно президентът на САЩ в крайна сметка да излезе с решение, което \"да не представлява пълно оттегляне\". Източникът обаче не беше в състояние да обясни какво би представлявало подобно решение.   В понеделник израелският премиер Бенямин Нетаняху направи презентация на документи за програма от миналото на Иран за ядрено въоръжаване. Това може да даде нов аргумент на Тръмп да се оттегли, въпреки че според инспекторите на ООН Техеран спазва условията на споразумението за ядрената програма, отбелязва Ройтерс.   Иран отрича някога да е искал да създава ядрени оръжия и обвинява своя голям враг Израел, че подклажда подозрения към Техеран сред международната общност. Споразумението между Иран и шестте световни сили - Великобритания, Китай, Франция, Германия, Русия и САЩ - беше едно от знаковите външнополитически действия при управлението на президента Барак Обама. Тръмп обаче го окачестви като \"едно от най-лошите\", които е виждал. Източникът от Белия дом заяви, че президентът \"до голяма степен клони към оттегляне от споразумението, но не е взел окончателно решение\". Тръмп \"изглежда готов да го направи, но докато не е взето решение от този президент, нищо не е окончателно\", добави източникът. Старшите съветници на президента не се стремят дейно да го разубеждават за оттеглянето, защото той изглежда възнамерява да направи именно това, каза друг източник от Белия дом. Тръмп даде на Великобритания, Франция и Германия краен срок до 12 май да бъдат поправени съществуващите според него дефекти в споразумението.   Макар и европейските представители да продължават да работят за \"отстраняването\" на тези дефекти, те са на мнение, че нещата не са обнадеждаващи, че това ще се случи. Източник, който е запознат с дебатите по въпроса в правителството на САЩ, заяви, че американските преговарящи са в трудна ситуация заради факта, че на практика не знаели къде точно е границата на Тръмп за преговорите, от която той не би отстъпил. Поради тази причина те не можели да кажат на европейците какво би могло да удовлетвори президента. Тръмп може да откаже да продължи отмяната на санкции, но същевременно да даде на новия държавен секретар Майк Помпейо време за още преговори с европейците. Той може да направи това, като се възползва от заложения в споразумението механизъм за уреждане на спорове или от оставащото време, преди най-драконовските санкции да са влезли в сила. Няколко добре осведомени за преговорите източници заявиха, че ако Тръмп се оттегли, за европейците въпросът ще бъде дали подобен развой ще бъде началото на много по-твърд курс на САЩ към Иран, включително военна конфронтация.   \"Европейците не изгарят от желание да бъдат въвлечени в регионален конфликт от САЩ\", заяви източник, запознат с водените разговори. Двама източници от средите на американското разузнаване казаха, че са особено обезпокоени от възможен ирански отговор чрез по-трудно проследими действия, например кибератаки срещу САЩ и техни съюзници и атаки срещу меки цели от хора без явни наглед връзки с Техеран. Подобни действия се оценяват като по-вероятни от действия, които биха могли да предизвикат американски военен отговор срещу ирански ядрени и военни цели. Мнозинството от американците - 56 процента са против оттегляне от САЩ от споразумението за иранската ядрена програма, сочи национално социологическо изследване на изданието \"Политико\" и изследователската агенция \"Морнинг консулт\", цитирано от ТАСС. В подкрепа на оттеглянето се изказват едва 26 процента от анкетираните, сочи проучването. Допълва се, че дори сред републиканците (партията на Тръмп) мнозинството се обявява за оставане в споразумението с 46 срещу 42 процента.", "date": "2018.05.03", "title": "Тръмп е решил да се оттегли от ядрената сделка с Иран"}
{"url": "http://epicenter.bg/article/Eksploziya-v-Severen-London-rani-okolo-30-dushi/153319/7/0", "text": "  Около 30 души са пострадали след експлозия в запален на открито огън по случай еврейския празник Лаг Баомер в Северен Лондон, предадоха световните агенции, цитира bTV.   Състоянието им към момента не се съобщава.   Експлозията е станала в квартал Стамфорд хил. Видеоклипове в социалните мрежи показват момента на взрива.   Все още не е ясно какво точно е предизвикало експлозията, като версиите към момента са две. Според еврейски информационни сайтове взривът е предизвикан от горивото, с което е разпалвана кладата.   Други източници твърдят, че в огъня били поставени мобилни телефони, които са се взривили.   Взривът предизвикал паника сред хората.  ", "date": "2018.05.03", "title": "Експлозия в Северен Лондон рани около 30 души"}
{"url": "http://epicenter.bg/article/Shte-iskat-li-roditelite-na-Melaniya-Tramp-amerikansko-grazhdanstvo-/153327/7/0", "text": " посетиха днес   заедно с техния  , предаде АП. Словенската двойка не коментира пред журналисти визитата, след като прекара в сградата дълги часове. В учреждението са офисите на федерални имиграционни представители, които помагат на процеса по   имат законно  , според адвокатът им Майкъл Уайлдс. Адвокатът и Белият дом отказаха да коментират  Агенцията припомня, че ", "date": "2018.05.03", "title": "Ще искат ли родителите на Мелания Тръмп американско гражданство?"}
{"url": "http://epicenter.bg/article/Karakachanov-ochakva-MF-da-otpusne-nuzhnite-pari-za-modernizatsiya-na-flota-i-na-VVS-/153362/2/0", "text": "Модернизацията на армията ще глътне 2,7 милиарда лева до 2024 г. по изчисленията на вицепремиера и министър на отбраната Красимир Каракачанов.   Министър Каракачанов изрази очаквания финансовото министерство да отпусне нужните пари за модернизацията на флота и на ВВС. \"Аз съм длъжен да вярвам на министъра на финансите. За проекта за модернизацията са необходими пари. Моето убеждение е, че министърът на финансите е убеден в това, което трябва да се случи. Няма за кога да забавяме тези проекти\", каза той пред БНР.   \"Винаги съм го казвал - започнахме погрешно през 2015-та - 2016-та година с проекти за авиацията и за флота. На първо място трябваше да бъдат поставени сухопътни войски. Сумите, които сме предложили на Министерството на финансите, са суми без ДДС\", поясни военният министър.   Каракачанов очаква до края на май да бъде готов и проектът за флота. Очаква се следващата седмица Министерският съвет да обсъди предложенията за модернизация на сухопътните войски и ВВС. Общата стойност на проектите до 2024-та година е 2 милиарда и 700 милиона лева. Днес министър Каракачанов и началникът на отбраната ген. Андрей Боцев поздравиха във видеоконферентна връзка военните ни контингенти в чужбина по случай предстоящия празник 6 май. Довечера Представителният ансамбъл на Въоръжените сили ще изнесе тържествен концерт в НДК. Входът е свободен. В концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова и други любими български изпълнители.", "date": "2018.05.03", "title": "Каракачанов: 2,7 милиарда лева са необходими за модернизация на армията"}
{"url": "http://epicenter.bg/article/Mustafa-Karadaya--Ednite-partnyori-na-GERB-iskat-da-izlezem-ot-ES--drugite---ot-NATO-/153363/2/0", "text": "Едните партньори на ГЕРБ искат да излезем от ЕС, другите - от НАТО. Това каза председателят на ДПС Мустафа Карадайъ пред журналисти във връзка с искането на лидера на \"Воля\" Веселин Марешки за референдум за излизане от НАТО.   По думите му идеята на Марешки е \"ярка демонстрация на популизъм\". Това е ГЕРБ. ГЕРБ не променят, а подменят. Те въвеждат двойните стандарти. Тези дни в съседните ни държави призоваваха да не се подвежат по популисти и националисти. Това им е ценностната система и коалиционната култура, заяви Карадайъ. ", "date": "2018.05.03", "title": "Мустафа Карадайъ: Едните партньори на ГЕРБ искат да излезем от ЕС, другите - от НАТО "}
{"url": "http://epicenter.bg/article/Prezidentat-na-Aleksandar-Van-der-Belen-pristiga-na-poseshtenie-u-nas/153307/2/0", "text": "По покана на държавния глава Румен Радев, на официално посещение в България ще бъде президентът на Република Австрия Александър Ван дер Белен.   Днес на площад „Св. Александър Невски“ в столицата от 10.00 часа ще се състои церемонията по официалното посрещане на австрийския президент. Александър Ван дер Белен ще положи венец пред паметника на Незнайния войн, съобщиха от прессекретариата на държавния глава.   Президентите на България и Австрия ще проведат от 10.25 часа среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Александър Ван дер Белен ще дадат съвместна пресконференция. Двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“.   На 4 май Александър Ван дер Белен ще участва в неформалната среща на президентите на България, Румъния и Австрия в град Русе. По време на срещата се очаква да бъде потвърдена политическата воля на трите държави, които последователно ще председателстват Съвета на Европейския съюз, за приемственост по ключови теми като европейската перспектива за Западните Балкани, бъдещето на кохезионната политика, енергийната и транспортна свързаност в Дунавския регион. В рамките на визитата си в България президентът Александър Ван дер Белен ще проведе среща и с министър-председателя Бойко Борисов.  ", "date": "2018.05.03", "title": "Президентът на Австрия Александър Ван дер Белен пристига на посещение у нас"}
{"url": "http://epicenter.bg/article/Aviatsiyata-ni-zapochva-trenirovki-za-Gergyovden/153308/2/0", "text": "Днес започват тренировъчните полети на българската бойна авиация за военния парад на Гергьовден. В тази връзка се забранява управлението на дронове над центъра в София до 6 май включително.    По традиция на военния парад в столицата са планирани полети на вертолети и самолети на малка височина. Предварителните полети са подготовка на авиацията ни за военния парад в Деня на Храбростта и празника на Българската армия – 6 май.   От Министерството на отбраната съобщиха, че се въвежда забрана за управлението на дронове в периода от днес до неделя, включително. В Деня на Храбростта и празник на Българската армия вертолети и самолети на военно-въздушните ни сили ще прелетят над площад \"Княз Александър I” в София от 10.00 до 11.00 часа.   Над площада, в различни формации ще преминат: вертолети, носещи националния флаг, както и военно-транспортни, учебни и бойни самолети.     Започна придвижването на военна техника от формирования в страната до летище Доброславци край София. Канал 3 ще ви направи съпричастни на събитията преди и по време на военния парад.", "date": "2018.05.03", "title": "Авиацията ни започва тренировки за Гергьовден"}
{"url": "http://epicenter.bg/article/Zapochva-stroitelstvoto-na-Bronzovata-kashta-na-myastoto-na-bivshiya-mavzoley/153309/2/0", "text": "Днес започва строителството на Бронзовата къща на мястото на бившия мавзолей в центъра на София. В края на миналата година Столичният Общински съвет на София даде съгласие за издигането й. Тя бе определена като най-голямата скулптура-сграда в света, създадена от визуалния артист Пламен Деянов. Работата по издигането й ще бъде проследена от президента на Австрия Александър Ван дер Белен и кметът на София Йорданка Фандъкова. Проектът се реализира с австрийска финансова подкрепа. С тази арт-инсталация Столична община поставя символично началото на своя проект за превръщането на пространството в галерия за съвременно изкуство.   От пресцентъра на общината съобщиха, че кметът на София Йорданка Фандъкова ще се срещне с гостуващия в страната президент на Австрия Александър Ван дер Белен. Двамата ще посетят площад \"Александър I”, за да видят работата на Пламен Деянов по издигане на инсталацията Бронзовата къща.   С тази арт-инсталация Столичната община поставя символично началото на своя проект за превръщане на пространството на някогашния мавзолей, в това число и подземно, в галерия за съвременно изкуство, където творци от страната и чужбина ще могат да представят своите произведения.   Докато в следващите дни тече изграждането на \"Бронзовата къща”, по оградата на обекта ще бъдат показани нейни илюстрации върху винил.", "date": "2018.05.03", "title": "Започва строителството на Бронзовата къща на мястото на разрушения мавзолей"}
{"url": "http://epicenter.bg/article/Parlamentat-izslushva-Nikolay-Nankov-za-napredaka-po-prioritetnite-patni-proekti/153310/2/0", "text": "Парламентът ще изслуша регионалния министър Николай Нанков за напредъка по приоритетните пътни проекти. Това предвижда програмата за работа на Народното събрание. Искането за изслушване е постъпило от депутата от ГЕРБ Александър Ненков и група народни представители.   На вниманието на депутатите се поставят и промени в Закона за съдебната власт, които ще бъдат разгледани на първо четене. Предлаганите изменения целят да оптимизират законовата уредба при проверка на имуществените декларации на магистратите и да уеднаквят процесуалните правила по обжалване на кадровите решения на съответната колегия за назначаване на административните ръководители и техните заместници. Промените целят още да прецизират разпоредби относно атестирането и да регламентират на законово ниво изискванията за назначаване, както и на условията за несъвместимост на съдебния служител.", "date": "2018.05.03", "title": "Парламентът изслушва Николай Нанков за напредъка по приоритетните пътни проекти"}
{"url": "http://epicenter.bg/article/Ministar-Karanikolov--Priemaneto-na-evroto-nyama-da-dovede-do-poskapvane/153314/2/0", "text": "Приемането на еврото няма да доведе до повишаване на цените, заяви в предаването \"Тази сутрин\" по БТВ министърът на икономиката Емил Караниколов.   \"За изминалата година отчетохме 3,6% ръст на икономиката. За тази година очакваме ръст от 4%. Правителството работи, за да можем да влезем в чакалнята на еврозоната. Изпълнили сме всички условия. Няма държава, която да е приела еврото и да се оплаква. Влизане в еврозоната ще повиши доверието в българската икономика. Не считам, че приемането на еврото ще доведе до поскъпване на цените. Ние и сега сме вързани към еврото. Със сигурност ще имаме много повече ползи от влизането в еврозоната\", категоричен беше министър Караниколов. \"На първо място по инвестиции в България е Холандия. За 2017 година имаме над 900 млн. евро преки чужди инвестиции, които са насочени главно към разширяване на съществуващия бизнес. Никой вече не говори за корупция. Основният проблем на бизнеса е липсата на работна ръка. Безработицата в България е 5,9%, което е рекорд. Правителството направи много, за да се преодолее липсата на квалифицирана работна ръка. Най-важното за нас са инвестициите и развитието на производството\", разкри Караниколов.   В началото на разговора в студиото той бе запитан за визитата на лидера на \"Атака\" Воен Сидеров в Крим, тъй като е номинация на националистите в кабинета. \"Аз съм член на правителството и защитавам позицията на правителството. България е демократична държава. Питайте Волен Сидеров за посещението му в Крим. То е направено с частно финансирано и държавата няма нищо общо с него. Самият Сидеров не е член на правителството. Аз съм номинация на \"Атака\" в кабинета, но пак ще повторя, че стоя зад правителствената позиция по темата\", каза в сутрешния блок на БТВ министърът на икономиката Емил Караниколов.    ", "date": "2018.05.03", "title": "Министър Караниколов: Приемането на еврото няма да доведе до поскъпване"}
{"url": "http://epicenter.bg/article/Parlamentat-shte-obsazhda-deputatskite-zaplati-i-vakantsii-/153316/2/0", "text": "Депутатите днес ще обсъдят промени в парламентарния правилник. По предложението на БСП депутатските заплати трябва да бъдат намалени с близо 600 лева, а почивките да са съобразени с официалните празници.  Социалистите предлагат още да има фиксирана заплата за този парламент от около 2900 лв. Сега депутатите получават над 3500 лева, а възнаграждението се актуализира на всеки три месеца със средната работна заплата в страната. Така за три години депутатските заплати са скочили с 30%.  Още при внасянето на промените от ГЕРБ отговориха, че заплатите пазят депутатите от това да бъдат подвластни на икономически кръгове.", "date": "2018.05.03", "title": "Парламентът ще обсъжда депутатските заплати и ваканции "}
{"url": "http://epicenter.bg/article/Elen-Gerdzhikov--Ivancheva-e-deystvasht-kmet--samo-sad-mozhe-da-ya-otstrani-ot-dlazhnost/153317/2/0", "text": "Казусът с оставката на и.д. кмет на \"Младост\" не е толкова прост, колкото изглежда на пръв поглед, обясни в \"Денят започва\" на БНТ Елен Герджиков, председател на Столичния общински съвет. Той обясни, че според него и.д. кметът на \"Младост\" Владимир Клисуров трябва да подаде оставка \"пред човека, пред институцията, която го е избрала\". Когато е станал част от екипа на г-жа Иванчева, той не е избиран от Столичния общински съвет, допълни той. \"Той трябва там да подаде оставка, защото неговият работодател е г-жа Иванчева\", коментира Герджиков. Елен Герджиков обясни, че Иванчева е действащ кмет и че тя не е отстранена от длъжност от съда.  „Само българският съд може да я отстрани от длъжност със свое решение. Това не се е случило, което означава, че тя е действащ кмет и има всички правомощия. Освен това съвсем официално в официално заявление до кмета на Столична община тя уведоми, каквато е и процедурата, че излиза в отпуск - платен, и в същото уведомление посочва за свой заместник г-н Клисуров”, каза Герджиков.     Той подчерта, че в случая Клисуров или трябва да изпълнява функциите на кмет, или \"да се разбере със своя работодател\". Да влезе в контакт с нея, да се разберат какви са възможностите, коментира той.   По случая \"Иванчева\" Герджиков коментира още, че е рано за основни изводи, органите трябва да си свършат работата и съдът да се произнесе.  „Става въпрос за изключително много тежки обвинения, ако те се докажат, това ще бъде безпрецедентен случай в най-новата българска политическа история”, заяви председателят на СОС.   Той подчерта, че му е направило впечатление липсата на \"адекватна политическа реакция\": „Говоря за общинските съветници и политическите партии, които бяха редом до г-жа Иванчева в нейната кампания, снимаха се с нея, а сега някои от тях - като партията на г-н Кадиев - се отрекоха за втори път от нея, всъщност я осъдиха преди да бъде осъдена. Други потънаха в пълно мълчание сякаш такъв случай не съществува. Аз не мисля, че това е правилна реакция”.     Може би всички очакват решението на съда, но политическа позиция може да се изрази и преди това, смята той.   Той обясни още, че е имало сигнали, че преписки се бавят и припомни, че Десислава Иванчева е станала кмет при извънредни избори преди година и половина.  „В началото отдавахме това явление на некомпетентност, неопитност, по всякакъв начин се опитвахме да помагаме на нейния екип. Тя беше канена неведнъж в комисии в Общинския съвет, за да даде обяснение или да получи информация как трябва да придвижи даден юридически казус. По-късно, когато броят на преписките и сигналите набъбна изключително много, стана притеснително. Не става въпрос само за забавяне на преписки, става въпрос за объркани документално преписки и липсващи документи”, допълни той. ", "date": "2018.05.03", "title": "Елен Герджиков: Иванчева е действащ кмет с правомощия, само съд може да я отстрани от длъжност"}
{"url": "http://epicenter.bg/article/Chitalishteto-v-devinskoto-selo-Gyovren-s-blagodarstveno-pismo-do-Tsvetan-Tsvetanov-/153321/2/0", "text": "Благодарствено писмо до председателя на ПГ на ГЕРБ и зам.-председател на партията Цветан Цветанов изпратиха от Народно читалище „Светлина-1948“ – с. Гьоврен, област Смолян. Причината е полученото дарение в размер на 1000 лв. за реализиране на инициативи по случай 70-годишния юбилей на местното читалище. Средствата са осигурени от парламентарната група на ГЕРБ, съобщиха от пресцентъра на партията.  „Благодарение на Вас читалището ще осъществи успешно своята дейност и институция със 70-годишна история ще продължи да пази българската култура и традиции. Вашата подкрепа доказва, че с общи усилия можем да осъществим много благородни каузи. Благодарим Ви за бързата реакция и оказано съдействие. Вярваме, че и за в бъдеще ще запазим отличните си отношения и ще разчитаме на Вашата помощ в името на НЧ „Светлина-1948“ и жителите на с. Гьоврен“, се казва в благодарствения адрес, подписан от секретаря на читалището Рамадан Шанов.  През месец април Цветан Цветанов посети девинското село Гьоврен и обеща подкрепа на читалищните дейци за реализиране на дейности, които възпитават в патриотизъм.  ", "date": "2018.05.03", "title": "Читалището в девинското село Гьоврен с благодарствено писмо до Цветан Цветанов "}
{"url": "http://epicenter.bg/article/Solomon-Pasi--Krayat-na-voynata-na-Koreyskiya-poluostrov-oznachava-edno-novo-nachalo/153330/2/0", "text": "„ Краят на войната на Корейския полуостров означава едно ново начало”, каза бившият министър на външните работи Соломон Паси в студиото на „Тази сутрин” на  . Той коментира, ще бъде много интересно дали Нобеловата награда мир ще бъде връчена на Доналд Тръмп и Северна Корея.   „ Кандидатите са много. Наградата може да бъде споделена между Тръмп и Ким Чен-ун, и вероятно южнокорейският президент Мун Дже-ин”, смята Паси.   По думите му е било грешка, че Европейският съюз не се е намесил на Корейския полуостров.   „ ЕС много ясно каза, че иска да стане глобална сила. Като искате да сте глобална сила, влезте там”, каза Паси.   Той добави, че все още не е ясно дали Тръмп ще се срещне с Ким Чен-ун в Сингапур или в демилитаризираната зона между двете Кореи.   „ С Ким трябва да се преговаря по един нестандартен начин. Колкото е нестандартен Тръмп, това е начинът да се преговаря с президента на Северна Корея”, смята Паси.   \"Думите в политиката вече имат все по-малко значение, важни са делата. Контрастът между думи и дела става все по-голям, за добро или зло\", заяви Паси и допълни, че районът на Североизточна Азия е много интересен и \"много бълбукащ в чисто геостратегически план\".  Бившия външен министър каза и че държавите от НАТО от 11 години призовават ЕС да се вземе отношение по събитията най-вече на Корейския полуостров. \"Щом ЕС иска да бъде главен играч в геополитиката, трябва да вземе участие в случващото се. За съжаление Брюксел отказва. ЕС се провали в това отношение, дано американците успеят\", категоричен еПаси.  ", "date": "2018.05.03", "title": "Соломон Паси: Тръмп и Ким Чен-ун може да си поделят Нобеловата награда за мир"}
{"url": "http://epicenter.bg/article/Poredna-glupost--Mareshki-shte-ni-vadi-ot-NATO-/153338/2/0", "text": "Ще започнем лансирането на идеята за референдум за излизане на България от НАТО. Това заяви пред БНР лидерът на партия „Воля“ Веселин Марешки.  \"Това ще бъде една от големите ни инициативи в кампанията за европейските избори. Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види. Ние сме абсолютно против това. Ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност\".  Според него една истински силна и обединена Европа може да бъде равностойна на САЩ, а не да сме нейна \"притурка\":  \"В момента други държави правят проблеми по света, а Европа плаща сметката. Сметката за Турция защо не се плати от САЩ, а Европа трябва да плаща тези милиарди\".  Според Веселин Марешки Европа е ограбила българския народ: „Те забраниха изграждане на нова АЕЦ, накараха ни да затворим предварително наши реактори, забраниха ни да участваме в „Южен поток“. В същото време се изграждат „Северен“, „Турски“ и всякакви други потоци. Германски, френски, американски фирми съвсем свободно си инвестират и сътрудничат с Русия, но това е забранено на Китай. Нас вместо да ни направят мост към Русия и Изтока, ни правят преграда към тях. На практика едва ли не насила ни вкарват в увеличаване на напрежението. Надявам се да не се стига до военни конфликти. Тези неща могат да бъдат променени, след като истински европейски патриотични формации застанат в управлението или начело на ЕС“, категоричен е Марешки.   Той участва в среща на десни политически лидери, домакинствана от лидера на Френския национален фронт Марин Льо Пен, след като на 1 март \"Воля\" се присъедини към „Движение за Европа на нациите и свободите“.  След срещата лидерът на \"Воля\" каза: „Европа по този начин умира, обезкървява се, ограбва се. Трябва да бъде разтърсена отвътре. Да се опитаме чрез едно силно представяне на всички наши сродни партии да направим голяма група в Европейския парламент, с която да променим Европа отвътре. Явно е, че по този начин, хората, които в момента управляват Европа, които на практика не са се явявали на избори и не са избрани от никой, са по скоро слуги на външни фактори.“  Марешки смята още, че трябват силни държави за силна Европа. „В момента ЕС прилича по скоро на Съветския съюз с един феодал отгоре, някакъв диктатор и отдолу послушни републики, послушни поданици. Идеята на нашето движение е точно обратното – силни европейски народи, които да образуват силна обединена Европа“, посочи той.", "date": "2018.05.03", "title": "Поредна глупост! Марешки ще ни вади от НАТО "}
{"url": "http://epicenter.bg/article/Vremeniyat-kmet-na--quot-Mladost-quot--podade-ostavka--arh--Rusev-poema-posta-/153339/2/0", "text": "На 30 април вечерта обявих решението си да подам оставка на г-жа Фандъкова. Технически днес си подадох оставката. Това каза на пресконференция временният кмет на столичния район \"Младост\" Владимир Клисуров.   Припомняме, че Столичният общински съвет избра Клисуров на поста на мястото на Десислава Иванчева, която бе арестувана за получаване на подкуп.  Адресирах оставката до кмета на София, до Столичния общински съвет и до кмета на район \"Младост\". Технически е малко сложен въпросът. Не знам дали г-жа Иванчева би приела оставката. Пуснал съм си и заявление за напускане по трудов договор. Мое волеизявление е да бъда освободен от поста. Докато казусът с напускането ми бъде решен, г-н Румен Русев ще заема поста, заяви Клисуров.  Той обясни, че излиза в отпуск, а след като изтече отпускът, се оттегля от поста.  Проблемите със строителството в \"Младост\" са грандиозни, каза още Владимир Клисуров.  Зам.-кметът на района Румен Русев обеща, че всички документи, които са подадени по законосъобразен начин, ще бъдат придвижени. Не искам да изместя г-жа Иванчева, искам да се спазва законосъобразността в район \"Младост\".   Преписките могат да се придвижват много бързо, заяви Русев, като уточни, че не знае защо има забавени преписки в общината. Имало е желание от зам.-кметовете работата да върви по-бързо, но не знам какво възпираше да се осъществи това наше желание, посочи Русев.   ", "date": "2018.05.03", "title": "Временият кмет на \"Младост\" подаде оставка, арх. Русев поема поста "}
{"url": "http://epicenter.bg/article/Tsvetan-Tsvetanov--Vazhno-e-da-sprat-spekulatsiite--che-v-Balgariya-se-stroyat-nay-skapite-magistrali/153340/2/0", "text": "  Важно е да се спре със спекулациите от някои политици, че в България се строят най-скъпите магистрали. Това каза председателят на ПГ на ГЕРБ Цветан Цветанов след изслушването на регионалния министър Николай Нанков за приоритетните пътни проекти, предаде агенция „Фокус“.   „ По пътищата на България няма значение кой от коя политическа сила е. Всички искаме да имаме по-добра инфраструктура и инвестиции, както и безопасност по пътищата“, изтъкна той.    „ С политиката на правителството на Борисов 1,2 и 3 направихме всичко възможно да използваме възможностите, които дава ЕС“, посочи Цветан Цветанов.    „ Убеден съм, че в края на този 4-годишен мандат ще можем да очертаем по-добрата перспектива за страната ни. Надяваме се и на подкрепа от опозицията за добрите политики на регионалното министерство“, каза още той.  ", "date": "2018.05.03", "title": "Цветан Цветанов: Важно е да спрат спекулациите, че в България се строят най-скъпите магистрали"}
{"url": "http://epicenter.bg/article/Kmetat-Ivan-Portnih-otkri-Evropeyski-forum-za-morski-transport/153342/2/0", "text": "  Кметът на Варна Иван Портних откри Европейския форум за морски транспорт, който се провежда във Варна днес и утре. Събитието е част от календара на Българското председателство на Съвета на Европейския съюз.   „ Чест е за нашия град да бъде домакин на това престижно събитие, което утвърждава имиджа на Варна като морска столица на България, като важен транспортен, икономически и логистичен център в региона. Община Варна подкрепя развитието на сектора, в рамките на правомощията, които има - в диалог сме с браншовите организации, с „Пристанище Варна“ ЕАД, с ДП „Пристанищна инфраструктура“, с Министерството на транспорта, с Военноморските сили, както и с „ковачниците на морски кадри“ – ВВМУ „Никола Вапцаров“ и Техническият университет. Вярвам, че този форум е отлична възможност да споделим идеи и визии на местната, на държавната власт, на университетите и бранша за развитие на пристанищната инфраструктура, логистиката, на сектора като цяло. Защото е важно е да имаме дългосрочна перспектива с ясни цели и подкрепа“, заяви кметът.   Сред официалните гости на събитието, водено от Георги Петков, бяха Велик Занчев, зам.-министър на транспорта, областният управител Стоян Пасев. В международната конференция участват представители на европейската морска индустрия и на страните от Черноморския регион, гости от европейските институции в сектора, експерти от Европейската инвестиционна банка, които ще представят възможности за безлихвено кредитиране на заеми за ново строителство на кораби в страните от ЕС. „Срещата е подчинена на идеята европейски пари за европейски корабособственици в европейски корабостроителници“, каза Георги Петков. Важна тема ще бъде Европейската стратегия за морски транспорт 2019-2028 г.    Очакват се дебати, свързани с екоефективността на корабоплаването и намаляване на вредните емисии, търсене на алтернативни горива, създаване на инсталации за втечнен газ в европейските пристанища, дигитализация на сектора, развитие на конкурентоспособността на европейския флаг.    В рамките на събитието ще бъдат обсъдени и актуалните предизвикателства пред корабоплаването, включително възможности за активно развитие на фериботните връзки в Черно море и в Бяло море, развитие на сътрудничеството между военни и невоенни структури за гарантиране сигурността на корабоплаването.    ", "date": "2018.05.03", "title": "Кметът Иван Портних откри Европейски форум за морски транспорт"}
{"url": "http://epicenter.bg/article/Pravniyat-savet-v-parlamenta-pribiral-po-16-800-lv--za--stanovishte-/153364/2/0", "text": "Парламентарните комисии отказват да работят с Правния съвет към председателя на Народното събрание. Причината за това е чисто финансова, установи проверка на Епицентър.бг.   Оказва се, че комисиите нямат възможност да плащат за становищата, тъй като ръководените от експремиера и бивш шеф на парламента проф. Огнян Герджиков юристи оценявали твърде скъпо своята работа, твърдят пред Епицентър. бг депутати от управляващото мнозинство.    Като доказателство за твърденията си, те посочват гласуваните през юни 2017 г. промени в  Административнопроцесуалния кодекс (АПК). Тогава Комисията по правни въпроси е ангажирала юристите за оценка на законосъобразността на проектозакона. Хората на Огнян Герджиков са поискали и са получили 16 800 лв. за 44-страничен доклад. След този случай ръководството на комисията решава да се откаже от услугите им, тъй като консултативният Правен съвет иска твърде много пари и на практика работи като реномирана адвокатска кантора.   Потресените депутати разказват друг случай за необосновано високите финансови искания на юристите на бившия служебен премиер. През ноември 2017 г. Комисията по социална политика е платила 5 000 лв. на за становище относто промените в Търговски закон, целящи недопускането на прехвърляне на дялове на дружество на трети лица при започнало ревизионно производство по Данъчно-осигурителния процесуален кодекс. Именно тогава депутатите се отказват напълно от услугите на Правния съвет, а в началото на тази година председателят проф. Огнян Герджиков атакува яростно в медиите приеманите от НС закони. Той ги обяви, че в последните години нормативните актове се правят \"безотговорно\", \"популистки\" и \"непрофесионално\".   От ръководството на парламента са предлагали на членовете на Съвета да минат на твърд хонорар в размер на 1000 лв. месечно. Юристите обаче категорично отказали, тъй като сумата им изглеждала смехотворна.", "date": "2018.05.03", "title": "Правният съвет в парламента прибирал по 16 800 лв. за „становище“"}
{"url": "http://epicenter.bg/article/Gen--Kircho-Kirov--Ne-se-ochertavat-golemi-pototsi-bezhantsi--koito-da-zastrashavat-Balgariya/153365/2/0", "text": "Не се очертават големи неконтролируеми потоци бежанци, които да застрашават българската граница, но проблемът е налице. Това каза за сутрешния блок „Добро утро, България“ на Радио „Фокус“ бившият директор на Националната разузнавателна служба ген. Кирчо Киров.  Той изтъкна, че естеството на миграционния проблем е достатъчно познато на европейските институции, но големият проблем се състои в това, че ЕС не е в състояние да действа като единен политико-икономически фактор.  „Това е дългосрочен проблем, който няма еднократно решение. Той ще продължи да съществува главно поради две причини. Първо, в една част от бежанските маси са прикрити хора, свързани с бойните действия на територията на Ирак и Сирия, опитващи се да се завърнат в страните си по произход. Вторият аспект на този проблем е обстоятелството, че страните, през които преминават, а България е една от транзитните държави, имат на територията си големи малцинствени групи от население, изповядващо ислямската религия. Преминаващите са носители на радикален ислям и ще продължат да контактуват с представители на тези малцинства, да разчитат на тяхната подкрепа и да влияят и за тяхното радикализиране“, обясни ген. Кирчо Киров.  Той коментира още, че дейността на разузнавателните служби е от изключителна важност, за да може да се подсигури достоверна изпреварваща информация за намеренията преди всичко на радикализирани лица и групи.  „Натискът, на който те са подложени, действа като спойка и двигател на тяхното усъвършенстване\", добави той.  ", "date": "2018.05.03", "title": "Ген. Кирчо Киров: Не се очертават големи потоци бежанци, които да застрашават България"}
{"url": "http://epicenter.bg/article/Karakachanov-kam-voennite-zad-granitsa--S-profesionalizma-si-izdigate-avtoriteta-na-Balgariya/153367/2/0", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев поздравиха военнослужещите от българските контингенти зад граница по случай празника на Българската армия – 6 май. В традиционната видеоконферентна връзка днес, 3 май, те им пожелаха здраве, успехи и все така професионално изпълнение на задачите в операции и мисии извън страната. Това съобщиха от министерството на отбраната.  Във видеоконферентната връзка участваха националните командири на контингентите в Афганистан полковник Георги Маргитин, Босна и Херцеговина полковник Николай Киров, Косово – подполковник Симеон Иванов и майор Румен Хайдушки от Мисията на Европейския съюз за обучение на силите за сигурност на Мали.  „Вашето присъствие в Афганистан е част от ангажимента, който имаме, но то допринася и за повишаване на опита, знанията и уменията на нашите военнослужещи“. Това каза министърът на отбраната Красимир Каракачанов в обръщението си към полковник Георги Маргитин, национален командир на 35-ия контингент, който участва в мисията на НАТО в Афганистан „Решителна подкрепа“. Той изрази надежда участието им там да приключи успешно и всички да се завърнат живи и здрави в Родината.  Към командирите на военните ни контингенти в Босна и Херцеговина и Косово министърът на отбраната Красимир Каракачанов се обърна с думите: „Амбицията на България е да бъде регионален фактор на Балканите, чрез който да се налага политика за мир и стабилност в региона. Вашето присъствие издига авторитета и на Българската армия, и на българската държава“. Министърът на отбраната Красимир Каракачанов подчерта, че българските военнослужещи са уважавани, както от местното население, така и от партньорите заради работата, която вършат за подпомагането на подготовката на местните сили за сигурност и издигането на техния отбранителен потенциал.  „Днес се обръщам с думи на признателност към вас за това, че отлично изпълнявате задачите си до този момент, спазвате приетите процедури и планове за действие, не подценявате напрегнатата обстановка и реализирате по най-добрия начин една от трите основни мисии на Въоръжените ни сили“. Това заяви началникът на отбраната генерал-лейтенант Андрей Боцев в своя традиционен поздрав към военните ни контингенти в чужбина.  „Като истински войни вие имате куража да действате във високорискова среда и като истински професионалисти печелите доверието и уважението на хората, с които работите“, обърна се генерал-лейтенант Боцев към националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. „Благодаря Ви, че със своята мисия показвате, че Българската армия е надежден съюзник в НАТО и в ЕС и изпълнява успешно и отговорно поетите ангажименти“, категоричен бе началникът на отбраната“.  Към настоящия момент 205 военнослужещи от Въоръжените ни сили изпълняват с високо чувство на отговорност поставените задачи в операции и мисии извън страната. Със своите действия те допринасят за утвърждаването на високия авторитет, който има нашата страна и Въоръжените ни сили сред коалиционните ни партньори – каза генерал-лейтенант Любчо Тодоров, командващ на Съвместното командване на силите.  Парите за модернизацията на Българската армия са необходими. Проектът за нови бойни машини на Сухопътните войски е най-важният. „Чрез него не само ще добием нова техника, а и ще спомогнем за възстановяване на нашата отбранителна промишленост. Нашата амбиция е машините да се асемблират в България и да се използват възможностите на някои наши предприятия“ – допълни той. Това заяви в отговор на въпрос на журналисти след края на видеоконферентната връзка министърът на отбраната Красимир Каракачанов.  Средствата за предстоящия парад за 6 май и по повод 140 години от създаването на Българската армия са планирани в годишния план за бойната подготовка на личния състав на Българската армия. Това каза генерал-лейтенант Андрей Боцев в отговор на въпрос на журналисти и подчерта, че не са отпускани допълнителни средства за подготовката и провеждането на парада с участието на военнослужещи и техника.  ", "date": "2018.05.03", "title": "Каракачанов към военните зад граница: С професионализма си издигате авторитета на България"}
{"url": "http://epicenter.bg/article/Ot--quot-Volya-quot--se-obyaviha-za-edinna-evropeyska-armiya-vmesto-NATO/153369/2/0", "text": "Трябва да се концентрираме върху единна европейска армия, на която да разчитаме да ни защитава, а не точно НАТО. Така Пламен Христов от \"Воля\" аргументира идеята на лидера на партията Веселин Марешки за референдум за излизане на България от военния пакт, съобщава Нова телевизия.  Той дори припомни, че американският президент Доналд Тръмп и САЩ в последните си тези остро критикуват алианса като идеи и принцип и самите те нееднократно са се изказвали, че НАТО няма бъдеще като организация в сегашния си вид.  Според Христов обаче е рано да се каже какво точно трябва да се направи с военния съюз. Г-н Марешки дава сигнал, както обикновено ние, дори и да изглеждаме доста нестандартни, даваме на пръв поглед скандални идеи, но впоследствие те се оказват далновидни и разумни, отбеляза депутатът, цитиран от БТА.  Той все пак смята, че ние сами не можем да си гарантираме националната сигурност, дори и като членове на НАТО. В момента бойната ни техника не отговаря на натовските стандарти, а ние самите нямаме пари да я приведем в необходимите норми, обясни Христов. Това е сериозен проблем и ние, бидейки членове на НАТО, и в момента не сме пълноценни такива, коментира той. И изрази съмнение, че ще получим адекватна защита от алианса, ако се наложи.  Веселин Марешки е лансирал идеята си на среща с лидерите на патриотичните партии от ЕС, поясни Пламен Христов. Основният акцент е била нуждата от коренни реформи в ЕС.  По думите му, лидерът на \"Воля\"е доразвил тази идея като е казал защо да не бъде подложена на по-широко обсъждане възможността за ревизия на членството ни в НАТО, което е от 14 години. Готова ли е България да плаща тази цена, може ли да си позволи този лукс, целял евентуален дебат по темата, стана ясно още от думите на депутата.", "date": "2018.05.03", "title": "Пламен Христов от \"Воля\": Идеите ни изглеждат нестандартни, но после се оказват разумни"}
{"url": "http://epicenter.bg/article/Noviyat-kmet-na--Mladost--pusna-stroezha-na-biznesmena--zaradi-kogoto-arestuvaha-Ivancheva/153371/2/0", "text": "Временният кмет на столичния квартал „Младост“ Владимир Клисуров, който беше избран въпреки волята му на мястото на зрелищно задържаната с подкуп Десислава Иванчева, обяви, че е подал оставката си официално. Документът е входиран до кмета на София Йорданка Фандъкова. На негово място той назначава другия зам.-кмет архитект Румен Русев. От понеделник Клисуров е в отпуска, а щом се върне, напуска поста – това бяха думите на пресконференция в община „Младост“. „Трябва да напускаме сумати строежи или другият вариант за работата в кметството е да им заведат дела, неспазени срокове по ЗУТ и т.н.“, каза Клисуров. Румен Русев каза, че всичко, което е подадено в района и е законосъобразно, ще бъде придвижено. Ставало дума за десетки преписки. „Да, ще си изцапам ръцете, ако със закона се цапат ръце“, каза той в отговор на въпрос ще започне ли да придвижва преписките, бавени от Десислава Иванчева. По думите му преписките могат да се движат много бързо – по 2-3 дни и след това отиват в другите отдели. А защо са бавени от Иванчева, Русев не можа да обясни. Каза, че въпросът е обсъждан, дори е трябвало да се предадат на него, но това така и не се случило. На пресконференцията на двамата зам.-кмета стана ясно, че преписката за строеж на „Ваклин груп“ вече е придвижена в законоустановения срок. Именно името на собственика на фирмата Александър Ваклин се оказа в центъра на ареста на Иванчева. За него от прокуратурата обявиха, че той е би изнудваният от кметицата на „Младост“ бизнесмен, чиито строежи тя е спирала.   Според БТВ, днес ще бъде отворен запечатаният кабинет на Десислава Иванчева. Очаквало се там да бъдат открити още преписки, които арестуваната кметица умишлено бавела, тъй като искала пари или услуги от бизнесмените.", "date": "2018.05.03", "title": "Новият кмет на „Младост“ пусна строежа на бизнесмена, заради когото арестуваха Иванчева"}
{"url": "http://epicenter.bg/article/Bivshi-ohraniteli-sadyat-Dzhoni-Dep-za-neizplateni-vaznagrazhdeniya-/153331/10/100", "text": "Ексцентричната холивудска звезда Джони Деп ще се разходи до съда, след като бившите му бодигардове Юджийн Ареола и Мигел Санчес заведоха иск срещу него за неизплатени възнаграждения, неприемливо отношение и какво ли още не.   Сред обвиненията към актьора, превъплътил се в капитан Джак Спароу, е и принуждаване да шофират автомобил, пълен със забранени субстанции, пише \"Монитор\", цитирайки британският вестник The Sun.   Деп наел двамата охранители чрез фирма, но през 2016 г. прекратил отношения с компанията и ги поканил да работят като негови наемници.   В последните две години обаче двамата „били поставяне в ситуации надвишаващи възможностите и трудовата характеристика на бодигард“. Сред задълженията им било дори „да пазят Деп от самия него и пороците му, докато е на публични места“.   Според иска тези условия на труд са им довели до „вреди, причинени от стрес“. За две години не са получили нито цент за допълнителните часове работа, както и не им е позволявано да ядат и да си почиват докато са на смяна. Част от обвиненията са насочени към Леонард Деймиън, началникът на личната охрана на Джони Деп, който е бил техен пряк ръководител. Прочети повече на: https://www.novini.bg/news/479901-%D0%B1%D0%B8%D0%B2%D1%88%D0%B8-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D1%81%D1%8A%D0%B4%D1%8F%D1%82-%D0%B4%D0%B6%D0%BE%D0%BD%D0%B8-%D0%B4%D0%B5%D0%BF-%D0%B7%D0%B0-%D0%BD%D0%B5%D0%B8%D0%B7%D0%BF%D0%BB%D0%B0%D1%82%D0%B5%D0%BD%D0%B8-%D0%B2%D1%8A%D0%B7%D0%BD%D0%B0%D0%B3%D1%80%D0%B0%D0%B6%D0%B4%D0%B5%D0%BD%D0%B8%D1%8F.html", "date": "2018.05.03", "title": "Бивши охранители съдят Джони Деп за неизплатени възнаграждения  "}
{"url": "http://epicenter.bg/article/Krisko-pravi-gadzheto-si-biznesdama-/153332/10/100", "text": "Рапърът Кристиан Талев-Криско ще прави от гаджето си бизнесдама, съобщи \"Галерия\", като се позовава на свои източници.   Изпълнителят на \"Шапка ти свалям\" е решил да налее солидна сума, финансирайки проект на приятелката си Цветелина Петрова.   Цвети е танцьорка и няма стабилна професия, както и доходи, което притеснявало рапъра-милионер.   \"Не може гаджето на Криско да е просто една танцьорка. Реши с какво искаш да се занимаваш, и аз ще ти помогна\", щедро предложил Талев.   Подобно на повечето половинки на известни личности, Цвети се насочила към модата. Петрова решила да създаде собствена модна линия, която да пробива на пазара най-вече чрез славата на Криско.   Таргет групата на танцьорката щяла да бъде насочена основно към фенките на рапъра, които си умират да се носят като \"гаджето на Криско\".   В същото време брандът щял да подбива цените на бившата му половинка – Ася Капчикова, чиято модна линия в момента е хит в онлайн пазаруването. Предвид слуховете за скъперничеството на Криско, щедрата му инвестиция е доста изненадваща.   Както \"Галерия\" писа, в музикалните среди на Талев му се носи прякора Криско-Стиско, а не една и две бивши негови приятелки са пропищели от свидливия му характер.   Явно Цвети доста му е влязла под кожата или просто иска да натрие носа на Ася Капчикова, с която са във влошени отношения, коментират от бранша. Плеймейтката успя да пробие най-вече с банските си костюми, които сама си рекламира. Цвети разчитала на още по-голям успех, тъй като Криско й обещал да популяризира бранда й в музикалните си проекти. Освен че всички девойки в клиповете му ще да позират с дрехите на Петрова, феновете ще бъдат \"облъчвани\" с името на марката, изписано на заден план.  ", "date": "2018.05.03", "title": "Криско прави гаджето си бизнесдама  "}
{"url": "http://epicenter.bg/article/pishtova/153341/10/0", "text": "    \"Бях в болница, правиха ми операция в Германия,   Машинката ми я сложиха в Правителствена болница в София, поръчана беше от Америка, сега съм топ и издържам на две жени.   Отслабнах 80 кила, всичко е 6 при мен! Ама имах скрити 200 000 лева, но ги дадох по доктори и болници. Сега трябва да ходя на лекар през 6 месеца. Машинката има живот 10 години и през 2028-а трябва да я сменят\".    \"Пари намерих от много богати приятели, имам много богат брат - Тойота Венци, и имам добри приятелки бизнесдами, които ми дадоха доста пари. Сега вече стоя доста добре финансово, върнах си имотите в Арбанаси.. Къщата е малка и струва някъде 50 000 лева. Брат ми даде парите и си я върнах\".   - две по на 22 години, на 24 години и на 26 години.  . Вече физически съм доста добре и чувствам, че четири са ми малко вече...\", споделя той и допълва:   То от тез купони, от тез години....съм на туй дередже.  Бях четири пъти в болницата,   - с две, с три и с четири накрая. Първият път, когато получих инфаркт, бях в Търново с четири скиорки, след това във Варна с едни гимнастички, след това в „Какао” на плажа с четири котенца.... И белята стана!  - две, три...четири!\"   \"Аз съм им казал, че съм развратник, обичам груповия секс...който иска....иска, който не - чао!  Не мога с една жена, хваща ме лудост и изчезвам. Иначе ми звънят по всяко време - денем, нощем, цяла нощ ми звънят.... Моят телефон го има навсякъде - в интернет, във фейсбука.  , макар че съм имал проблеми. Идвали са при мен, ама аз какво да ги направя? Да си оправят жените, ако не съм аз, ще е друг.... \"     , който живее при мен. Той е на 36 години\".    \" ....И вече си имам 123 000 лева общо мои пари! Спечелих ги скоро, миналия месец. Сега карам и чисто нова кола - \"Тойота Лексус\" - ей я отвънка, чисто нова. Живея си пак в Арбанаси, пак в мойта си къща, пак с много жени, пак живея богато! В момента съм в Харманли. И в джоба си сега имам 5000 лева.     ", "date": "2018.05.03", "title": "Пищова: Спал съм с 3547 жени, но само една съм обичал в живота си и от нея имам син!"}
{"url": "http://epicenter.bg/article/Bratat-na-Megan-v-pismo-do-prints-Hari---quot-Ne-se-zheni-za-neya-quot--/153345/10/100", "text": "Две седмици преди настъпването на дългоочаквания момент, в който Хари и Меган ще си кажат заветното „Да“ пред олтара, полубратът на бившата актриса предупреди принца да не сключва брак с нея.   Кралският престолонаследник получил писмо, лично написано от Томас Маркъл, което сп. In Touch публикува в сайта си. В него братът на звездата от “Костюмари” предупреждава принца, че сватбата му с нея ще бъде най-голямата грешка в историята на кралските венчавки и че все още не е късно да промени решението си.   \"Предупреждавам ви, Меган Маркъл не е жената за Вас\", пише Томас.   Братът на Меган Маркъл я описва като \"преситена, повърхностна, надменна жена, която ще Ви направи за смях, а и кралското семейство\" и нарича предстоящия брак \"най-голямата грешка в историята на кралските сватби\", пише в. \"Дейли експрес\".   \"Объркан съм защо не виждате истинската Меган като останалия свят. Нейният опит да се вживява в ролята на принцеса като холивудска актриса под средното ниво остарява. Що за човек използва баща си, докато той банкрутира, а след това го забравя в Мексико, разорен заради преобладаващо нейни дългове\" - пише в писмото Томас Маркъл младши, който е полубрат на Меган.   Според него баща им е задлъжнял, за да подкрепи дъщеря си в желанието й да стане актриса. \"Очевидно е, че малката й холивудска слава е завъртяла главата й. Да не споменаваме, че на всичко отгоре тя не кани семейството си на сватбата, а кани напълно непознати\" - продължава писмото.   Същият твърди още, че сестра му била силно заслепена от славата, което било причината тя да отказва да се вижда с роднините си вече 7 години.   Фактът, че тя не е поканила семейството си на сватбата, говори достатъчно красноречиво за нейния особен характер, непукизъм и високомерие, уверява още Томас.   Припомняме, че миналия месец Томас Маркъл и другата полусестра на Меган – Саманта, изказаха публично възмущението си, че не били получили покана за тържественото събитие.   За сметка на това обаче, майката на актрисата Дория ще присъства на сватбата. Очакваше се 73-годишният Томас Маркъл старши да отведе дъщеря си до олтара, както повелява традицията.    Томас Маркъл младши уверява, че Меган остава негова сестра, каквото и да прави.   Двамата не са се виждали от 2011 г., когато погребват баба си Дорис. \"Мислите, че една кралска сватба може да обедини разединено семейство, но ми се струва, че за Мег сме далечни роднини\".   Принц Хари и Меган Маркъл още не са потвърдили списъка с 600-те гости, поканени да присъстват на церемонията в църквата \"Сейнт Джордж\" в замъка Уиндзор. 200 от тях ще получат възможност да присъстват и на вечерния прием. Източник: woman.bg", "date": "2018.05.03", "title": "Братът на Меган в писмо до принц Хари: \"Не се женете за нея! Тя не е жената за Вас!\" (Видео)"}
{"url": "http://epicenter.bg/article/Mis-Balgariya-2017-Tamara-Georgieva-dade-rekordnite-20-bona-za-nov-nos-/153355/10/100", "text": "Рекордно висока сума за ринопластика е платила Мис България 2017 Тамара Георгиева, съобщава \"Галерия\".   Моделката, която стана по-популярна с носа си, отколкото с титлата, е клъцнала обонятелния си орган за баснословните 20 000 лева. В тази сума влизал болничният престой в супер луксозна клиника, където Тамара се хранила с гурме кетъринг и била обслужвана като кралица.   Още преди четири месеца в местна клиника Тамара си направи корекция на носа, припомня изданието. Миската обаче никак не била доволна от резултатите и се поинтересувала кои са големите светила в пластичната хирургия. Тамара веднага била насочена към известна турска клиника, в която дори давали възможност да си застраховаш носа.   Така само преди две седмици Георгиева се подложила на повторна ринопластика и останала изключително доволна. Тамара много държала разликата да не е фрапираща, за да може да продължи да твърди пред всички, че не си е \"пипала\" нослето.   Освен това, Георгиева го застраховала, така че в случай на инцидент в същата клиника да й бъде направена ринопластика на половин цена.   Драмата с обонятелния орган на Мис България започна малко след като спечели първото място в престижния конкурс. Още на следващия ден социалните мрежи бяха пълни с обидни коментари и колажи, осмиващи дългия й нос.   Сочената за най-красива българка се противопостави на хорското мнение и заяви, че носът й е съвършен и няма нужда от корекции.   Въпреки това обаче, седмици наред съвършенството й стърчеше като тема №1 във всички медии. Появиха се и съмнения за платена титла. В защита на Тамара се включи нейната свекърва Катя Роуз, която е шеф на известен бутик и има солидни финансови възможности.   Самата Катя е носителка на няколко титли за красота зад гърба си и искала снаха й също да се окичи с корона. Затова платила скромната сума от 10 000 евро за първото място на Тамара, въпреки очеизвадния й недостатък, твърдят запознати. Точно толкова извадила и самата миска месеци по-късно, за да престанат да я сравняват с Пинокио.", "date": "2018.05.03", "title": "Мис България 2017 Тамара Георгиева даде 20 000 за нов нос (Снимки)"}
{"url": "http://epicenter.bg/article/Prints-Hari-i-Megan-Markal-shte-poluchat-vnushitelen-svatben-podarak-ot-kralitsa-Elizabet-Vtora/153394/10/99", "text": "Британският принц Хари и американската му годеница Меган Маркъл призоваха за благотворителни дарения, вместо подаръци за предстоящата им сватба на 19 май. Въпреки това се очаква младоженците да получат внушителен сватбен дар от кралица Елизабет Втора, пише в. \"Дейли експрес\", цитиран от бТВ.    Предвид практиката й да раздава имоти, се очаква Нейно Величество да подари на принц Хари и Меган Маркъл вила \"Йорк котидж\", която се намира в провинциалното й имение Сандрингам в Норфолк.   Кралица Елизабет Втора подари на по-големия си внук принц Уилям за сватбата му с Кейт Мидълтън през 2011 г. 10-стайната къща Анмър Хол в Сандрингам.   Коментирайки очаквания внушителен подарък, кралският биограф Дънкан Ларкъм казва: \"Кралицата има навика да раздава имоти, така че шансът принц Хари и Меган Маркъл да се окажат горди собственици на резиденция извън Лондон е голям. Макар да не е потвърдено, вероятно това ще бъде \"Йорк котидж\" в Сандрингам\".   Вилата се намира в разрастващото се имение на Нейно Величество в Норфолк на около 180 километра от двореца Кенсингтън в Лондон, където понастоящем живее двойката.   Преди Йорк котидж са обитавали бабата и дядото на кралица Елизабет Втора – крал Джордж Пети и кралица Мери. Нейно Величество наследява имението от баща си Джордж Шести след смъртта му през 1952 г., припомня изданието.", "date": "2018.05.03", "title": "Принц Хари и Меган Маркъл ще получат внушителен сватбен подарък от кралица Елизабет Втора"}
{"url": "http://epicenter.bg/article/-quot-Keymbridzh-Analitika-quot--se-spasyava-s-falit-zapochna-protsedura-za-nesastoyatelnost-/153323/7/0", "text": "Британската компания „Кеймбридж Аналитика“, която е в центъра на скандал с данни на потребители на „Фейсбук“, обяви, че започва процедура по несъстоятелност и „незабавно спира всички свои операции“, предава БГНЕС. „Кеймбридж Аналитика и компанията майка SCL започнаха процедура по несъстоятелност във Великобритания, се казва в комюнике на компанията, които бе публикувано на интернет сайта й. Скоро ще бъде открита процедура за фалит на дружеството и в САЩ. То бе обвинено, че е събирало и използвало без разрешение лични данни на 90 млн. потребители на „Фейсбук“. След това британската компания е работила за предизборната кампания на настоящия президент на САЩ Доналд Тръмп.  Това стана, след като социалната мрежа Фейсбук призна, че по неправомерен начин е споделила с британската фирма лични данни на 87 милиона потребители. Компанията, заедно със своя партньорска фирма, прекратяват дейността си заради загуба на клиенти, гласи официално съобщение.   Дали обаче чрез този юридически ход \"Кембридж Аналитика\" ще избегне правосъдието?  \"Трябва да сме сигурни, че това не е опит за бягство и че тези компании не спират работа, за да избегнат разследването срещу тях за използването на лични данни и за законността и етиката на техните практики. Това разследване ще продължи. Ние трябва да знаем какво се е случило. Много е лесно да затвориш една компания, а хората зад нея просто да се появят на друго място заедно с всички данни и контакти, които вече са натрупали\", заяви Деймиън Колинс, председател на комитета на британските адвокати.  Сред обвиненията към \"Кембридж Аналитика\" са, че консултантската фирма е използвала данните от Фейсбук, за да повлияе на президентските избори в САЩ и референдума за членството на Великобритания в ЕС. Процедурата по обявяване в несъстоятелност на компанията ще протече в Обединеното кралство.  Преди близо месец Управителният съвет на Кеймбридж Аналитика уволни шефа й Александър Никс, докато се води независимо разследване на действията му. Управителният съвет съобщи, че причината за уволнението е изказване на Никс пред репортер под прикритие на британската телевизия Чанъл-4 Нюз. Телевизията излъчи тайно заснета среща на един от репортерите си с Никс, който казва, че компанията за събиране на данни и политически консултации е изиграла важна роля за победата на Доналд Тръмп на президентските избори в САЩ през 2016 г., включително \"с всички данни, анализи и таргети\".  Никс освен това казва, че Кеймбридж Аналитика е използвала имейли с \"таймер за самоунищожение\" в предизборната кампания на Тръмп, за да не може да се проследят действията й. Думите му са: \"Няма доказателства, няма следи на хартия, няма нищо\".  Телевизията посочи, че Никс направил тези изявления пред репортер, представил за богат клиент, който искал да използва Кеймбридж Аналитика, за да влияе на предизборни кампании в Шри Ланка.", "date": "2018.05.03", "title": "\"Кеймбридж Аналитика\" се спасява с фалит, започна процедура за несъстоятелност "}
{"url": "http://epicenter.bg/article/Ukrayna-obyavi--che-razshiryava-sanktsiite-si-sreshtu-Rusiya/153324/7/0", "text": "Съветът за национална сигурност и отбрана на Украйна (СНБО) разшири санкциите по отношение на руски юридически и физически лица.    Конкретно, Съветът за сигурност синхронизира санкциите със списъка на Министерството на финансите на САЩ, който бе публикуван на 6 април и продължи действието на ограничителните мерки, въведени през предходните години, предава ТАСС, цитирана от Фокус.   Освен това, санкциите въведени по отношение на лица, „съпричастни към информационна и кибер агресия“ срещу Украйна, към „противозаконни действия срещу граждани на Украйна, които се задържат незаконно в Русия“, както и против депутати от Държавната Дума и членове на Съвета на Федерацията на Русия.   „ Санкциите се въвеждат по инициатива на Министерския съвет на Украйна и Националната банка на Украйна за три години или безсрочно по отношение на физически и юридически лица“, се казва в съобщение от пресслужбата на СНБО.    Списъкът на лицата и компаниите, против които се въвеждат санкциите, засега не е публикуван.   Агенция „Фокус“ припомня:   Украинските санкции срещу Русия   Украйна вече е въвела санкции срещу 1228 физически и 468 юридически лица, сред които има руски чиновници, политици, ръководители на предприятия, журналисти, някои жители на Донбасс, концерна „Алмаз-Антей“, Газпромбанк, „Аерофлот“ и други.   През 2017 година Украйна въведе санкции и по отношение на ръководителите на руски компании в медийния и интернет отрасъла, като Mail.ru Group, „Яндекс“, „ВКонтакте“ и „Одноклассники“.   Освен това под ограничителните мерки попадат редица руски медии: медиахолдинг РБК, „Звезда“, „ТНТ“, „Москва Медиа“, „Россия сегодня (РИА „Новости“), „Наше радио“, „НТВ-Плюс“, НТВ, Первий канал“, „Россия 24“, РТР-Планета“, както и производителите на антивирусно програмно осигуряване „Лаборатория Касперски“, „Доктор Уеб“ и други. На 9 февруари Петро Порошенко въведе в действие решение на СНБО, което се касае за допълнителни мерки за противодействие на „информационната агресия“ на Русия. Но документът е засекретен и съдържанието му е неизвестно.  ", "date": "2018.05.03", "title": "Украйна обяви, че разширява санкциите си срещу Русия"}
{"url": "http://epicenter.bg/article/Nominirat-Donald-Tramp-za-Nobelova-nagrada-za-mir/153333/7/0", "text": "  Американският президент Доналд Тръмп ще бъде номиниран за Нобелова награда за мир. Инициативата е на американски конгресмени, които изпратиха писмо до нобеловия комитет в Осло, съобщава bTV. Аргументът на 13-те конгресмени е, че Тръмп е заслужил наградата заради усилията за помиряване на двете корейски държави, премахването на ядрените оръжия от полуострова и постигането на мир. Любопитното е, че Тръмп беше номиниран за Нобел и през миналата година. Неговият предшественик Барак Обама получи наградата в същата година, когато встъпи в длъжност, което предизвика противоречиви реакции по света.  ", "date": "2018.05.03", "title": "Номинират Доналд Тръмп за Нобелова награда за мир"}
{"url": "http://epicenter.bg/article/Naprezhenie--Pekin-e-razpolozhil-raketi-po-osporvanite-ostrovi-v-Yuzhnokitaysko-more-/153334/7/0", "text": "Пекин е разположил ракети по оспорваните острови в Южнокитайско море, съобщава швейцарският вестник Die Neue Zeurcher Zeitung, като отбелязва, че оръжията ще разширят значително обхвата на китайската армия, предава Агенция \"Фокус\".  Съответната информация бе разпространена най-напред от американския телевизионен канал CNBC в четвъртък. Медията, която се позовава на информация на източник от разузнаването, твърди, че през последните 30 дни ракетните системи са били разположени по четири от изкуствено създадените рифове, разположени западно от Филипините. Те са част от островите Спратли, чиито суверенитет се оспорва изцяло или отчасти от няколко държави. САЩ и съседите на Китай обвиняват Пекин за нарастващата милитаризация на региона.  От редакцията подчертават, че разположените ракети могат да поразят кораби на повече от 500 километра. Новата ситуация е предизвикателство за американския флот, който често задейства военни кораби в демонстрационни операции в оспорваните води, за да припомни за „свободата на корабоплаването“.  Южнокитайското море се намира между Китай, Виетнам, Малайзия и Филипините. Пекин претендира за 80% от богатата на ресурси площ от 3,5 млн. кв. км, през която преминават важни морски пътища. През 2016 г. Международният арбитражен съд в Хага отхвърли териториалните искания на Китай. Пекин обаче пренебрегна присъдата и обоснова претенциите си с военна експанзия на островите.  ", "date": "2018.05.03", "title": "Напрежение! Пекин е разположил ракети по оспорваните острови в Южнокитайско море "}
{"url": "http://epicenter.bg/article/Nad-74-dushi-sa-zaginali-pri-silni-pyasachni-buri-v-Severna-Indiya/153335/7/0", "text": "  Най-малко 74 души са загинали при силни пясъчни бури в Северна Индия.   Лошите атмосферни условия са прекъснали електричеството, изкоренили са дървета и са разрушили къщи в щатите Раджастан и Утар Прадеш, пише Би Би Си, цитирани от БНР.   Много от жертвите са спели в домовете си, които са се срутили.  ", "date": "2018.05.03", "title": "Над 74 души са загинали при силни пясъчни бури в Северна Индия"}
{"url": "http://epicenter.bg/article/Izvanredno--Ruski-iztrebitel-se-e-razbil-v-Sredizemno-more--zaginali-sa-i-dvamata-piloti-/153343/7/0", "text": "Изтребител Су-30СМ на Военнокосмическите сили на Руската федерация се е разбил в Средиземно море, а двамата управляващи го пилоти са загинали. Това съобщиха пред журналисти от Министерството на отбраната в Москва, предава TACC, цитирана от Агенция \"Фокус\".  „На 3 май около 9:45 московско време при набирането на височина при излитане от летище „Хмеймим“ над акваторията на Средиземно море претърпя катастрофа руски изтребител Су-30СМ. Двамата пилоти, до последните минути борили се за самолета, според доклад от мястото, са загинали“, поясниха от военното ведомство в Москва.  От министерството отбелязаха, че „по предварителна информация причина за катастрофата би могло да е попадане на птица в двигателя“. Няма индикации, че машината е свалена в резултат на обстрел, увериха руските военни.  Последната катастрофа на руски самолет в Сирия се случи през месец март тази година. Тогава при заход за кацане на летище „Хмеймим“ се разби транспортен Ан-26. На борда на машината се намираха 33-ма пасажери и шестчленен екипаж. Всички те загинаха.  ", "date": "2018.05.03", "title": "Извънредно! Руски изтребител се е разбил в Средиземно море, загинали са и двамата пилоти "}
{"url": "http://epicenter.bg/article/Shvedskiyat-kral-promeni-ustava-na-akademiyata-za-Nobelovite-nagradi-zaradi-seks-skandal/153370/7/0", "text": "Кралят на Швеция Карл XVI Густав е променил устава на Шведската академия, която присъжда Нобеловата награда за литература, позволявайки на членовете ѝ да се оттеглят по собствено желание, съобщава БТА., цитирана от Нова.тв.   Кралят одобрил промените в качеството си на патрон на организацията. Промените идват след скандал с обвинения в сексуален тормоз, повдигнати от 18 жени срещу родения във Франция Жан-Клод Арно - водеща културна фигура в Швеция и съпруг на една от членките на организацията - поетесата Катарина Фростенсон. Имената на двойката бяха намесени и във финансов скандал. Впоследствие осем членове на Шведската академия подадоха оставки. Сред тях бяха Фростенсон и Сара Даниус - първата жена в историята на организацията, заемала поста постоянен секретар.   Шведската академия е основана през 1786 г. от крал Густав Трети. Съставът ѝ наброява 18 членове, които се избират пожизнено.", "date": "2018.05.03", "title": "Шведският крал промени устава на академията за Нобеловите награди след секс скандал"}
{"url": "http://epicenter.bg/article/Frenski-politolog--Putin-e-ratsionalen-politik--ne-tryabva-da-bade-demoniziran-/153373/7/0", "text": "Ако Европа не иска да загуби така необходим партньор, тя трябва да започне диалог с президента на Владимир Путин, а не да се подчинява на политическите интереси на Америка. Това заявява Елен Карер д`Анкос, френски политолог, която е постоянен секретар на Френската академия и специалист по история на Русия.  В интервю за швейцарскоко издание Basler Zeitung под заглавие \"Антируските санкции не водят до нищо\" тя подчертава, че Путин не трябва да бъде демонизиран, а да бъде разбран. Според нея руският лидер е рационален човек, с когото можеш да се договориш.  \"Той, естествено, не е някакъв добряк, иначе не би могъл да остане толкова дълго на власт. Но той обича своята страна и прави това, което смята за правилно, за да съхрани единството и да я защити. Затова той е популярен сред народа - руснаците обичат своята страна - това е било така в цялата история на Русия - и в своята политика Путин използва този патриотизъм\", подчертава политологът.  Владимир Путин е рационален човек, с него може да се води диалог. Западните санкции срещу Русия са безполезни, дори вредят - Европа губи партньор, а Русия реформира кономиката си, което ще ѝ позволи да излезе от кризата укрепнала, твърди Елен Карер, цитирана от руски медии.  “Политическата система, създадена от руския лидер, функционира. Институциите са стабил.и. Ако има нещо, което Русия не иска, това е хаос\", обобщава тя.   ", "date": "2018.05.03", "title": "Френски политолог: Путин е рационален политик, не трябва да бъде демонизиран "}
{"url": "http://epicenter.bg/article/Gola-statuya-na-Tramp-beshe-prodadena-na-targ-za-28-000-dolara-/153374/7/0", "text": "Статуя, изобразяваща президента на САЩ Доналд Тръмп по \"адамово облекло\" - единствената оцеляла измежду пет подобни творения, беше продадена на търг в Лос Анджелис за 28 000 долара, предаде Франс прес, цитиран от Новини.бг.   Голата статуя е създадена от творческия колектив \"Индиклайн\" от Западното крайбрежие на САЩ. Останалите четири скулптури, изобразяващи Тръмп без дрехи, със завиден корем и миниатюрно мъжество, бяха нападнати от вандали или разрушени.   Въпросните статуи, наречени \"Императорът няма топки\", се появиха през август 2016 г. в Лос Анджелис, Сан Франциско, Ню Йорк, Сиатъл и Кливланд. По това време президентската кандидатура на Тръмп будеше не само скептицизъм, но и безграничен интерес.   Единственото оцеляло копие беше спасено от конфискуване и претопяване от галерията Ла Лус де Хесус (Светлината на Исус) в Холивуд. Организаторите на търга от \"Джулиънс окшънс\" съобщават, че новият собственик на статуята е телевизионната знаменитост Зак Баганс, който разследва паранормални явления и смята да я изложи в специализирания си музей в Лас Вегас.", "date": "2018.05.03", "title": "Гола статуя на Тръмп беше продадена на търг за 28 000 долара  "}
{"url": "http://epicenter.bg/article/Slovesnata--prestrelka--mezhdu-Belgrad-i-Zagreb-prodalzhava/153384/7/51", "text": "Политиците в Сърбия и Хърватия продължава със словесната „престрелка“, която започна миналия месец с решението на официален Загреб да забрани влизането в страната на сръбския министър на отбраната Александър Вулин заради използването на „недипломатичен речник“. Реакцията на Белград не закъсня – властите на западната ни съседка обявиха за персона нон грата военния министър на Загреб Дамир Кръстичевич. В последствие в спора се намесиха редица политически фигури от двете страни, а в последните дни основните гласове, които се чуват, са тези на хърватския министър-председател Андрей Пленкович и на министъра на външните работи на Сърбия Ивица Дачич. Изявлението на Пленкович, че „не е добре да се използва думата „война\" в дипломатически или друг смисъл\", и че Сърбия и Хърватия „не са еднакви, не са били и няма да бъдат такива и в бъдеще\", провокира остър отговор от страна на ръководителя на сръбската дипломация. Истина е, че Сърбия и Хърватия не са еднакви, защото ние не сме били на страната на Хитлер и не сме извършили Холокост срещу евреите, заяви министърът на външните работи на Сърбия Ивица Дачич в отговор на коментарите на Пленкович. След разменените остри реплики между Пленкович и първия дипломат на Белград, лидерът на кабинета в Загреб определи изказванията на Дачич като „скандална реторика“. Решително отхвърляме скандалните изказвания на един външен министър, който е известен с това, че е неуспешен певец на шлагери, с такива изявления няма да се занимаваме, а ще водим европейска политика\", заяви Пленкович пред журналисти в Загреб.   Той отново подчерта, че Хърватия се стреми към политика на сътрудничество с всеки, който уважава цивилизацията и европейските стандарти. „Обсъждахме темата (за отношенията със Сърбия – бел. р.) и вчера, и днес. Хърватия е отговорна държава и искаме да отворим нови страници в сътрудничество с всички съседни страни\", увери хърватският премиер. Все пак, това не означава, че хърватското правителство ще остане „длъжно\" на Сърбия, допълни Пленкович. При все това той потвърди, че правителството му няма да оттегли посланика си от Сърбия. Но и това не потуши напрежението. Последва нов отговор от Дачич. Министърът на външните работи на Сърбия увери, че ще изпрати до Загреб с „препоръчана поща“ списък с имената на 20 хиляди деца, убити в Ясеновац, най-големия концентрационен лагер в Независимата хърватска държава и окупираното Кралство Югославия в годините на Втората световна война.   Дачич потвърди, че списъкът с имената на жертвите ще бъде изпратен в Загреб с препоръчана поща. „По-рано планирах и сам да свърша това, но когато реших да предам списъка на определен министър, те (управляващите в Хърватия – бел.р.) го смениха. Така стана, когато исках да изпратя списъка с убитите деца на бившия ръководител на хърватската дипломация Давор Иво Щир. Но този път те ще получат препоръчаната си поща\", увери първият дипломат на Белград.   Дачич подчерта, че хърватските политици е трябвало да замълчат поне в знак на почит към жертвите, а не да се стремят да инициират нови разследвания, както прави президентът Колинда Грабар-Китарович, която се застъпва за създаването на международна комисия за определяне на броя на жертвите в Ясеновац.   Намеса имаше и от страна на председателя на хърватския парламент Гордан Яндрокович, който увери, че Загреб не възнамерява да продължава полемиката със Сърбия. „Ние протягаме ръка, но те в момента не са готови за това ниво на сътрудничество, което е необходимо за развитието на положителни добросъседски отношения. Хърватия няма причина да продължи полемиката, защото не е полезно и трябва да се насочи към неща, които са важни за хората в страната. Както казах, имаме по-важна работа от разправиите с Дачич\", заяви Яндрокович по повод изявлението на ръководителя на сръбската дипломация, че ще изпрати на Загреб списък с имената на 20 000 деца, загинали в концентрационните лагери в Хърватия в годините на Втората световна война.   Пред журналисти Яндрокович подчерта, че политиката на Сърбия винаги е била провокативна – нещо, което Хърватия, като член на НАТО и ЕС, избягва, защото има други приоритети.", "date": "2018.05.03", "title": "Словесната „престрелка“ между Белград и Загреб продължава"}
{"url": "http://epicenter.bg/article/Tramp-progovori-za-aferata-si-s-pornoaktrisata-Stormi-/153397/7/0", "text": "Президентът на САЩ Доналд Тръмп обяви, че адвокатът му Майкъл Коен не е използвал средства на предизборната кампания, за да плати на порноактрисата Сторми Даниълс като част от договор, който по думите му е целял възпирането на порнозвездата да прави \"фалшиви и изнудващи обвинения\" за връзка между двамата през 2006 г.   \"Пари от предизборната кампания, или от дарения за кампанията, не бяха използвани в тази сделка\", написа Тръмп в една от серия публикации в профила си в \"Туитър\".   Коментарите на Тръмп са във връзка с изявленията на бившия кмет на Ню Йорк Руди Джулиани, който стана част от адвокатския екип на Тръмп през миналия месец, че Тръмп е възстановил сумата от 130 хил. долара на Майкъл Коен, която е била дадена на Даниълс, за да купи нейното мълчание за връзката й с президента. Тръмп заяви пред журналисти миналия месец, че не знаел за плащането или за източника на парите.   Даниълс, чието истинско име е Стефани Клифърд, заведе две съдебни дела срещу Тръмп, като едното е за излизане от споразумението за неразкриване на информация, което е подписала през октомври 2016 г. в замяна на 130 хил. долара, а другото - за клевета.   Запитан за днешните публикации на Тръмп в \"Туитър\", нейният адвокат Майкъл Авенати заяви, че президентът е дал повод за евентуално друго съдебно дело за клевета. Източник: Новини.бг", "date": "2018.05.03", "title": "Тръмп проговори за аферата си с порноактрисата Сторми  "}
{"url": "http://epicenter.bg/article/ETA-napalno-priklyuchva--tsyalata-si-politicheska-deynost-/153400/7/0", "text": "Баската сепаратистка групировка ETA заяви в четвъртък, че „напълно разпуска всички структури\" и ще „сложи край на цялата си политическа дейност\", предава AFP, цитирана от \"Фокус\". „ЕТА пожела да сложи край на цикъла на конфликта между Страната на баските, Испания и Франция, на цикъла на използване на политическо насилие\", се казва във „финално“ изявление от 3 май, изпратено до медиите в иберийското кралство.   Министър-председателят на Испания Мариано Рахой реагира на заявленията на ЕТА. Той увери, че няма да има „безнаказаност\" за престъпленията на баската сепаратирска групировка, въпреки че тя обяви разпускането си след повече от четири десетилетия на насилие, предава AFP. „Независимо както прави ЕТА, не може да има място за безнаказаност за нейните престъпления. ЕТА може да обяви разпускането си, но престъпленията й не изчезват, нито усилията за преследването и наказването” за тях, подчерта Рахой в телевизионна реч, изнесена в северния град Логроно.    Очаква се ЕТА да обяви пълното си разпускане по-късно тази седмица, след 50-годишна кампания за създаване на независима държава в Северна Испания и Южна Франция, по време на която загинаха около 850 души. Групата обяви примирие през 2011 година и предаде всичките си оръжия през 2017 година.", "date": "2018.05.03", "title": "ЕТА напълно приключва „цялата си политическа дейност“. Рахой: Престъпленията й не изчезват!"}
{"url": "http://epicenter.bg/article/Politsiyata-potushi-bunt-v-tsentar-za-bezhantsi-v-Germaniya-/153401/7/0", "text": "Германската полиция проведе мащабна акция, за да възстанови реда в бежански център в град ААлен, провинция Банед-Вюртемберг. Напрежението възникна, когато голяма група мигранти отказаха да предадат бежанец, за да бъде депортиран, предаде бТВ.  В неделя вечерта няколко полицаи с два автомобила се опитали да изведат нелегалния мигрант от Того. Около 200 чернокожи обитатели на центъра обаче се разбунтували и осуетили ареста.  Според полицията тяхното поведение било агресивно и заплашително. Днес мигрантът беше арестуван повторно, както и още 16 други бежанци.  „Получихме ясни послания от организираните структури в бежанския център за осуетяване на действията на правозащитните органи. Това създава предпоставки за беззаконие. Ние не искаме и няма да допуснем беззаконие и ще действаме решително”, каза Бернард Вебер, заместник-началник на полицията в гр. Аален.  ", "date": "2018.05.03", "title": "Полицията потуши бунт в център за бежанци в Германия "}
{"url": "http://epicenter.bg/article/Kremal--Ne-vyarvayte-na-informatsiyata-za-rekorden-broy-rusnatsi--tarseshti-ubezhishte-v-SASht/153402/7/0", "text": "  Пресекретарят на руския президент Владимир Путин - Дмитрий Песков, заяви, че едва ли може да се има доверие на информациите, че рекорден брой руснаци търсят убежище в САЩ.   \"Трябва да се подхожда внимателно към тези цифри\", настоя Песков, цитиран от руските медии, съобщи  .   То допълни, че руските власти не знаели дали тези данни са достоверни.    \"Нека просто кажем, в морето от лъжлива информация трябва много внимателно да се подхожда към всякакви данни. Едва ли е възможно да се вярва на това\", коментира говорителят на Путин пред журналисти, отговаряйки на въпрос как в Кремъл биха коментирали появили се информации в медиите за рекорден брой руснаци, търсещи убежище в САЩ.   С позовавания на статистиката на Гражданската и имиграционна служба на САЩ беше съобщено, че през 2017 г. руснаци са подали повече от 2 500 молби за убежище.  ", "date": "2018.05.03", "title": "Кремъл: Не вярвайте на информацията за рекорден брой руснаци, търсещи убежище в САЩ"}
{"url": "http://epicenter.bg/article/Dzhon-MakKeyn-preporacha-kiberataka-sreshtu-Rusiya--prizna--che-mrazi--zliya-chovek-Putin--/153403/7/0", "text": "Сенатор Джон Маккейн написа в новата си книга, че Америка трябва сериозно да обмисли кибератака, за да отмъсти на Русия да се намеси в изборите в САЩ, да изпрати силно послание към суперсилата, предава американският военен портал Defense News, цитиран от Агенция \"Фокус\".  \"Смятам, че ако [руският президент Владимир] Путин не съжалява за решението си, той отново ще се върне на мястото на престъплението\", пише Маккейн, сенатор - републиканец от Аризона, който се бори с рак на мозъка.  Книгата, озаглавена \"Неспокойната вълна\", която трябва да излезе от печат на 22 май, също засяга обвиненията, че Русия може да има компрометиращ материал, свързан с американския президент Доналд Тръмп, и потвърждава, че Маккейн е прегледал копие от досието \"Стийл\" от бивш британски шпионин, което включва скандални твърдения за Тръмп и предполагаемите му връзки с Русия.  Въпреки че санкциите и търговските ограничения срещу Путин и неговите приятели са възпиращи \"трябва да накараме Путин да съжалява за нападението над основите на нашата демокрация - свободните и честни избори - ние трябва сериозно да обмислим отмъщение с видовете оръжия, които той използва\", написа МакКейн.  \"Ние също имаме кибер възможности. Те трябва да се използват, за да се изложи епичната скала на корупцията на режима му или да се смути [Путин] по други начини \", пише Маккейн.  Време е Америка да отиде на офанзива в информационната война с Русия, добави Маккейн.  Маккейн, председателят на комисията за въоръжените сили на Сенатът и може би най-влиятелният глас за отбрана в партията си днес, обяви в извлечения от книгата си по-рано този месец, че няма да се кандидатира за преизбиране след изтичането на настоящия му мандат. Той е остро критичен към Тръмп, откакто президентът встъпи в длъжност в началото на миналата година, особено защото не се занимава достатъчно с това, което възприема като нарастваща руска заплаха.  В цялата книга МакКейн се застъпва за външна политика на основата на силата, която обхваща съюзи и защитава западните ценности като морално превъзхождаща. Той също така опровергава подхода на Тръмп за Америка на първо място като \"безсмислен\".  \"Тревожа се, че сме в повратна точка, на кръстопът на историята, а решенията, взети утре, може да затворят вратата за епохата на американския световен ред\", пише Маккейн. \"Надявам се, че не е и със сигурност не е твърде късно. Но времето ми в тази битка приключи\".  Визирайки Тръмп, Маккейн пише: \"Той отказа да разграничи действията на нашето правителство от престъпленията на деспотичните управления. Демонстрацията на сила или реалност показва факсимиле на сила, изглежда, има значение повече от която и да е от нашите ценности\".  В книгата МакКейн пренебрегва виждането на Тръмп за Русия като потенциален съюзник. \"[Путин] никога не е, той не е сега и никога няма да бъде наш партньор\", пише Маккейн. Сенаторът се оплаква, че Путин е постигнал целите си в намесата в американските избори, като е навредил на кампанията на Хилъри Клинтън и е насърчил правителствената дисфункция на САЩ.  \"Той вижда доказателства за неговия успех всеки ден в нашата поляризация и застой\", каза Маккейн за Путин.  Що се отнася до досието на Стийл, Маккейн потвърди, че го е получил от бившия британски дипломат Андрю Ууд чрез бившия служител на Държавния департамент на САЩ и старши директор по правата на човека и демокрацията Дейвид Крамер. Маккейн признава в книгата си, че е прегледал съдържанието му и го е предал на тогавашния директор на ФБР Джеймс Коми. Той каза, че е получил досието като постоянен критик на Путин.  \"Не знам какво е вярно, частично вярно или не е вярно в досието\", пише Маккейн.  Сенаторът, който описа доброто отношение на Тръмп към Путин, като \"наивност и обща липса на сериозност за антагонизма на Путин спрямо интересите на САЩ и ценности им\", нарече на твърденията \"смущаващи, но нямах представа, кое от всичко беше вярно.\"  \"Но бях скептичен, че Тръмп или неговите помощници активно са сътрудничили с намесата на Русия\", пише Маккейн.  \"И със сигурност не исках да вярвам, че Кремъл би могъл да придобие компромат за американски президент\", добави той, използвайки общ термин в руските политически и разузнавателни кръгове за \"компрометиращ материал\".  Маккейн също използва книгата, за да опровергае етикетирането му като \"руски наркоман\" от Russia Today, медия, която той определи като пропагандна ръка на руското правителство.  \"Не мразя Русия. Искам за нея същата свобода, справедливост и просперитет, която американците имат. Но мразя Путин\", пише Маккейн, наричайки го\" зъл човек.  ", "date": "2018.05.03", "title": "Джон МакКейн препоръча кибератака срещу Русия, призна, че мрази „злия човек Путин“ "}
{"url": "http://epicenter.bg/article/Slovashkata-darzhavna-televiziya-v-Slovakiya-uvolni-kritichni-zhurnalisti/153407/7/0", "text": "Словашката държавна телевизия RTVS си навлече критики, след като уволни четирима репортери, които подписаха отворено писмо с предупреждение за политически натиск в държавните медии, съобщи Би Би Си.   Уволненията идват след убийството на разследващия журналист Ян Куцияк през февруари, което доведе до редица оставки във властта и до най-големите улични протести от падането на комунизма в страната през 1989 г. От RTVS (Радио и телевизия на Словакия) отказаха да коментират защо са уволнили журналистите, но посочиха, че ценят свободата на изразяване и разнообразието на мнения. Най-голямата словашка опозиционна партия SaS нарече уволненията \"хазарт с общественото доверие\". Група учени от най-големия университет в Братислава и международната организация \"Репортери без граници\" също критикуваха решението. В отвореното писмо от април 59 служители на RTVS заявиха, че \"работят във враждебен климат... и са изправени пред натиск да включват в историите си хора, които флиртуват с дезинформиращи медии, нямат експертиза или имат политически амбиции\". Освен това нови редактори, които преди са работили като говорители на министри, контролирани от партии в управляващата коалиция, не са въвели никакви механизми срещу евентуални конфликти на интереси. Директорът на RTVS се избира от парламента. Сегашният шеф Ярослав Резник бе подложен на критики, докато работеше на предишната си позиция като ръководител на държавната новинарска агенция TASR, за това, че подписа сделка с руската информационна агенция \"Спутник\", която Европейският парламент определи като инструмент за разпространение на пропаганда и фалшиви новини. \"Спутник\" отхвърля обвиненията, но в крайна сметка договорът по-късно бе анулиран от Резник.", "date": "2018.05.03", "title": "Словашката държавна телевизия уволни критични журналисти"}
{"url": "http://epicenter.bg/article/Prezidentat-na-Moldova-obvini-ES-v-namesa-v-predstoyashtite-parlamentarni-izbori-v-stranata-/153408/7/0", "text": "Президентът на Молдова Игор Додон обвини Европейския съюз в опит да повлияе на изхода на предстоящите през тази година парламентарни избори в страната. Държавният глава написа това в четвъртък на своята страница във „Фейсбук“, предава ТАСС, цитирана от Агенция \"Фокус\".  „Европейците готвят нов АЕИ (Алианс за европейска интеграция) в Молдова. Искат отново да вземат властта в нашата страна, като създадат дясноцентристко мнозинство, както това им се удаде по-рано“, отбеляза Додон, определяйки намесата като „сериозно нарушение на държавния суверенитет“. „Обвиняват ни в сътрудничество с Русия, но пращат европейски комисари да помагат за формирането на правителство след избори“, уточни президентът.  Коментарите на Додон са в отговор на интервю на министър-председателя на Молдова Павел Филип пред местното интернет издание „Трибуна“, в което премиера предложи на представителите на ЕС „да станат посредници във формирането на коалиция на проевропейските партии след изборите“. Филип, който е вицепредседател на контролиращата парламента Демократическа партия на Молдова също призова Брюксел да активизира проектите в републиката, за да „повиши привлекателността на курса към интеграция в ЕС“ преди изборите.  ТАСС припомня, че от 2009 година Молдова е управлявана от коалиция на проевропейските партии. Лидерите на тези фракции, осигурили си подкрепа от страна на Вашингтон и Брюксел, обещаха да уредят влизане на страната в Съюза. Но управлението им бе ознаменувано от икономическа криза и серия корупционни и политически скандали. Последните анкети показаха, че около 80% от населението няма доверие на властите, а броят на привържениците на провъзгласения от правителството курс към евроинтеграция се смалява.  Това повлия на президентските избори през 2016 година, на които победа извоюва Додон, тогава начело на застъпващата се за възстановяване на отношенията с Русия опозиционна Партия на социалистите на Република Молдова. Освен това, през това време в Молдова се появи силна проевропейска опозиция. Според данните от социологическите проучвания, социалистите ще постигнат най-добър резултат на предстоящите избори, но Додон смята, че те могат да загубят, ако жестоко критикуващите се помежду си проевропейски партии успеят да се договорят за коалиция.  ", "date": "2018.05.03", "title": "Президентът на Молдова обвини ЕС в намеса в предстоящите парламентарни избори в страната "}
{"url": "http://epicenter.bg/article/Gratskiyat-uchen-Haris-Vlavianos-predstavya--Tayniyat-dnevnik-na-Hitler--v-klub--Peroto-/153358/6/0", "text": "Изтъкнатият гръцки учен, поет, писател и есеист Харис Влавианос пристига у нас за премиерата на книгата си „ . Събитието ще се състои в присъствието на преводачите Здравка Михайлова и Иван Б. Генов на 11 май от 19:00 ч. в литературен клуб „Перото”.    Как един незначителен човек с натрапчиви идеи, ниско потекло и оскъдно образование е успял да омае германците, да ги завладее, да торпилира с евтината си реторика политическия договор на времето, да поведе една страна по път, оказал се най-унищожителният за целия свят и за самата нея, и да се превърне в олицетворение на абсолютното зло? Колко мощно трябва да е било усещането за национално унижение и всеобщо отчаяние, че германското общество да приеме Хитлер като Месия, способен да възвърне наранената му гордост?”    свързва историческите факти с измислицата и, естествено, не би могло да бъде написана от друг, освен от писател, особено надарен и в двете области – историята и литературата. Фактите, въз основа на които Харис Влавианос развива своето повествование, са абсолютно точни: на 8 ноември 1923 г. Адолф Хитлер прави опит за преврат начело на Националсоциалистическата германска работническа партия, над която упражнява абсолютна власт. Организацията на т.нар. национално въстание или Бирен пуч е слаба, Хитлер е арестуван и е изправен пред съда. Макар че превратът е неуспешен, той за първи път се появява на първите страници на германския печат, влиянието му расте по време на процеса, който Хитлер използва, за да се представи като национален герой… Тази история е основата, върху която авторът създава записките в дневника на диктатора, един силен и завладяващ текст, който удовлетворява изискванията на поетическото изкуство. А целта му е ясна - да ни доближи до истината като предупредителен знак да не допускаме европейският дом да рухне.   ***  е роден през 1957 г. в Рим. Учи икономика и философия в Университета в Бристол и политология, история и международни отношения в Оксфордския университет. Преподава история и политология в Американския колеж в Гърция, има множество публикации, свързани с модерната гръцка история и култура. Издал е 10 сборника с поезия, последния от които „Сонети на отчаянието” от 2011 г. Публикувал е сборници с мисли и афоризми, книга с есета, книга с хайку стихотворения. Блестящи са преводите му на гръцки на произведения на Уолт Уитман, Езра Паунд, Майкъл Лонгли, Уолъс Стивънс, Уилям Блейк, Фернандо Песоа, Збигнев Херберт, Е. Е Къмингс… Собствените му стихове са преведени на английски, немски, френски, испански, португалски, шведски, български и албански език.  ", "date": "2018.05.03", "title": "Гръцкият учен Харис Влавианос представя „Тайният дневник на Хитлер” в клуб „Перото”"}
{"url": "http://epicenter.bg/article/Rosen-Plevneliev-nagradi-Svetoslav-Todorov-za-polet-v-izkustvoto-s-priza--Stoyan-Kambarev-/153413/6/0", "text": "В Сити Марк Арт Център на изискана, стилна и вълнуваща церемония, бяха връчени Наградите за изкуство на Фондация „Стоян Камбарев” 2018.      в конкуренция с още петима млади творци от различни сфери. Името на победителя обяви верният приятел и почетен член на фондацията - президентът   който след силна и емоционална реч връчи на Светльо уникалната статуетка на художника Кольо Карамфилов.   Елитното събитие бе открито от почетния председател   чрез телемост от чужбина:   “Горд съм да кажа, че съм част от тази фондация от първия ден на нейното създаване. Горд съм да подчертая, че фондация „Стоян Камбарев” се превърна в една от най- важните и авторитетни граждански институции в областта на културата в нашата страна.”   Церемонията, изградена като мултимедиен спектакъл с музика и кино, за поредна година бе водена на изключително ниво от култовия журналист и скъп приятел на Фондацията  .   Прекрасната   изпълни класиката „Аве Мария” на Шуберт и показа защо грабна голямата награда през 2017. Зареждащи музикални изпълнения към публиката отправиха невероятната  и новата звезда на „Монте мюзик“  .   Преди кулминацията на вечерта председателят на УС на фондацията   се обърна с топли думи към гостите и младите таланти и покани президента Росен Плевнелиев на сцената:   „По традиция голямата награда, носеща името на Стоян Камбарев, се връчва винаги от личност, която много уважаваме и дълбоко ценим. И е особено знаково, че точно преди година, точно на нашата Церемония, той промени живота си, в следствие на една съдбовна среща. Защото, да... Фондация „Стоян Камбарев“ сбъдва мечти... дори на президентите.“     Освен бронзовата статуетка и парична премия от   Светослав Тодоров получи и няколко сериозни специални награди: Фондацията ще го подкрепи в издаването на следващия му музикален продукт, а също така ще бъде солист и на концерт на Камерен оркестър „Софийски солисти” с диригент  , от когото лично научи хубавата новина.    пък изненада младия пианист от името на България Мол с плакет и покана за самостоятелен Коледен концерт в красивото арт пространство на търговския център.   Гостите на церемонията имаха възможността да видят и чуят на живо таланта на младия виртуоз, който се изяви с няколко вдъхновяващи изпълнения на роял.   А самата му номинация бе връчена от впечатляващо женско трио - адвокат   - дистрикт гуверньор на Zonta International, адвокат   - член на УС на Сдружение „Дамски форум” и емблематичното лице на Българската национална телевизия -  .     Специалната награда за изкуство на официалния партньор на събитието УниКредит Булбанк бе връчена по традиция от главния изпълнителен директор и председател на УС – банкера  , който е и почетен член на Фондацията.   Красивата стъклена пластика получи художникът и стрийт артист  , която бе много развълнувана да научи, че ще реализира своя самостоятелна изложба с издаване на луксозен двуезичен каталог в новооткритото пространство за съвременно изкуство УниКредит Студио.   Номинацията на Вики бе връчена от   - изпълнителен директор на лидера в българския морски транспорт и логистика Бон Марин Холдинг – генерален партньор на събитието за втора поредна година.   За този специален момент, на сцената засия и звездата на телевизионната водеща  , която изглеждаше зашеметяващо в компанията на дъщеря си Мари.   Виктория Георгиева-Mouse получи и още една голяма изненада, а именно покана за участие в съвместен проект от галериста   - основател на One Monev и „Юзина“ – две от най-успешните галерии за съвременно изкуство в столицата. Вики ще е един от официалните артисти на One Monev, който ще бъде представен на световната арт сцена.   Фентъзи писателят   получи номинацията си от две лъчезарни съименички - обичаната актриса   и   – директор за Централна и Източна Европа на Wilkinson Sword – основен партньор на Фондацията. Младият властелин на перото грабна селекция и покана за участие в творчески уъркшоп на най-голямата международна мрежа за млади драматурзи Europe Interplay, който тази година ще се проведе в Латвия.   Специалната награда бе предоставена от продуцента и режисьор   – официален представител на мрежата за България. Кристиян бе изненадан и от новината, че Фондация „Стоян Камбарев“ се ангажира с официалната премиера и промоция на следващата му книга, а бизнесдамата   – собственик на InLife TV, обеща пълно покритие и медийно отразяване, както и портретен филм за младия писател и за всички останали номинирани.   Сред тях бе и актрисата от Драматичен театър Пловдив -  чиято номинация бе връчена от очарователната   - собственик и изпълнителен директор на енергийния лидер Енекод АД – новият генерален партньор на Фондация „Стоян Камбарев“.   Нейн партньор на сцената бе известният актьор  .Специалните награди на красивата и талантлива Патриция бяха обявени от нейни колежки от две поколения - актрисите  и  .   Патриция ще участва в Плейбек уъркшоп за импровизационен театър и в спектакъл на Нов български университет, както и в кино мастър клас на английски език на АМAW - номер едно актьорско студио в Холивуд и Лондон.   Тази награда й бе подарък от актьора  , който гради сериозна кино кариера в британската столица. Черешката на изненадите за Патриция Пъндева бе покана за участие в първия международен сериал, продуциран в България –  .   Новината пристигна в писмо лично от продуцентите на сериала   и  /BUFO/ и   /NOVA Film/.   Последната пета номинация за полет в изкуството бе връчена на едни истински летящи млади хора -   – фрийрънър и каскадьор и   – оператор и фотограф.   Те поеха плакета и грамотите си от актрисата и ТВ водещ  която излезе на сцентав компанията на прекрасната си малка дъщеричка и вдъхновяващия алпинист  - екстремно покорил Еверест и още много върхове в природата и в живота.   Специална награда за Илко и Марин от името на Ars Digital Studio връчи продуцентът  , а именно постпродукция на следващият им филм. Американският му колега   от UFO Film and Television Studios за поредна година подкрепи младите български кинаджии на Фондацията и обяви, че Mixed Motion Project получават безвъзмездно два снимачни дни с ползване на техника, реквизит и гардероб на декори по избор в модерното кино студио.   Освен специални индивидуални награди, всички номинирани млади творци се сдобиха с още много подаръци и комплименти от партньорите на Церемонията, сред които            3-дневна творческа почивка с всички екстри в първокласния Корнелия Бутик Хотел & СПА в Банско.     На незабравимото събитие присъстваха стотици гости, партньори и приятели на фондация „Стоян Камбарев“. Сред официалните лица, освен президентът   в очарователната компания на годеницата си  , бяха още посланикът на Индонезия в България    , бившият вицепремиер  , заместник-кметът на Столична община  ,  , бизнесменът  със съпругата си Диляна, изпълнителният директор на Аурубис България  , кинорежисьорът  , представители на няколко международни мисии, както и много други популярни личности от културния и обществения ни живот.    е част от официалния Календар на културните събития на Столична община и се осъществява с генералното партньорство на УниКредит Булбанк, Бон Марин Холдинг и Енекод АД, основната подкрепа на Wilkinson Sword и благодарение на България Мол, Технополис, НДФ „13 века България“, Premiere Tours, клубовете на Зонта Интернешънъл България, Дамски форум, Prime Development, Виваком, Сити Марк Арт Център, винарска изба Етно, Devin, ресторанти Бодега, Вега Стар Премиум, Merci и Роматика Фешън на София Борисова. Традиционни партньори на Фондацията са Ars Digital Studio, UFO Film and TV studios, Софийски солисти, Нов български университет, Активист 38, Монте Мюзик и счетоводна къща РАН-Р.    на Фондация  Стоян Камбарев” и на събитието са БНТ, Дарик радио, InLife TV, DIR.bg, Impressio.dir.bg, Webcafe.bg,  , вестник „24 часа“ и списанията EVA, GRAZIA, OK! и Артизанин, от които младите герои на вечерта получиха специални бройки.   Продуцент на събитието е филмовата компания на Деси Тенекеджива -  .  ", "date": "2018.05.03", "title": "Росен Плевнелиев награди  Светослав Тодоров  за полет в изкуството с приза „Стоян Камбарев”"}
{"url": "http://epicenter.bg/article/-Prof--Iskra-Baeva--Svetat-pak-se-preustroyva--Tova-vinagi-e-losho-za-malkite-darzhavi-i-za-obiknoveni/153306/11/34", "text": "- Двойни стандарти винаги е имало, още от древността. Ние, например, гледаме на Гръко-персийските войни от следния ъгъл – колко е добре, че образована Елада е победила „необразованите варвари“. Но нещата са по-различни – тогава Елада тепърва започва да създава своята цивилизация, докато персийската я има. Двойните стандарти се определят от позицията „ние – те“. „Ние“ възприемаме нещата по един начин, „другите“ имат друга оценка за същото събитие. С развитието на европейската цивилизация тя постепенно налага в глобален план своята гледна точка, без въобще да се опитва да осмисли другата гледна точка. Това става по пътя на колониалните империи, но и на континенталните империи като Руската. Това разделение „ние – те“ пролича много ясно в края на ХХ век при отбелязването на 500-годишнината от откриването на Америка. Латиноамериканските държави казаха – за какво откриване става дума, ние имахме цивилизации, които вие дойдохте и унищожихте. Така че „откриването на Америка“ е гледната точка на Европа, гледната точка на Америка е катастрофата, която настъпва с идването на конкистадорите.  В наше време забелязваме, че има един официален стандарт и друг – апокрифен стандарт. Една е официалната гледна точка за събитията, а другата е неофициална, но я има. Официалната гледна точка е тази на великите държави, нищо, че този термин вече не се употребява. Приема се, че държавите са равноправни – в ООН, в ЕС. Но, ако се върнем на „Плана Юнкер“, трябва да отбележим, че Европа се движи не само на две скорости, повече са. И ние, за съжаление, сме в „бавната писта“. Не можем да отречем, че държавите имат различно въздействие върху цялото, каквото е Европейският съюз, и всеки опит да се промени този баланс – волята на големите, на силните да се наруши и да се наложи волята на „малките“, се приема на нож от „големите“. За целта се използват не само силови механизми, опира се и до ценности.     - Да, там действително има нарушение в общите принципи, но опитите на „големите“ да им наложат своята гледна точка става без въобще да се опитат да разберат позицията на Полша и Унгария.    - Ние сме особена държава – винаги сме се съобразявали със силните на деня. При нас има едно голяма разделение между политическите елити, които винаги са се присъединявали към официалната гледна точка на силните, и масите, за които обикновено е присъща апокрифната гледна точка.    - И в СИВ, и във Варшавския договор действа същия принцип – на „по-силните“ и „по-слабите“.     - Там е работата, че в икономическо отношение по-силни се оказват ГДР и Чехословакия, а Съветският съюз често се опитва да бъде балансьор, който възпира желанията на по-развитите и пренасочва ресурс към по-слабите. Когато трябва да се намеси, Съветският съюз действа категорично, но в СИВ по-често играе ролята на балансьор.  В Европейския съюз такъв балансьор няма. Съединените щати биха могли да играят такава роля в Европа. Но по време на Студената война те играят ролята не на балансьор, а на водач, а след Студената война в рамките на едно десетилетие те са безспорен глобален лидер. Но след ударите от 11 септември това се променя. Тук виждаме колко голяма е ролята на символите. До 2001 г. на американска земя не е имало такъв акт на външна враждебност, 11 септември обаче демонстрира, че САЩ не са неуязвима държава. Това събуди другите конкуренти. От този момент започна опитът на други сили да превърнат света от еднополюсен, с водеща роля на САЩ, в многополюсен. Настъпи много неприятна епоха на премерване на силите. В момента системата на международните отношения се пука по шевовете. Не се спазват правилата, има надпревара на голеите сили, които се борят за установяване на нова глобална система на международните отношения, в която те да играят нова роля. Казвам, че този период е неприятен, защото е съпроводен с много сътресения, докато се установи ново статукво. Ние сме в период на преустройство на света, а това е лошо за обикновените хора и за малките държави.  Политическият елит в България, както казах, винаги се е ориентирал според господстващото мнение – няма значение дали това ще е Германия, Съветският съюз или Съединените щати. Затова в началото на прехода ориентировката бе към САЩ. Едва по-късно се преориентирахме към Европейския съюз, към европейските държави. Това бе проява на естествения ни стремеж към силния.     - Съединените щати ни „върнаха“ пак към Европа. Може би защото за САЩ една Европа, организирана в ЕС, е много по-удобна за направляване. Но видяхме, че по време на войната на САЩ срещу Ирак Европа се разцепи. И тук се роди тази нова концепция – САЩ заложиха на „новата“ Европа (бившите страни от Източния блок), която подкрепи президента Буш за инвазията в Ирак.    - Това, разбира се, има своето значение. Но обособяването на държавите от Централна Европа е много по-старо, то възниква още през 17 век. Европа първо е разделена от Великата схизма през 1054 г. на католическа и православна. Тази част на Европа, за която говорим, по този критерий принадлежи на Запада. По-късно обаче, след Промишлената революция и Великата френска революция, тези страни попадат в континенталните империи на изток от центъра на Европа. А те вървят по различен път – развиват се чрез абсолютизъм и промени отгоре. Това поражда тази двойственост на държавите от Централна Европа – от една страна те принадлежат към католическия Запад, но в икономическо отношение се оказват част от източния път. Тази обособеност се задълбочава, когато след Втората световна война попадат в съветската сфера на влияние. Тези държави винаги са се чувствали различни. При тях има непрестанен стремеж да излязат от социалистическата система. Всички опити за съпротива са там, не при нас. При нас какво има? Румъния, която се опитва дипломатически да посредницчи между Изтока и Запада. И Югославия, която се отделя от Източния блок в резултат на конфликта Тито – Сталин, но не тръгва по друг път, а продължава да изгражда социализъм от съветски тип. Централна Европа винаги се е възприемала като нещо по-различно – преди по-различно от Съветския съюз, сега – по-различно от (както те смятат) твърде комерсиалния, светски и либерален Запад. Централна Европа се възприема като общност, която се гради върху традицията и върху религията. Виждаме колко важна роля започва да играе религията в сравнение с ХХ век.     - Интеграция в рамките на СИВ има. В началото в духа на марксизма се възприема, че това ще бъде един естествен процес на интернационализация. После се разбира, че това е невъзможно и източноевропейската интеграция започва да следва стъпките на западноевропейската. Но през цялото време това е процес, който върви „отгоре“ - правителствата чрез директиви да създават връзки между икономическите субекти, да се сключват търговски договори. А не чрез интегриране на самите икономически субекти.     - Имаме. Но в Западна Европа интеграцията тръгва от икономиката – от Общия пазар. А при нас тръгва от политиката. Ако се върнем към СИВ, сътрудничеството в него, въпреки че върви „отгоре“, има значителен успех. То цели да изравни държавите, като пренасочи ресурс към по-слабо развитите. Сега в ЕС има същия стремеж – цялата общност да придобие хомогенен вид. Защото няма как в рамките на единна общност една слаборазвита държава да бъде равноправна с една силно развита. Опитът на СИВ се проваля не само заради политиката, но и защото не решава въпроса с националния егоизъм, с желанието на всяка държава да се развива по-успешно от другите и за сметка на другите. За съжаление, подобни процеси виждаме и днес в Европейския съюз.     - Идеята на ЕС е да няма такива образования, но те са естествени. Вишеградската четворка е обединена от общото си минало, но и от проблемите, които имат нейните държави. Те всичките се сблъскват с намаляване на населението, което отива да работи на Запад. И решават този проблем по един и същ начин – като привличат емигранти, но от своята етнически близка общност в съседни държави. Имаме една малка групичка на балтийските държави, скандинавските държави (без Норвегия, която не е в ЕС) също имат общи цели и интереси. Има едно ядро на основателите на ЕС – Франция, Германия и Италия. Но Италия поради икономическите си проблеми някак изпада от него. Наблюдаваме борба кой да води в същинската ос на ЕС – Франция и Германия. Малките държави от Бенелюкс са най-нежелаещите да има такива групи. Къде сме ние? Ние също не искаме да има такива групи в ЕС, но по други причини. Ние се страхуваме, че ако има група на балканските държави, това ще бъде задният двор на Европейския съюз. Към това се прибавя и конкуренцията между България и Румъния, ние не можем да направим общност с Букурещ, за да защитаваме някакви общи интереси. Просто Румъния е колкото три Българии и такова обединение ще доведе до същото, което наблюдаваме в рамките на страната – София „изсмуква“ провинцията.    - Това е така, но в момента никой не иска да бъде заедно с Гърция и заради тежкото финансово-икономическо положение на страната. С други думи, отново националният егоизъм взима връх над логиката. Според мен на Балканите имаме общи проблеми, които бихме решили най-добре чрез общи срещи. Това не означава да излизаме от Европейския съюз, а да координираме нашите общи действия. Не да се противопоставяме на останалите, а да координираме усилията си.    - Не, той иска да бъде „мост“. Това е друго. Не да бъде водач, организатор на региона. Според мен обаче България няма и потенциал да бъде водач на региона, независимо че сме в центъра. Този „център“ никога не е бил обичан. Като погледнем развитието на Балканите, нашата българска традиция е, че винаги се противопоставяме (имаме своите основания за това, разбира се), поради което всички останали ни гледат с голямо недоверие. От друга страна Балканите са един разделен от историята регион. Националните държави тук възникват късно и се опитват да наваксат загубеното за сметка на своите съседи.  ", "date": "2018.05.03", "title": " Проф. Искра Баева: Светът пак се преустройва. Това винаги е лошо за малките държави и за хората"}
{"url": "http://epicenter.bg/article/Simeon-II--Alergichen-sam-kam-diktata-na-Velikite-sili--ot-nego-stradat-narodite--Video--/153337/11/34", "text": "    - Носил съм две-три шапки, така че съвсем възможно е.    - Денят ми е плътно запълнен. Всеки ден. Не е, да каже човек, само един или два дни в седмицата. Много неща има за вършене.    - Свободното време е нощно време, защото аз спя малко и тогава чета.    - История обикновено. Или политически книги. Или нещо, което трябва да прегледам, защото авторът ми го е подарил.    - Не, защото това е вече вторият син, а в монархиите е прието тогава нещата да се случват по-семейно или с приятели. Не е задължително да се канят \"едни, други и трети\". Практиката е такава. И в Швеция беше така наскоро, и в Люксембург, и къде ли не. Ако е престолонаследникът, обикновено се канят от куртоазия всички. Затова бяхме в Лондон на сватбата на принц Уилям. Пък и с принц Чарлз сме близки, а и семейството е с едно и също име...    - О, пази Боже, не! Аз съм бил цял живот в нея и продължавам да съм, но без да съм активен. Не страдам от синдрома за нещо, което ми липсва, защото съм си повярвал!    - Думата \"махане\" може би... Донякъде... Но ми се стори съвсем нормално човек да си подаде оставката, след като е претърпял изборно поражение, да го наречем. Но това не значеше за мен ни най-малко, че напускам, че обръщам една страница, че си тръгвам огорчен или ядосан на всички. Напротив. Беше business as usual на другия ден.    - Човек, като се позамисли, може да има това усещане, но аз избягвам да търся вина в други или да се самооправдавам. Просто приемам нещата така, както са. Аз съм страшен реалист и прагматик и тия работи не ме вълнуват, да си го кажа съвсем откровено.    - Както и самата книга се нарича. Нещо, което е необичайно.    - Така е. Може да се перифразира, естествено. Но не всичко е по моя заслуга. Просто това е съчетание на обстоятелствата. Толкова много неща са ми се случили и толкова неща съм видял и преживял, че наистина е необикновен...    - Може би обстоятелствата. Многото хора, с които бях принуден да общувам. Пък и ролята на майка ми беше на майка, на царица, на цар, на шеф на семейството, на всичко. Така че от нея взех много.    - Определено. Имаше страхотна воля. Беше много строга и взискателна. В същото време у нея имаше и една добрина, която дори не мога да опиша. Последният шамар, който ми зашлеви... Вече бях на повече от осемнайсет. И сигурно заслужено.    - Ами един мой отговор. Има неща в йерархията на семейството или във възрастта и уважението, които трябва да се спазват. И на нея й дойде в повече. Но аз съм го запомнил с благодарност, а не както се говори сега, че е имало някакво политическо некоректно поведение. (Усмихва се.)    - Да, но в едно много далечно минало. То беше малко като време, защото баща ми беше толкова зает и го виждахме от време на време. Най-често вечер, когато се прибираше от кабинета си тук, във \"Врана\".    - Когато не бяхме вече заспали - да. Той се връщаше от кабинета много късно.    - Не... Не. Рисуваше понякога, за да ни забавлява - локомотив например. Или пък ни разпитваше какво сме правили през деня. Той нямаше време, за жалост. Пък и, знаете ли, по онова време възпитанието беше съвсем друго. Между поколенията нямаше тази близост, която имам сега с моите деца и внучета.    - Ние знаехме, че той боледува. Помня дори, че отидохме и набрахме едни тинтяви от \"Царска Бистрица\", които да му изпратим. Помня също и леля ми Евдокия, която ни казваше, че слиза до София, защото баща ни бил много болен, но ще се оправи... И след това, когато дойде адютантът и се обърна към мен с \"Ваше Величество\", разбрах какво се е случило.    - Е, той също ме дисциплинираше. (Смее се.)    - При яздене, например. Или как да се държа пред офицерството или пред войниците. Знаете ли, в такава ситуация това идва отвсякъде. Човек копира, вижда...    - На някои от тях, да. Но това ставаше още от най-ранната ми възраст. Може би от тригодишен са започнали да ме тренират. Затова казвам, че монархията е една добра гаранция за престолонаследника от малък да се дисциплинира в професионален план. Да бъде готов да наследи баща си. Това върви с поколения. Не е нещо, което от ден за друг да седнеш и да го научиш.    - Като син - да. Не за друго. Но за жалост и до ден днешен няма нищо, което да е стопроцентово сигурно, доказано черно на бяло.    - Е, вижте кога е било това - 43-та година. Бих искал да видя някои от героите, които го осъждат на какво ли не сега, как биха били на негово място... Какви предателства и какво ли не нямаше да има. Но това са вече други истории...    - Има неща, които са били неприятни или незаслужени, но нямам време да се спирам специално на тях. А и не съм човек, който обича да се връща, да съжалява или да хленчи.    - И още как. А и не забравяйте, че руската революция беше много по-близо в мисълта на всички, отколкото е сега. Тя с две малки деца, виждайки какво се случва, си имаше опасенията, горката, но никога не го показваше...    - Да, можеше да ни сполети... Защо не? Но те знаеха, че майка ми искаше да отиде в Египет, където бяха отседнали родителите й. И тогава ни предложиха един параход, който тръгваше от Варна, около двайсетина дни след като ни бяха съобщили, че трябва да напуснем България. Той минаваше през Одеса, после през Пролива и оттам направо за Египет. А другият беше 48 часа след съобщението - от Истанбул направо за Египет. И майка ми, като чу Одеса, също си зададе въпроса дали \"случайно\" няма да ни оставят там. И тогава каза: \"Не, тръгваме вдругиден!\".    - Майка ми беше главата на семейството. Аз трябваше да ходя на училище и да си гледам работата.  - Средно добър. Не мога да кажа, че съм бил нещо много специално... Общо взето, дисциплиниран. Първо учих в Египет, после в Испания. Едното училище беше на английски, другото на френски език. Така че научих много неща.    - Майка ми казваше, че едно момче, което не си е изкарало войниклъка... В него има нещо, което не е съвсем наред. И това беше начинът за още една допълнителна дисциплина. И по този начин отидох в Америка и беше безкрайно интересно. И там научих много.    - (Смее се.) Не, не, това не беше основната цел, или поне аз не съм го приел така.    - Не. Единственото, което знаеха, е, че бях емигрант. Но имаше емигранти бежанци, които работеха като прислужници или чистачи в академията. Дори имаше един българин, който ме разпозна. И аз тогава отидох и го помолих просто да забрави и на никого да не казва. И човекът си удържа на думата до края. Те знаеха и понякога ми казваха: \"Ама ти си един от DP (Displaced Person - бежанец - бел. авт.)\". Ами хубаво - такъв съм...    - Не, не можеше. Само генералът, който беше командващ, знаеше истинската ми личност. Иначе си бях кадет Рилски, номер 6338. И готово!    - О! Да не даваме примери с канцлера Меркел... Тук едва ли трябва да говорим за мъжки или не неща... (Смее се.) Въпросът е да знаеш, да умееш, решенията да са добре преценени...    - Това е много особен въпрос... Не съм се замислял никога. Но мисля, че трябва да има широко отворени очи, да слуша, да не се взима прекалено много присърце и да е готов да се учи. Аз самият съм на 81 почти и проявявам любопитство. Опитвам се да понауча нещо, доколкото ми разрешава паметта...    - Не. Цял живот се надявах да помогна или да направя нещо по-пряко за България, а не само да действам като един криво-ляво Червен кръст, както го правихме толкова години, помагайки на толкова хора с каквото е било по силите ни. И като стана това, трябваше да го приема в името на полезното.    - Мен са ме учили цял живот да не се бъркам пряко в политиката. Да съм над партиите, над всичко това. Но в даден момент човек вижда, че може да бъде полезен и в друга роля. И така \"превключих\", ако мога така да го кажа...    - Виждайки това, което се случваше в тия години тук. И желанието ми с нещо да допринеса за страната. Защото, с цялото ми уважение към функцията на премиер, която пък познавам като потърпевш, царят е друго, държавният глава е друго. А не защото съм имал някакви други амбиции. Напротив. Виждайки изборната победа, счетох, че ще бъде непочтено към хората, които ми гласуваха доверието си, да кажа: \"Ами добре, деца, аз ще остана във \"Врана\", а пък ще поставя еди-кой си и ще стоя като някакъв гуру отзад\". И това ми костваше страшно много. Личните ми съмнения бяха много тежки, повярвайте ми. Това беше страшно мъчително. И какви ли не упреци получих...    - Ами от някои представители на медиите. Че за личните си интереси съм дошъл... защото винаги само личното се гледа...    - Не... Дотам - не. Но че може би съм прекалено куражлия - да.    - Аз му казах, че има възможност така да процедираме. И той тогава ми каза, че му трябва още един мандат. Което, разбира се, уважавам като политическо виждане. И затова може би не стана.    - О, да. Но намирам, че човек винаги трябва да сондира, да чуе и други мнения, за да си направи една по-ясна картина. Ако е само това, което човек си е намислил или желае, много по-лесно е да се сгреши.    - Не мога да ви отговоря на този въпрос, защото са ми отправяли дори упрека, че ми липсва егото. Винаги съм се опитвал да сложа нещо по-важно отпред.    - Под пет сигурно. Определено...    - Донякъде е логично, защото това е друга функция, както казах, но с повече ефект - бидейки премиер, вместо да остана и да \"царувам\", без да имам пряката отговорност.    - Не.    - Ами да, така е. Когато се завърнахме през 96-а, той ми прати \"хабер\" да се видим. Но ми се стори малко прибързано, а и вече беше към края на посещението ми... И тогава отговорих, че може би при следващото ми идване с интерес бих дошъл да го видя... Но така стана, че не се осъществи тази среща.    - Трябва да прегледате архивите, ако имате достъп, и ще видите какво е било...  - ...Колко усилия за много малко резултати и ефект. За съжаление, системата е била такава, това не е упрек.    - Ами ще ви кажа. Един ден, не знам дали вече беше станал кмет или премиер, той ми каза: \"Аааа, да не мислите, че аз не съм ви наблюдавал\". Викам: \"Генерале, ако пък вие си въобразявате, че аз не съм ви наблюдавал, докато съм ви гледал в тила толкова често...\" Защото той като собственик на компанията, за да бъде всичко перфектно, настояваше лично да ни вози и да наблюдава всичко... Така че и двамата сме се наблюдавали. И може всеки един да се е понаучил на нещо.    - Знаете ли, много е трудно да се каже...    - Собственик на компанията...    - То е интересно като еволюция. Във всяко отношение. И мисля, че е фрапирало в много наблюдатели. Така че не сме само ние.    - Не знам дали съм го написал лично, но ми се стори човек, който имаше точния профил, да кажем, за тази функция.    - Защо да го съветвам? Но, разбира се, че поддържаме връзка. Това е нормално, логично.      - Какво ли съм гледал тогава? Или е от някакъв силен шум...    - (Смее се.) Много съм се замислил... Но не мога да си представя, нито кога е било...  - Това са снимките, които се търсят. Както казваше някой: политик, който си бърка в носа... Това е снимката сензация, а не нормалната (смее се).  - Да, вярно, скучна е.    - А, да! Това е точно когато си дойдохме през 96-а.   - Ние вече се бяхме запознали в Мадрид, когато дойде по време на Експото в Севилия. Тогава крал Хуан Карлос беше отказал да посреща който и да било държавен глава, защото всички идваха тогава в Севилия, но направи нарочно изключение, за да може президентът да го посети и след това да се видим ние двамата.    - И президентът, моля... Тук сме заедно и с генерал Матова. Да, да, да...    - (В първия момент не разбира въпроса.) Кой знае какво съм правил... Обърнал съм се нещо... Гледам сякаш другаде... И това е в Мадрид, виждам го от оградата.     - Олеее, това е много опасен въпрос... политически некоректен. (Смее се.) И особено отговорът ми. Ами мисля, че щом като сме се понасяли 56 години... би било логично да съм рецидивист.  - Ето, вижте това... - А, да, помня тази картина... Бяха ми я донесли... Знаете ли, от 89-а започнаха толкова много хора да идват. Точно четири хиляди трийсет и двама или трийсет и шест души, не помня точно, съм приел на четири очи от 1989 до 2000 г.    - Не, по никакъв начин. Даже в най-оптимистичните ми очаквания. Но бях безкрайно благодарен, трогнат и развълнуван, разбира се.  - Да, с дядо Калистрат. (Оглежда дълго снимката.) В онези години... Виждам тук адютантите, които бяха от новите, след 9 септември.    - Да. И до петгодишна възраст - така беше. Но след като почина баща ми, всичко се промени. (Заглежда се отново в кадъра.) Тук виждам снимката на този адютант - полк. Стефанов. Бяхме вече в тази къща, защото другата беше опожарена от бомбардировките, и маршал Толбухин изказа желание да посети двореца. Майка ми тогава каза: \"Разбира се, да заповяда, но няма да го приема\". И всички ние се качихме на първия етаж, защото точно в три часа трябваше да дойде другарят маршал, за да разгледа \"Врана\". Пристигна тогава една кола от комендантството и излезе един руски полковник. Тогава нашият полковник Стефанов отиде да го посрещне. Видях, че нещо разговаряха. Руският полковник му връчи един букет и си тръгна. Тогава той влезе тука и буквално се смееше човекът, защото маршалът си мислел, че дворците тук са като в Съветския съюз - музеи празни. И като научил, че някой тук ги обитава, изпратил този букет на майка ми. И аз после с мама толкова години съм се шегувал. Казвах й, че е може би една от малкото дами, която е получила букет от съветски маршал. Което не е малко. (Усмихва се.)     - Да, наблюдавам го. И само съжалявам, защото мисля, че нищо не е абсолютно - първо. Второ - че трябва да сме прагматици. И трето - трябва да си познаваме историята, защото имам известни съмнения, когато се чуват гръмки изказвания на хора, които може би не са от най-запознатите в историята. Ние сме вече в ЕС и НАТО, но това не изключва да имаме отлични отношения с други. Турция - тя си е в НАТО и без това, но е много голям и важен съсед, а ние сме физически на пътя й към Европа. Това е също един коз. Познаваме се, знаем защо и от колко векове. Същото е и с Русия. На картата, като погледнем - ами ние сме в Европа. Много по-близко е Русия, отколкото Западът и Западът отвъд океана. А че България има чудесна позиция... Не казвам да посредничи, защото звучи претенциозно. Но донякъде може да води един интересен диалог, който да е интересен в полза на двете страни, ако могат да се окачествят така тези лагери.    - Аз съм сто и десет процента европеист. Не само от произхода ми, но и от убеждения. Така че не виждам друг изход за България и континента да останем в Евросъюза и той да продължи да се разширява. Разбира се, трябва също и да еволюира. Може и да има критики, които в Брюксел, пък и ние всички сме в Брюксел, ще се вслушаме... Но няма две мнения, поне за мен, че ЕС е толкова печеливш за една България. Къде щяхме да бъдем през кризата от 2008 г., ако бяхме вън от него? Това беше проект още по времето на г-н Костов. Ние продължихме. Премиерът Станишев вече имаше късмета да бъде премиер, когато стъпихме като пълноправни членове. Но това беше общо усилие и целта на всички. И за щастие има повече проевропеисти в България, отколкото в много други страни.    - Много грозна картина, за жалост. Но аз страдам от известен синдром. Алергичен съм към диктатите на т.нар. Велики сили. Много от конфликтите в дадени страни се появяват от интереси, които са по висши. А плаща населението на тези страни. Думите \"балканизация\", \"ливанизация\"... Те не са създадени от населението...    - Не обичам да давам оценки, но бих попитал който и да било политик как може да се справи човек да управлява една страна, която има седем времеви зони. Да мерим с един и същи аршин е малко трудно. Не разбирам и недоумявам вълната \"анти-Путин\" като символ на всички грехове или упреци...    - Не е натиск. То си има начин. Това е историята. Не може да сравняваме Русия с една Швейцария например. А пък в крайна сметка резултатът ще се види един ден.    - Не знам дали съм я налагал въобще. Опитвал съм само да намеря необходимите аргументи или идеи, за да се приеме това, което предлагах или считах, че може да е полезно.    - Да, защото толкова малко се знае за този период, а той е бил твърде интересен не само с национални катастрофи, както някои хора се опитват да го представят...    - Напоследък се произнесе донякъде Страсбург. Тепърва предстои да се анализира всичко най-подробно. Но е много тежко, повярвайте ми. На стари години да ме мъчат по този начин за неща, които са изцяло ясни, но... за жалост това понякога са и вендети и други поведения, които няма да окачествя... Иначе защо през 98-а никой не възрази? Дори напротив. Изказаха се, че е историческа справедливост и т.н. И изведнъж към 2002, 2003, 2004 година започна всичко да става под въпрос...    - ...Не, не, извинявайте, ама претенции е едно, а нещо, което ти връщат като на всеки друг български гражданин - съвсем друго. Това не е претенция. И на това отгоре не аз го инициирах, а покойният Татарчев. Без аз да съм му казал или помолил... защото считах, че имаше много други приоритети тогава за България и за държавната хазна, та да дойда аз и да кажа: ами моите имоти? Но за мен има принцип, който е опорочен, за жалост. Защото всеки, който е добросъвестен, знае, че т.нар. интендантство беше личната хазна на царя. Това, което е било купувано, плащано с пари на интендантството, произхождаше изключително от лични средства. Белгия има същото. И Белгия продължава да си има еднакво название, защото ние го копирахме от белгийците. Но като е имало военно интендантство, оттам вече тръгва изопачаването и изкривяването, че и цивилното е... държавно ведомство. А в бюджетите се вижда, че не постъпват пари за него. Когато сестра ми и аз дарихме този чудесен парк, който видяхте сега, като идвахте насам, това беше през 2000 година. Ами тогава някой да ме беше спрял и да ми каже: \"Чакай, мойто момче, къде си тръгнал? Това не е твое\". Общината с благодарност го прие. Всички го намериха за един приличен жест. То беше дори много комично. Защото излизаме с кмета Софиянски - той искаше да има пресконференция и да покаже благодарствена грамота. И излизаме. Показваме я. Ура. Чудесно. И първият въпрос, който ми задава едно младо момиче, е: \"Г-н Сакскобургготски, какво друго възнамерявате да дарите?\". И аз видях, че кметът Софиянския я стрелна, направо можеше да я убие с поглед. И аз казах: \"Госпожице, за днес мисля, че 900 декара са достатъчни\". (Смее се.) И така приключи темата. Но... знаете ли, аз съм живял 55 години без тия имоти... И това не го разбират много хора, които гледат в чужда чиния с наслада...    - Моята съдба не е важна. Аз мисля за страната. Щяхме да сме както са останалите западноевропейски страни сега.    - Че ми е било много приятно да разговарям с вас.  ", "date": "2018.05.03", "title": "Симеон II: Алергичен съм към диктата на Великите сили, от него страдат народите (Видео) "}
{"url": "http://epicenter.bg/article/Prof--Hristina-Vucheva---Chakalnyata--na-evrozonata-e-spasenieto-ot-natisk-varhu-valutniya-bord/153349/11/0", "text": "    Миналата седмица в София се проведе дискусията „България в еврозоната. Икономическата логика срещу митовете”.  В първата част на панела министърът на финансите Владислав Горанов каза нещо вярно, обнадеждаващо и професионално - че до месец-два, до края на председателството на Съвета на ЕС, България ще напише писмото до Европейската централна банка (ЕЦБ) за влизане на страната в механизма ERM-2 (Exchange Rate Mechanism).   Влизането в т. нар. „чакалня“ наистина е въпрос на едно писмо на правителството, подписано от БНБ, до Европейската централна банка. Механизмът ERM-2 не е свързан с договори за членство, с регламенти и с всички други законови форми на Европейския съюз. Той е част от административната работа на ЕЦБ. С една резолюция ЕЦБ е приела този порядък в годината преди да се въведе еврото по една единствена причина - страните, които отиват да влизат в еврозоната, трябва да „успокоят“ плаващите  курсове на своите валути. Решава се, че   Това е смисълът на така наречената чакалня и няма никакви други изисквания.  Напротив – всеки, който подпише договора за членство с Европейския съюз, трябва  да стане член на еврозоната. Но преди това е длъжен да изпълни резолюцията на ЕЦБ за влизане в ERM-2, за да може да се фиксират курсовете и да няма отклонения.    При разширяването на ЕС през 2004-а с десет нови страни три от тях Литва, Латвия и Естония веднага стават участници в ERM-2. Две от тези страни тогава са във валутен борд, третата е с фиксиран курс. Въпреки улеснението, което бордът дава, трите балтийски републики стоят в механизма 10 години.     Това именно въздържа от влизане в „чакалнята“ много от страните, които сега  използват вариращите курсове за редица други цели – нещо, което за нас не важи. Това е вероятно една от пречките пред страни като Унгария, Полша, Чехия- все страни, които някои наши наблюдатели и експерти споменават като пример, че не искали да влизат в еврозоната.      Нашата стабилност се дължи на валутния борд – всичко друго са празни приказки.  , за която след 2011 г. за наше съжаление се въведоха и друти изисквания, освен т.н. Маастрихтски критерии. Този акцент, повтарям, го постави само министър Горанов. Впоследствие, се заговори за еврозоната, а премиерът обяви, че молбата ще бъде подадена до една година.    Или проявява двойни стандарти. Случаят с храните е аналогичен, но там натискът е от корпорации и има частен интерес. Не е понятно обаче, когато съюз, създаден в името на ценности като равнопоставеност и законност, подценява правилата и проявява резервирано отношение към една държава, което се основава само на непроверени и неясни приказки.  Има натиск от страна на ЕЦБ ние да влезем в Банковия съюз преди да ни приемат в механизма. Никой не казва защо е това съображение. Вероятно е проява на недоверие, въпреки всички резултати, които показаахме, въпреки тестовете, въпреки управителя на БНБ Димитър Радев, който е прекрасен специалист. Ние съвсем основателно настояваме първо да влезем в чакалнята, да съобщим, че правим това с фиксирания курса 1 към 1,95583. и след това ще влезем и в Банковия съюз. Очевидно не сме съвсем сигурни, че няма да се поставят нови условия.      На тях им харесва да направят или едно обезценяване – левът да не е два, а четири или пет лева, или обратното – надценяване - един лев да е едно евро. Съществува корист, която шества тук, макар и засега подмолно.   Надявах се, че експертите от ЕЦБ ще разберат това и ще подпомогнат процеса в мандата на сегашния управител на банката Марио Драги. Когато ни приемаха в ЕС през 2007-а, попитах нашият управител на БНБ защо не пишем писмото за чакалнята. Той отвърна, че говорил с Жан-Клод Трише – предишният президент на ЕЦБ, и той казал да почакаме. Трише си отиде от поста, сега ще си отиде и Драги, ще дойде нов управител на ЕЦБ и ще направи нов екип. Новият екип ще каже „дайте да видим какво да правим, защото това е България“, и работата за приемането ни в ERM-2 ще умре за много дълго време.   Оттук идват и рисковете. Моето притеснение е, че    Българският интерес диктува час по-скоро да влезем в механизма ERM-2. Там може да стоим четири или повече години. Но с фиксирания курс стабилността на страната е гарантирана. ", "date": "2018.05.03", "title": "Проф. Христина Вучева: „Чакалнята“ на еврозоната е спасението от натиск върху валутния борд"}
{"url": "http://epicenter.bg/article/Kakvi-sa-perspektivite-na-izkustveniya-intelekt-v-zhurnalistikata/153366/11/0", "text": "  Ще бъдат ли заменени журналистите в близкото или далечното бъдеще от роботи, особено когато работят в районите на военни действия или друга опасна среда? Този въпрос, който само преди няколко години беше част единствено от визиите на футуролозите и сценаристите на фантастични сериали, днес вече звучи актуално и е на дневен ред за обсъждане сред програмистите и медийните компании.    Темата коментира в специално интервю за предаването \"Хоризонт до обед\" на БНР един от легендарните журналисти в Израел, който от 40 години изследва връзката и взаимодействието между технологиите и медиите. Това е проф. д-р Елевер Щрайх-Латер, декан и основател на училището по комуникация в Академичния интердисциплинарен център в Херцлия, който през дългата си журналистическа кариера е предавал от места, където е почти чудо да се проникне.   Изкуственият интелект вече навлиза смело и в журналистиката, като дори има медийни компании, чиито \"служители\" са само роботи:   \"Робот в журналистика е всъщност компютърна програма, която е в състояние да върши каквото прави човекът-журналист – събиране на информация, обработка и писане на журналистически материал по автоматичен начин. В света има 12 фирми – в Америка, в Европа, в Русия, в Китай и в Индия, в които няма хора-журналисти, а само програми роботи. Явлението се разширява. Затова написах първата в света книга, която разглежда дали роботизацията на комуникациите ще доведе до изчезване на човека-журналист\", обясни проф. Щрайх, който смята, че    \"Оптимист съм и винаги виждам полупълната чаша. Знае се, че изкуственият интелект, поне в този момент, е ограничен, липсва му изобретателността на човека-журналист – компютърната програма може да обработва данни, да търси и да намира информация при цялата необятност на мрежата, както и да селектира получените резултати.   Обградени сме от 50 милиарда датчици по света, които събират данни от всички ракурси, но само журналистът-човек може да открие секретна и завоалирана информация, която изкуственият интелект не е състояние да събере. Добрият журналист, ако е творчески скроен, може да заобиколи различни бариери и е незаменим. Айнщайн казва, че най-големите открития са направени от хора, които не мислят рационално. Изкуственият интелект мисли прекалено рационално, което е шанс за човека журналист.    Само човек може нестандартно да преструктурира събрания от изкуствен интелект материал. Роботът-журналист няма собствена социална или политическа позиция, която да отстоява, той не се бори за демокрация или против корупцията. Ако се предпочитат роботите пред човека, може да се достигне до непредвидими резултати за обществото\", посочи проф. Щрайх, и подчерта, че човекът и компютърът могат да си сътрудничат при събирането на информация.    ", "date": "2018.05.03", "title": "Какви са перспективите на изкуствения интелект в журналистиката"}
{"url": "http://epicenter.bg/article/Petar-Vodenski--Erdogan-e-gotov-da-zhertva-demokratichni-prava--zaradi-viziyata-si-za-Turtsiya/153368/11/0", "text": "  Ердоган не просто иска властта, но има и визия какво да прави с нея. Той иска да направи Турция не само регионална сила, но и световна сила със силна икономика, със силна армия, която може да налага воля за различни свои политики, с благоденстващо население. За постигане на тази цел е готов да жертва някои от демократичните правила и права и свободи на своите граждани. Това каза в интервю за предаването „12+3“ на БНР дипломатът Петър Воденски.   „ Ердоган вижда себе си начело на тази страна и затова миналата година инициира един референдум, с който превърна Турция от парламентарна в президентска република и в момента, понеже той започна да прилага част от промените в Конституцията предварително, той контролира всички възможни власти – законодателна, изпълнителна и съдебна, а и медиите“, обясни дипломатът.   Воденски обясни и една от причините за изтеглянето на изборите в Турция: „На референдума резултатите бяха на кантар. И сега Ердоган прецени, че в момента му е по-удобно и изгодно да направи избори. Той отдавна говореше, че е възможно да има предсрочни избори. Той прецени поради няколко причини, че сега му е по-изгодно. От една страна операцията „Маслинова клонка“ в Сирия. Понеже пред публиката изглежда успешна и има една националистическа еуфория в страната, той иска да използва тази вълна. От друга страна – икономическа. Турция върви в негативна посока. Понижава се кредитният рейтинг, инфлацията се повишава на годишна база. Ако остави изборите за след това, тези негативни тенденции ще продължат да се задълбочават“.   Според дипломата, целта на Ердоган е да вземе изборите още на първи тур и прогнозира, че вероятно и така ще се случи.    Воденски смята още, че е възможно преди изборите отново да има размяна на реплики между Ердоган и лидерите в ЕС. Според него, проблемите със САЩ няма да намерят решение: „Турция на няколко пъти показа, че не се съобразява с това, с което САЩ се опитват да наложат. Там ше продължи една политика, при която може да има и колизии“.    Дипломатът обясни още, че крайните цели във водените политики от Русия и Турция не съвпадат: \"Защото това е един тактически съюз, който, докато съвпадат интересите в някои области, ще продължи, но не можем да кажем, че е вечен\".   ", "date": "2018.05.03", "title": "Петър Воденски: Ердоган е готов да жертва демократични права, заради визията си за Турция"}
{"url": "http://epicenter.bg/article/Manol-Genov--Vanshno-ministerstvo-shte-sledi-obshtinite-kato-Golemiya-brat/153372/11/0", "text": "  Помните ли израза „Големият брат те наблюдава?” Той, макар и зловещ, е знаков в култовия роман „1984” на Джордж Оруел. Големият брат е тайственият диктатор в страховитата тоталитарна държава Океания, където Партията налага безпощадна преса върху всички хора с цел своите интереси. И сега в Уикипедия може да се прочете пояснението как в „1984” „ всеки в обществото е под пълно наблюдение от властта, на хората непрекъснато им се напомня това с фразата \"Големия брат те наблюдава\", това е в основата на държавната пропагандна машина.   Думата на Големия брат е безпрекословен закон за всички. Уважението и възхищението от него са задължителни за всекиго.”   Желаещи да изпълнят и днес, и тук, ролята на Големия брат никак не са дефицит. Последният мераклия изненадващо се появи откъм Министерството на външните работи на страната ни. С подписа на вицепремиер Екатерина Захариева до Националното сдружение на общините в Република България е изпратено писмо с дата 05.04.2018 година. Впрочем, няма как да е търсена конфиденциалност на съдържанието му, след като чисто процедурно това писмо следвало да стигне до всички областни управители и през тях до всички кметове на български общини. А като се има предвид, че най-често кметовете уведомяват Общинските съвети за подобна кореспонденция, ясно е, че и стотици общински съветници също ще бъдат посветени в проблема на министерското разпореждане. Е, всички вече са посветени.   В качеството си на министър на външните работи г-жа Захариева моли областните управители да уведомят кметовете как оттук-насетне всички инициативи на местното самоуправление с международно участие, както и подписването на двустранни документи, поставянето на паметни плочи и паметници, побратимяване с чуждестранни градове и други подобни прояви трябва да бъдат съгласувани писмено с политическия кабинет на министерството на външните работи на Р България. До момента областните управители чинно са изпълнили ангажимента си и да препратили депешата до всички кметове.  Нормално или не, но е факт, че във въпросното министерско писмо-разпореждане няма и грам мотив защо се прави това, срещу какво се обезопасяваме и на какво основание се налага така императивно мярката.   Ако в зреещия абсурд на тази ситуация има нещо светло, то това е адекватната и доста навременна реакция на Националното сдружение на общините в Р България. В прилично експедитивен срок от Сдружението отговарят на г-жа Захариева. За реакциите си Сдружението напълно коректно писмено уведомява и председателите на Общинските съвети и кметовете на общините.   Едва ли е било нужно да се търсят дълго аргументи, за да се заяви ясно на министър Захариева как въпросното й разпореждане-инициатива е лишено от законово основание. Извън съмнение е, че липсва законов мотив едно министерство „в движение” да налага императивно нов съгласувателен режим на българските общини, още повече с политическия кабинет на външния министър. Недоумението става още по-окръглено, като се има предвид периодичното повтаряне от страна на правителството на ПП ГЕРБ как се работи по програмата за намаляване административната тежест и дори отпадане на съгласувателни и регистрационни режими за общините.   Тепърва ли външното ни министерство има нужда от припомняне на „а,б-то” за българските общини като конституционни правомощия и инициативи за международно сътрудничество?   Тепърва ли експерти и министри трябва да си опресняват факта как българският парламент е ратифицирал още през 1995 година Европейската харта за местно самоуправление на Съвета на Европа, чийто клаузи изрично дават право на местните общности да си сътрудничат с общности от други държави?   Тепърва ли ще се преговаря подготвеността на експерти и управленци по Закона за местно самоуправление и местна администрация? Защото именно в него са заложени и никак не са отпаднали правата и възможностите на гражданите и избраните от тях органи да решават самостоятелно всички въпроси от местно значение. Именно в този закон ясно и категорично се урежда законовия ред за сътрудничество на общините, в т.ч. и международно. И че това се решава единствено от общинските съвети.  Българските общини заслужават да имат полагащото им се самочувствие в този смисъл, разбира се, в същия размер си носят и отговорността за решенията и политиките си. Но няма никаква причина един външен министър да се опитва едва ли не да ревизира или предварително да контролира международните контакти на една община. Не само, че това е незаконно, но е и откровено лишено поне от смислено обяснение какво се опитва държавата да обезопаси с такава мярка. Апропо, сътворилите и подписали такова разпореждане, още повече, когато са от Министерството на външните работи, задължително би трябвало да имат предвид, че подобна претенция ще има и международен резонанс. Защото това недоразумение все ще се разбере по някакъв начин от чуждестранни партньори или просто побратими от една или няколко общини в една или няколко държави.  Какво ли се е криело зад страховете на нашето Външно можем само да гадаем. Докато не го разберем, сме свободни да разсъждаваме. Някъде вероятно може да бъде обобщена информация с колко побратими се е обзавела през годините всяка една българска община. И не от последните 10-20, а от поне половин век насам. Защото това е традиция, регистрират се културен , спортен, бизнес обмени, пътуват деца и младежи, творци, почитат се взаимни празници. Вероятно част от държавите, от които са някои от побратимите, през годините са променяли политическа ориентация и дори са наранявали част от общите ценности. Ако някъде се появят индикации за напрежение или рискове за националната или гражданска сигурност, за това си има служби и е ясно, че те работят. Но това по никакъв начин до момента не е наранявало международни контакти или общински побратимявания, културен или друг обмен, още по-малко на местните общности.   Спомняте ли си преди години как като истинска канонада Република Турция едностранно замрази или прекрати побратимени отношения с български общини? Направиха го писмено и с обяснения, които се разминаваха доста с реалността. Като например, че в местните управи на нарочените български общини имало участие на партия, а Южната ни съседка не желаела да работи с нейните представители. Създаде се напрежение, но повече бе недоразумението. Тогава и двете държави повишиха нивото на мерките си за сигурност и намериха дискретни начини службите да проверяват кой какъв е като част от побратимените делегации, когато си гостуваха по поводи и празници. Но то това не пострадаха отношенията на общините.  Впрочем как ли си представя външно министерство непрекъснатите съгласувания, ако, макар и незаконни, общините кандисат да се съобразяват с тях? И на какво ли основание външно министерство ще реши да оспори или одобри, примерно, решение на общинските съветници да издигнат паметник на достоен и с принос чуждестранен гражданин, с чието родно място са установени партньорски връзки и обмен? Ще ревизира аргументите на решението на Общинския съвет ли? Ще прослушва на запис? И накрая ще отсича с финален печат: това „да”, това- „не”. Нека не се забравя, че българските общини, Съветите и общинските администрации прекрасно знаят, че носят законови отговорности, ако с действията и решенията си застрашат националната сигурност или пък рискуват дипломатически и международен конфуз. И до момента има не малко регламенти, през които това може и трябва да се проследява.   Иначе не ми се мисли дали политическият кабинет на Министерството на външните работи е готов как ще реагира на новата си мярка спрямо утвърдени международни форуми и институции между общини. Включително и такива, базирани в София. Защото едно такова е Бюрото за международни връзки на община Виена, Ойроком –ПР София. Вече повече от двадесет години въпросното дружество в рамките на Виенския холдинг поддържа международните връзки на община Виена с поредица европейски градове. В официалния сайт на Бюрото пише „В нашето време на глобализация и съвременни комуникационни технологии регионите си сътрудничат все по-активно, а международните връзки придобиват още по-голямо значение. Поради това общинската администрация на Виена се стреми към тясно сътрудничество с градовете-партньори в областите градоустройство, строителство на социални жилища, енергоснабдяване и ефективно използване на енергията, водоснабдяване, градски транспорт, образование и култура, както и при изработването на стратегии за развитието на „интелигентния град“. Сътрудничеството трябва също така да предостави възможност на градовете, да се обединяват и заедно да защитават интересите си.”  Силно се надявам подобни сдружения и точки за координиране на поредица от побратимени градове да има и на други места из страната, и на други нива- на средни и малки общини. Още повече, че български общини работят и по трансгранични проекти, по линия на културен обмен с балкански държави. И вероятно оттук-насетне ще падне едно писане, съгласуване, обяснения и разрешения от Външно дали и с коя побратимена общината ще може да се сближават общините и с какви точно инициативи? Или Големият брат в лицето на българския външен министър ще следи всичко директно?  Извън абсурдността на тази приумица, обиждането на общините е директно. Но пък си струва да се замислим и върху въпроса : Ами само общините ли ще държи изкъсо Външно на тема международни контакти?. Ами държавните администрации, ами българския парламент? Ами неправителствения сектор? Или някой по презумпция е решил, че общините имат по-малко конституционни права или капацитет за носене на отговорност. Усещате ли, че работата върви към пълен абсурд? Усещате, нали? Само Големият брат не го е усетил още. Дано да го направи скоро. И да признае гафа си. Иначе ще се изложим, този път наистина пред чужденците. Или пък за пореден път. ", "date": "2018.05.03", "title": "Манол Генов: Външно министерство ще следи общините като Големия брат"}
{"url": "http://epicenter.bg/article/-quot-Royters-quot--Ochakva-se-na-izborite-v-London-Tereza-Mey-da-pretarpi-zaguba--no-ne-palna/153379/11/0", "text": "Очаква се тази седмица избирателите в Лондон да накажат Консервативната партия на премиера Тереза Мей на изборите за местни съветници. Това може да окуражи критиците на нейната стратегия за Брекзит, но не и да доведе до падането й от власт.  В четвъртък Лондон и няколко други района ще избират местните чиновници, които отговарят за ежедневните публични разходи. Вотът засяга въпроси като събирането на боклука и ремонтите на пътищата, но и националния дебат за имиграцията, и плана на Мей да извади Великобритания от Европейския съюз след референдума от 2016 г.   Изборите са показателни за обществените нагласи и анкетите показват, че избирателите са готови да произнесат критична присъда както за лидерството на Мей, така и за 8-годишното управление на партията й, водеща политика на орязване на публичните разходи с цел укрепване на британските финанси.  \"Естествено е правителство, което е било на власт осем години с програма за икономи, да понесе загуби при избори\", казва Робърт Хейуърд, бивш консервативен депутат, който сега е член на горната камара на парламента и специалист по предизборни проучвания.   Изследване на Югав, публикувано на 26 април, дава на опозиционната Лейбъристка партия начело с Джереми Корбин 22 процента преднина пред консерваторите в Лондон, което се очаква да бъде най-добрият й резултат в столицата за последните 40 години.  Вотът в четвъртък ще се състои по-малко от година след извънредните парламентарни избори, разбили непоклатимите дотогава основи на поста на Мей и лишили партията й от мнозинство, което тя се надяваше лесно да спечели.   Резултатът от парламентарните избори е отслабено ръководство, открити разногласия сред консервативните депутати за излизането от ЕС и страх у някои инвеститори, че правителството й може да падне и да бъде заменено от водената от социалистите лейбъристка партия.   Изборите в четвъртък няма директно да повлияят на практическата способност на Мей да управлява: те няма да доведат до промяна в депутатските места в парламента, няма да се отразят и на крехкото работно мнозинство, което тя има благодарение на сделка с по-малка партия.   Но по-слабият резултат ще окуражи критиците в собствената й партия и може да усложни вече нелеката задача за прилагане на нейния план за Брекзит без отстъпки на проевропейските фракции, като например съгласие за оставане в митническия съюз на ЕС.  \"Политиците винаги гледат последните резултати от изборите и естествено ще се вгледат в това, което ще се случи на 3 май, и ще си направят изводи\", казва Хейуърд и добавя: \"То ще има отражение върху това, което ще се случи с бюджета. Дали възприемаме по-войнствен подход към митническия съюз, Брекзита, медицинските сестри или броя на полицаите?\"  Ключовите резултати в Лондон ще дойдат от Уондзуърт и Уестминстър, два района със силни консервативни традиции, които сега може да се окажат в ръцете на лейбъристите.   Но се предполага, освен ако се стигне до тотално поражение на консерваторите, че няма да има нови призиви за оставка на Мей.  Партията й е дълбоко разделена по въпроса за Брекзита, но нито фракцията, която иска категоричен развод с ЕС, нито тези, които са за по-тесни отношения със съюза, демонстрират желание за смяна на ръководството, преди Великобритания да е напуснала блока.  За щастие на Мей очакванията са ниски.   През последните десетилетия Лондон е гласувал повече за лейбъристите, предпочитайки тяхната по-либерална политика към имиграцията и социалните въпроси. В момента консерваторите контролират само 8 от 32 района.   Изненадващият ръст на популярността на лейбъристите под ръководството на Корбин като решаващ фактор за изборния неуспех на Мей през 2017 г., се усети силно и в Лондон. Партията спечели 54,5 процента от гласовете в Лондон миналата година - повече от всяка друга партия за последните 70 години.   Заради силното орязване на разходите, контролирано от Мей и нейния предшественик Дейвид Камерън, и непопулярността на Брекзит в столицата, където 60 на сто гласуваха срещу него (за сравнение в страната резултатът бе 52 процента \"за\" и 48 против), някои от оставащите консервативни крепости се очаква да бъдат застрашени.   Прогнозите са мрачни, но Мей има все пак възможност да се представи добре.   Анкетите показват, че реакцията й на атаката с нервнопаралитично вещество срещу бившия руски двоен агент в Англия през март и решението за военни действия срещу Сирия са подобрили имиджа й.   Лейбъристите, обратното, може да спечелят мандати и контрол върху райони в Лондон, но още не се на висотата на големите очаквания, породени по-добрия си резултат на парламентарните избори миналото лято.   \"За лейбъристите сега е по-трудно да получат по-добър резултат, отколкото за торите, защото очакванията са ниски\", казва Тони Травърс, професор във факултета по управление на Лондонското училище по икономика.   И докато Мей спечели от последните вътрешни и външни кризи, Корбин бе критикуван от опоненти и някои членове на неговата партия, че не разчита и не реагира правилно на обществените настроения.   Партията му напоследък се оказа затънала в привличащ вниманието на медиите спор с еврейската общност за това, което според нея е неспособност партията да се избави от антисемитизма на своите членове. Това може да намали възможностите й да спечели район като Барнет, който по данни на последното преброяване има най-голям дял еврейски жители в Англия - 15,5 процента.   Въпреки това анкетите показват, че лейбъристите все пак ще пожънат успех. Лейбъристки активисти казват, че това е трайно доказателство за потенциала на \"Проекта Корбин\", и дори ако предвижданите резултати не се реализират, те вече мислят за по-доброто си представяне на парламентарните избори.   \"Ние гледаме на всичко това като на суха тренировка за парламентарните избори, наистина . . . усъвършенствайки техниките на кампанията и опитвайки се да приложим нови\", казва Джоузеф Тод, говорител на влиятелната организация Моментъм, агитираща в подкрепа на Корбин, и добавя: \"Това е нова крачка за \"Проекта Корбин\".  ", "date": "2018.05.03", "title": "\"Ройтерс\": Очаква се на изборите в Лондон Тереза Мей да претърпи загуба"}
{"url": "http://epicenter.bg/article/-Toy-si-misli--che-e-Tramp--Borisov--Lyo-Pen--A-e-prosto-Mareshki-/153381/11/0", "text": "Броени дни след като се снима с европейските националисти в Ница, Веселин Марешки хвърли политическа бомба: щял да инициира референдум за излизане на България от НАТО.  „Това ще бъде една от големите ни инициативи в кампанията за европейските избори. Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види.“   , конституцията не допуска провеждането на национално допитване по международни договори.   ако България излезе от НАТО, българският народ няма да спести никакви пари. Точно обратното – ще се наложи да ги умножава.   Милиардите, според неговите сметки, трябва наистина спешно да отидат за модернизацията на българската армия, докарана до състоянието на почти пълна капитулация без да е водила война: огромен недостиг на военнослужещи, изтребители в хангарите, демотивиран състав, въоръжени сили, които могат да бъдат ангажирани за празници и развлекателни мероприятия срещу съответното заплащане (справка – честването на ЦСКА).  Но да се търси логика в изявленията на Марешки е загубено време. Наскоро той заяви, че в България имало само двама лидери: Бойко Борисов и разбира се, самият той, Веселин Марешки.  Преди година и половина, когато играеше отрицание на статуквото, се оприличи на Доналд Тръмп. Преди парламентарните избори бе борец срещу картелите и монополите. Сега, види се, зави и към Льо Пен и обяви война на Брюксел и НАТО.  В началото на март Тръмп-Борисов-Марешки сключи политически брак с Движението за Европа на нациите и свободите – европейското семейство от десни и крайно десни формации, чиито лидери са събраха на 1 май в Ница, за да дадат старт на кампанията ва Евроизбори 2019. Домакин на срещата бе френската лидерка Марин Льо Пен.   Горката Льо Пен! Защо движението избра за български партньор точно Марешки е въпрос, на който и тя тепърва ще трябва да търси и да дава отговор.  Референдум за НАТО няма да се състои, но нищо чудно, ако ратификацията на Истанбулската конвенция отново влезе в парламента. Натискът от страна на Брюксел е огромен и не е ясно още колко дълго правителството на Борисов ще удържа фронта.  Конвенцията се превърна в една от емблемите на този Европейски съюз, който Движението за Европа на нациите и свободите твърдят, че отричат. Ако Марешки е последователен политик, той  Пак през януари Марешки   През последния месец Марешки – с лопата в ръка, светлоотразителна жилетка и слънчеви очила - нашумя с акцията си за запълване на дупките по варненските шосета. Даде и обет: на всяко коремно на президента, щял да запълва десет дупки.  Накратко: от появата си в парламента насам  присъства в Народното събрание номинално и се активира само при ключови гласувания, когато обикновено подкрепя управляващите. Заради безличието и непостоянството й социолозите почти я изтриха от електоралната карта на предпочитанията.  Но ето че Марешки се оказа способен не на обикновено коремно премятане, а на тройно салто, на лупинг, на сложен пирует.  Ако след неговите превъплъщения трябва да се запълват дупки, България ще има безупречни пътища!  тъй като вече 11 години доказва майсторлъка си в политическата мимикрия и брокерство – стартира от листите на РЗС на Яне Янев във Варна, мина през няколко свои политически формации (Национално движение за свобода и демокрация, Либерален алианс), за да стигне до четвърто място на президентските избори през 2016-а и до заместник председателското място в парламента. Въпреки че още през 2014-а срещу него има сигнал за изнудване, през 2015-а е подсъдим, а през юли 2017-а прокуратурата го обвини за заплахи срещу собственици на аптеки... Изявленията на Марешки за НАТО се харесват на електората и може да му донесат изборен успех и места в Европарламента. Какво обаче печели българският народ от политическото брокерство, което някой толерира?", "date": "2018.05.03", "title": " Той си мисли, че е Тръмп, Борисов, Льо Пен. А е просто Марешки!"}
{"url": "http://epicenter.bg/article/Prof--Aleksandar-Marinov--BSP-se-opitva-da-se-prikachi-po-elementaren--paraziten-nachin-kam-prezidenta/153383/11/0", "text": "- Да ви кажа откровено, нищо ново. Нищо ново. Аз наистина се учудвам, наистина не мога да разбера, защо е толкова трудно да приемат някакви стъпки, вярно че те не са генерални, в смисъл, че не решават изцяло проблема на хората с увреждания, но вижда се, че има много големи недоразумения. Нормативната уредба е объркана. И тук аз не мога да разбера, хайде донякъде ГЕРБ са ми ясни, те са си такива, каквито са. Не мога да разбера БСП, които наистина прекаляват с патоса, вие го нарекохте театър, преиграват с емоциите, вместо според мен, аз поне така разсъждавам, да предлагат конкретни неща. И тогава вече обществото и най-вече тези, които са заинтересовани, ще могат да преценят кой прав, кой крив, вместо тези непрекъснато на все по-високи обороти, на все по-високи октави изпълнения. Аз се съмнявам, че тези силни приказки впечатляват хората. Защото хората имат много тежки проблеми и искат конкретни дела, а не празни приказки. - Да, това е много добър пример как българските правителства, всички български правителства от приемането ни в ЕС, все гледат да заобиколят тази тема. Защото ясно е, че има два стандарта, но различните страни от ЕС, в т.ч. ощетените, реагират по различен начин. Вижте например Вишеградската четворка, които много енергично, да не кажа остро, работят по този въпрос. А пък тук имаме приказки. Вижте, вие добре подхванахте разговора – едно театро такова със силни думи, които обаче са изречени от неубедителни актьори и не впечатляват публиката. Сега, много би било добре, ако Бойко Борисов на срещата на върха почерпи своите колеги, наистина ги почерпи с това, което ядат българите, което се внася от страни от ЕС и очевидно с различен стандарт от това, което се продава там. Но не ми се вярва да се случи. Не знам на вас дали ви се вярва?   - Т.е. искам да видя, хубаво, това е добре, че вече се говори много силно, много категорично. Да видим делата, да видим стъпките. Тук вече, също според мен, има основа партийните различия да си останат на заден план. Нека да видим не могат ли да се споразумеят управляващите и опозицията за поредица от стъпки, които да покажат на ЕК, на съответните регулаторни органи, че България, българското правителство няма намерение да го търпи. Но не само закани. Думи сериозни, документирани, политически и дела, и постъпки. - Естествено. Ние много добре знаем, че има проблем с платежоспособността. Но извинете, и други европейски страни има немалки части от населението, които имат проблеми с платежоспособността. На тях едва ли им поднасят такива боклуци. А тук просто всичко минава. В това е проблемът.   - Има наистина такива непрекъснато сериозни симптоми на безхаберие, на некомпетентност, на неграмотност. Вчера мисля беше, министърът на финансите, който по принцип би трябвало да е наясно, казва че няма друг начин да се измерва качеството на управлението, освен избори. Това просто не е вярно. Съвременната наука и съвременната практика по света и в Европа особено е разработила десетки инструменти, които текущо показват и отчитат пред обществото, дали се управлява добре или зле. Но да се върнем на вашия въпрос. Едната страна, значи аз не съм убеден, че не се отразява, не се трупа в пасив. Но не виждаме определена промяна на съотношението на силите поради една причина, която ние с вас сме обсъждали неведнъж – управляващите са неубедителни, те са непопулярни. Обаче опозицията нищо не може да извлече от това. Опозицията е слаба, в смисъл не че говори със слаб глас. Тя говори много силно, много яростно. Но няма аргументи. Но няма, което е по-лошото, няма никакви индикации, че опозицията, говоря най-вече за БСП, е подготвила нещо, което е различно и иска, и може да приложи. Ето, говорим сега за хората с увреждания. Говорим за други елементи на социалната политика. Не е достатъчно да внесеш един проектозакон, който има пожелателен характер. Искаме да видим по-конкретно, освен нормативната уредба, какви разчети има, какви мерки се предвиждат и т.н. Пак имаше голяма заявка, пак никакъв резултат. Нали си спомняте, очакваше се БСП да извади някаква визия за България, мисля че през май беше. Нещо заглъхна тази работа. Видяхме какво могат и какво правят управляващите. Трябва да видим тази опозиция пуста в края на краищата може ли нещо да предложи по-различно. За да видим, че ще се отлее вече търпението на хората и ще се пренасочи подкрепата за нещо различно, но трябва да го видим това различно, къде е. Няма го, не го виждаме. - Според мен те бъркат кардинално в своята постановка. Те са се юрнали да заклеймяват ГЕРБ и БСП на една плоскост, на една плоскост на антикомунизма, плоскостта на русофобията. Това не впечатлява българите. Аз се опасявам, че вече и на онази голяма част от традиционния десен избирател, това му е писнало. Има нужда, има така да се каже широко пространство за модерна, грамотна, цивилизована дясна политика. Защото виждаме, че ГЕРБ е само номинална дясна партия. Тя не провежда дясна политика. Друг е въпросът, че дясната политика в България едва ли може да има широка подкрепа. Няма значение, трябва да я има и тази алтернатива. Преди малко казахме, че отляво нищо конкретно, съществено, силно не се вижда. Отдясно също – едни лозунги, приказки…   - Да, клишета, които ни подсказват, ако примерно с тази десница се случи, че участва в едно бъдещо управление, какво ще бъде нейното основно послание. Чухме, видяхме там някакво правителство в сянка, нещо подобно са създали. Но все пак трябва да има някакво начало на диалог с обществото, за да се обсъди, да се види какво предлага тази нова десница. Доколкото е нова, разбира се, вие сте права.   - Да, общо взето тези неща са пробвани. Не са дали резултат досега. И се съмнявам, че ще дадат.   - Аз не знам дали е точно триъгълник. Има по-скоро линии на съприкосновение и на противоречия. Ясно е, че илюзията за триъгълник се създава от това, че БСП се опитва да се прикачи към президента. Но се опитва да се прикачи по един елементарен, хайде да не се изразявам грубо, но паразитен начин. Ето, сега Нинова подхвана въпроса за прожекторите. Не е въпросът да повториш една фраза, която е отекнала. Въпросът е ти от своята позиция на парламентарна сила, която има други възможности, различни от тези на президентската институция, да видим какво правим с тези прожектори. Защо всичко се споменава и заглъхва? Защо толкова профанизирано се води дискусията за възнагражденията на народните представители? Това е принципен въпрос. Защо толкова се усукват нещата? Казваш просто, че няма да бъдат индексирани заплатите на народните представители спрямо средната работна заплата. Защото никои други заплати не се индексират. Защо трябва да бъдат изключение народните представители? Естествено, покрай народните представители, и всички останали във властта. Ами това е толкова ясно и просто. Това е едно решение на парламента, поправка в Правилника от пет изречения. Толкоз. Та мисълта ми е, че имаме едно ясно напрежение между ГЕРБ и президента, което е различно от напрежението между ГЕРБ и БСП. Разликата е в това, че ГЕРБ – и Борисов, и Цветанов, виждат в президента заплаха, каквато не виждат в БСП. И то е обяснимо. Президентът е два пъти по-популярен от ГЕРБ и от ръководителите на ГЕРБ, а БСП е по-малко популярна и по-малка подкрепа има от ГЕРБ. Така че в случая, ако БСП се опитва да подкрепи президента като съюзник, тя го прави по най-нескопосания начин, ако мога така да се изразя. Защо казвам, че геометрията е по-сложна? Ясно е, много отдавна пролича, че президентът не е обвързан с БСП. Той си има свой дневен ред, има си свой подход, позициите им понякога съвпадат, понякога не съвпадат. Но те не играят тандем. Обратното е внушение, което се повтаря с чисто пропагандни цели. ГЕРБ обаче според мен бъркат много, когато се опитват по такъв начин да атакуват президента, да рушат авторитета му. Те не могат да спечелят тази битка по този начин. Те губят от тази битка, по простата причина, че позициите на Радев се възприемат по-добре, отколкото техните. Освен това не става дума само за приказки. Делата са различни. Общо взето Радев ги удря в много чувствителни, наистина уязвими точки. Аз не мога да разбера, защо БСП, като основна опозиционна сила, не може да намери верния опозиционен тон – верния, а не креслив, не емоционален, не едно непрекъснато прехвръкване от проблем на проблем. Току нещо е повдигнато и вече е забравено. Като се захванеш за нещо, сериозно се захвани и го разчовъркай докрай. Сега ще видим какво ще излезе от доклада на анкетната комисия за ЧЕЗ. Това е изключително важен проблем и тук ще си проличи, има ли въобще капацитет, има ли отговорност не само в опозицията, във всички депутати. - Бих направил една лека редакция. Тя не може да го опитоми, но се опитва да го използва. Опитва се да изсмуче от него идеи, послания и влияние. И го прави по един нескопосан начин, както казах преди малко. Президентът, както виждате, не се е загрижил за БСП. Ако някой смята, че президентът ще прави жертви само и само да кръводарява политически енергия на БСП, много се заблуждава. Има разбира се и завист. Вижда се у някои хора в БСП. Те не смеят да се обявят срещу президента, но подчертано се ослушват и са пасивни по някои въпроси, които той повдига и които е логично БСП сериозно да подеме. Не могат да го преживеят ей така доста хора от БСП. И аз отново се връщам към тезата, която споменах преди малко. В тази ситуация, при такова уязвимо управление, при толкова много проблеми в страната, опозицията и нейните лидери да не могат да дръпнат напред, това не е оценка, това е диагноза.   - Е, още доста му остава до Тодор Живков. Надявам се това да е черен хумор.   - Той има инстинкт, маневрира. Освен това има друг уникален момент. Партията му е изцяло в ръцете му, когато става дума за сериозните въпроси, понеже тя така е създадена, така функционира, че ако излезе от властта за по-дълго време, ще се разпадне моментално. Вие виждате, Борисов пробва успешно най-различни варианти за оставане на власт. И засега работи. Това няма да работи вечно, естествено, даже няма да роботи още дълго, но за момента работи. Не може да му се отрече – има инстинкт, има бърза реакция. Това не е достатъчно, за да се управлява добре страната и да се решават проблемите. Но, за да се остане на власт в България при тези условия, с тези опоненти, както виждате, е напълно достатъчно.", "date": "2018.05.03", "title": "Проф. Александър Маринов: БСП се опитва да се прикачи по елементарен начин към президента"}
{"url": "http://epicenter.bg/article/Globyavat-naematelya-na-plazha-v-Kavarna-zaradi-izpolzvaneto-na-tezhka-tehnika-/153410/4/0", "text": "Наемателят на плажа в Каварна ще бъде глобен заради използването на тежка техника при изграждането на поставяемо съоръжение на пясъка, каза във Варна министърът на туризма Николина Ангелкова. Това предаде бТВ.  „Ще наложим неустойка на наемателя. Това е недопустимо. Вече бяхме на плажа в Каварна. Изпратихме екипи тази сутрин. Става дума за поставяне на преместваем обект с пластмасова конструкция 72 кв. м, колкото са одобрени в схемата за този обект”, поясни тя.  При проверката се установи, че конструкцията не е бетонна, допълни Ангелкова.  „Ще сезираме община Каварна и тя да се произнесе, тъй като предписанията как да се изпълняват монтажните дейности се извършват от главния архитект на общината. Той се произнася за начина на изпълнение и конструкцията. Министерството на туризма одобрява мястото и квадратурата”, обобщи министърът на туризма.  ", "date": "2018.05.03", "title": "Глобяват наемателя на плажа в Каварна заради използването на тежка техника "}
{"url": "http://epicenter.bg/article/Indastri-Uoch--Balgarite-sa-zabogateli-rekordno-s-6-1-mlrd--leva-prez-2017-g--/153417/4/0", "text": "Инфлацията, измерена през индекса на потребителските цени, се ускорява до над 2% средногодишно в България през 2017 г., след като беше отрицателна в периода 2014-2016 г. Потребителската инфлация достига 2.2% средно за последните 12 месеца до март 2018 г. Това показва периодичният доклад „Лични активи в България: Финансово богатство и пазар на жилища“ за първо тримесечие на 2018 г. на Индъстри Уоч, предава БГНЕС.  Промяната на ценовото равнище има значение както за домакинствата, така и за фирмите и правителството. Ускоряването на инфлацията, при равни други условия, ограничава покупателната способност на доходите и спестяванията и насърчава потреблението. Повишаването на инфлацията обикновено означава по-високи приходи за производителите и търговците и по-лесно обслужване на техните задължения към кредитори. Умерената инфлация традиционно има положително влияние върху фискалната позиция на правителството, защото е свързана с ръст на бюджетните приходи в номинално изражение.  Домакинствата и фирмите са изправени пред различна ценова динамика. За фирмите значение има както цената на вложените суровини, материали и ресурси, така и цената на инвестиционните стоки (в т.ч. машини и съоръжения). Инфлацията на инвестициите през 2017 г. се ускорява осезаемо до 4.4%, значително надвишавайки потребителската инфлация. Една от причините за по-високата цена, която фирмите са платили за придобиване на дълготрайни активи, е поскъпването на повечето суровини, търгувани на международните борси.  Вследствие на това, привнесената отвън инфлация, измерена през дефлатора на вноса, е положителна през 2017 г. за първи път от 2012 г. насам. Външната инфлация се ускорява, макар че еврото поскъпна с двуцифрени темпове спрямо щатския долар през 2017 г. Засилването на единната европейска валута донякъде смекчи ефекта на поскъпването на суровините върху общата ценова картина в България.  Тенденцията на покачване на цените на суровините продължи и през 2018 г. През март 2018 г. суровият петрол и природният газ са около 30% по-скъпи спрямо година по-рано, докато цената на медта и алуминия се е вдигнала съответно с 16.7% и 8.8% за 12 месеца. Определени хранителни суровини също поскъпват. Цената на захарта в ЕС се е повишила с 14.3% спрямо март 2017 г.  Макар че глобалните фактори са в основата на ускоряващата се инфлация в България, няколко „вътрешни“ процеса също имат принос за по-бързото повишение на цените в страната. Въпреки че инвестициите в България нарастват – с 3.8% през 2017 г., в периода след 2009 г. инвестиционната активност е слаба. През 2017 г. инвестициите, измерени в постоянни цени, са все още с една трета под върховите нива, отчетени преди кризата.  Вследствие на ограничените вложения в дълготрайни активи, повишеното производство е за сметка на по-високо натоварване на съществуващите мощности в промишлеността, достигащо 76.8% през януари 2018 г. Намаляването на свободния производствен капацитет води до изпреварващо увеличение на цените заради ограничените възможности на фирмите да реагират на увеличените поръчки чрез разширяване на производството в краткосрочен план. Ето защо, устойчивият растеж на инвестициите в реалния сектор е от ключово значение за повишаване гъвкавостта на предприятията и поддържането на умерена инфлация и през следващите няколко години.  Финансовото богатство на домакинствата се увеличава с 6.1 млрд. лева през 2017 г. – най-много от 2007 г. година насам, като достига 77.2 млрд. лева в края на изминалата година. Двигателите на растежа на богатството са разнопосочни. Ръстът на заетостта (с 4.4% средногодишно) и на средната заплата (с 10%) създава 5.1 млрд. лева допълнителен доход за заетите българи през 2017 г. Все повече българи намират реализация на европейския трудов пазар. По този начин емигрантските пари възлизат на 1 млрд. 953 млн. евро през изминалата година, нараствайки с 30% за година.  Лихвите по депозитите вече не са значим източник на финансово богатство, добавяйки 183 млн. лева към годишните домакински бюджети. Нагласите сред българските потребители са преобладаващо оптимистични и това намира израз в реализираните разходи, както за краткорайни, така и за дълготрайни стоки.  Българите изглеждат и по-склонни да търсят заемно финансиране за своите покупки. Около една четвърт (24.3%) от допълнителното потребление през изминалата година е финансирано чрез потребителски заем. Все още обаче кредитната експанзия изглежда умерена в исторически контекст. За сравнение, през 2008 г. половината увеличение на потреблението на гражданите беше финансирано с новополучен потребителски кредит.  Жилищното богатство се увеличава с 8.1 млрд. евро през 2017 г., основно заради отчетеното повишение на цените на апартаментите в страната. Цените на жилищата в страната се увеличават общо с 8.2% през 2017 г., или ръст вече четвърта поредна година. Според темпа на увеличение на цените през 2017 г. България изостава в ЕС единствено от Ирландия, Португалия, Словения, Холандия и Чехия, но е значително пред Румъния. Жилищните цени се покачват в 24 от 28 области през 2017 г. според данните на НСИ и Industry Watch.   Столицата вече концентрира 36.5% от жилищното богатство на българските граждани, докато малко над една десета се формира от жилищата в област Варна. В областите Пловдив и Бургас е разположено около 9% от „реалното“ богатство на населението. Между 2 и 3% от жилищното богатство на българските граждани се намира в областите Русе, Благоевград, Велико Търново, Хасково и Плевен. В 18-те области с най-ниска стойност на имотите е концентрирано 18.2% от жилищното богатство, или два пъти по-малко от столицата София.  ", "date": "2018.05.03", "title": "Индъстри Уоч: Българите са забогатели рекордно с 6.1 млрд. лева през 2017 г. "}
{"url": "http://epicenter.bg/article/Futbolniyat-fen-Yordan-Isaev-ostava-za-postoyanno-v-aresta/153336/3/0", "text": "  25-годишният Йордан Исаев, който на 18 април рани в лицето полицайка по време на футболната среща ЦСКА – „Левски“, остава за постоянно в ареста.   Според Софийския апелативен съд, чието решение не подлежи на обжалване, той е с висока обществена опасност и на свобода може да извърши друго престъпление.   И пред втората съдебна инстанция Йордан Исаев заяви, че съжалява за постъпката си и се извини на пострадалата служителката на „Жандармерията“ Гергана Зашева.  ", "date": "2018.05.03", "title": "Футболният фен Йордан Исаев остава за постоянно в ареста"}
{"url": "http://epicenter.bg/article/Inspektoratat-na-VSS-shte-ima-dostap-do-bankovata-tayna-na-magistratite-/153351/3/0", "text": "Инспекторатът към ВСС ще има достъп до банковата тайна на магистратите, които са декларирали съгласие. Това предвиждат поправки в закона за съдебната власт, които депутатите приеха на първо четене. Промените бяха приети на първо гласуване с 96 гласа \"за\", само 2-ма бяха \"против\", а други 41 се \"въздържаха\", предаде Канал 3.  Изрично се регламентира получаването на данните от Инспектората, като това ще става чрез информационната система на БНБ. Така те ще имат достъп до за номерата на банковите сметки, техните титуляри, лицата упълномощени да се разпореждат със сметките, както и данни за лицата, наели банкови сейфове.  По този начин Инспекторатът ще е задължен да иска от съда разкриване на банкова тайна само за онези магистрати, които не са декларирали писмено своето съгласие за достъп до данните, нужни за проверка на имотните им декларации. За тази цел се предвижда компетентния съд да е районният съд по постоянния адрес. Така, ако някой съдия, прокурор или следовател откаже да даде съгласие, тогава Инспекторатът ще иска разрешение за разкриване на банковата тайна от съответния районен съд.  От три на шест месеца се удължава и срокът за извършването на проверката на имуществените декларации на магистратите.  Предвиждат се и санкции за неподаване на декларациите в срок за тези лица, които вече не са магистрати, но са останали задължени да подават декларации.  С поправките се ускоряват и конкурсните процедури за избор на административни ръководители. Предвижда се срокът за изготвянето на комплексна оценка на съдия, прокурор или следовател и конкурсите към съответната колегия на ВСС да тече от откриване на процедурата с решение на комисията по атестиране.  По време на дебатите от БСП заявиха, че няма да подкрепят промените и ще се въздържат при гласуването. Според социалиста Тодор Байчев те се опасяват, че така се изземват функциите на районния съдия. БСП са против и отпадането на извънредното атестиране. Според Байчев по-скоро трябва да се помисли за увеличаване на капацитета на атестационната комисия.  Шефът на правната комисия Данаил Кирилов пък обясни, че промените са резултат от продължителната работа на работна група в правосъдното министерство, в която са участвали представители на прокуратурата, ВСС и съдилищата.  ", "date": "2018.05.03", "title": "Инспекторатът на ВСС ще има достъп до банковата тайна на магистратите "}
{"url": "http://epicenter.bg/article/Uzhas--Mazh-pochina-sled-poboy-v-targovishtko-selo-/153353/3/0", "text": "54-годишен мъж е починал след като му е бил нанесен побой. За това съобщиха от Областната дирекция на МВР в Търговище, предаде Дарикнюз.  На 2 май, около 21:00 часа в село Любичево, община Антоново е възникнал скандал между двама мъже на 26 и на 54 години. По-късно разпрата е прераснала в побой, по време на който по-младият е нанесъл удари с юмруци и с твърд предмет в главата на по-възрастния си съселянин. Вследствие на саморазправата 54-годишният мъж е починал.  Трупът му е откаран в областната болница в Търговище за аутопсия. 26-годишният мъж е задържан в Районното полицейско управление в Омуртаг.  По случая е образувано досъдебно производство.  ", "date": "2018.05.03", "title": "Ужас! Мъж почина след побой в търговищко село "}
{"url": "http://epicenter.bg/article/22-godishen-prebi-meditsinska-sestra-v-Svoge/153378/3/0", "text": "  22-годишен мъж е пребил медицинска сестра в Своге, съобщават от Областната дирекция на МВР в града, предаде News.bg.   Побоят станал около 16 часа на 2 май, сряда. Към 16.20 часа на телефон 112 постъпил сигнал, според който мъж е нанесъл побой на дежурната медицинска сестра в многопрофилната болница в града.   На мястото пристигнал екип на полицията. Униформените установили, че жената е пребита и взели показания от нея. Мъжът я е удрял с ръце и крака.   Започнало е разследване по случая и установили самоличността на извършителя - 22-годишен местен жител.   Нападателят е задържан за срок до 24 часа. По случая е образувано и досъдебно производство. Работата по случая продължава.  ", "date": "2018.05.03", "title": "22-годишен преби медицинска сестра в Своге"}
{"url": "http://epicenter.bg/article/Shefat-na-politsiyata-v-Rakovski-ostava-v-aresta-okonchatelno/153385/3/0", "text": "  Шефът на полицията в Раковски остава в ареста окончателно, реши Апелативният съд в Пловдив, съобщи  bTV .   Според магистратите има достатъчно доказателства, че Георги Илиев, в съучастие с трима колеги, е поискал и получил 20 хиляди лева подкуп от контрабандист на цигари.   Илиев и трима негови подчинени бяха задържани на 19 април при спецакция в районното управление.  ", "date": "2018.05.03", "title": "Шефът на полицията в Раковски остава в ареста окончателно"}
{"url": "http://epicenter.bg/article/Dimitar-Gardev--ES-se-gotvi-za-nova-spirala-na-finansovata-kriza/153396/2/0", "text": "Европейският съюз се готви за нова спирала на финансовата криза и то доста сериозна. Това заяви в интервю за предаването „12+3“ на БНР анализаторът Димитър Гърдев. Тема на разговора бе предложената финансова рамка на европейския бюджет за периода 2021-2017 година. Гърдев уточни, че това е рамка, а окончателното разпределение ще стане след европейските избори, при друга конфигурация на ЕП и друга Европейска комисия. Предложението за рамка на бюджета обаче очертава някои тенденции. Намаляването на определени  фондове и увеличаването на други, означава, че е направен анализ и приоритетите се променят.  Гърдев коментира информация на Ройтерс, в която се цитира документ, според който новата бюджетна рамка ще трябва да бъде променена. От него произтичат две основни опасности. Едната е посоченото намерение една част от европейския бюджет за следващата финансова рамка да е предназначена само за държавите от еврозоната. Друга част да бъде за  подпомагане на тези държави, които евентуално ще бъдат приети в ERM-2 или т. нар. чакалня на еврозоната.  „Получава се едно сериозно разделение – на държави, които са в еврозоната и други, които са извън него. Предложението на Франция е бюджетът за държавите от еврозоната да бъдат стотици милиарда евро. Има спор с Германия, която не държи тя да бъде чак толкова много. Това е изключително сериозна тенденция, която разделя Европа на две скорости. Това са предложения, които се обсъждат между двете водещи държави.  Другото в този документ е частта, свързана с подготовка за бъдещите финансови шокове, посочи анализаторът и обясни: „Тук сериозно може да твърдим, че това няма да бъде само едно предложение. Предложението е отново на Франция. Ще се върна няколко месеца назад. Тогава френският президент говореше, че европейският стабилизационен механизъм трябва да се замени с общ европейски валутен фонд, за който беше съгласна и немската канцлерка. Всичко това означава, че ЕС се готви за нова спирала на финансовата криза и то доста сериозна. Това беше отчетено и от Билдербергската група и от Г-7. Не можем да си правим илюзии, че това е нещо мимолетно.“ Анализаторът вижда и сериозна заплаха за единството на ЕС от обвързването на европейските фондове с върховенството на закона. „Друго, което ми направи впечатление е, че в новата финансова рамка ЕК е предложила да има правомощие да спира финансите  към държави, които не отговарят на условията за върховенство на закона. Няма точни критерии и времева рамка. Ние по този начин сме държани извън Шенген  години. И това е заплаха за единството на ЕС“.  Гърдев беше категоричен, че Европа изглежда разединена във  всяко едно отношение: „Дори и с ударите в Сирия се видя, че само Великобритания и Франция ги подкрепиха. Европа е разединена. Емануел Макрон се опитва да  използва този вакуум от излизането на Великобритания от ЕС и той да бъде зает  от Франция. Германия не е в състояние да поема тази роля. При изборите в САЩ преди година Ангела Меркел зае страната на Хилъри Клинтън. А Доналд Тръмп е  човек, който не прощава. Отношенията между двамата лидери показват, че Тръмп не  вижда в Меркел човек, който да му бъде приятен. От друга страна са проблемите в самата коалиция в Германия. Да се залага на една държава с една краткосрочна  перспектива от само 2 години е несериозно. Макрон се опита да заеме този  вакуум, но мисля, че не успя“.", "date": "2018.05.03", "title": "Димитър Гърдев: ЕС се готви за нова спирала на финансовата криза"}
{"url": "http://epicenter.bg/article/Kiril-Ananiev--Nyama-da-se-spestyavat-pari-ot-speshnata-pomosht/153398/2/0", "text": "    Няма да се спестяват пари от спешната помощ, каза министърът на здравеопазването Кирил Ананиев по време на заседание на парламентарната комисия по здравеопазване, предаде БТА.   Сумата за спешната помощ през тази година за областните болници няма да бъде по-малка, отколкото през миналата година, увери той. Министър Ананиев допълни, че ще се сключат договори с всички спешни центрове, с които е имало договори и през миналата година. Може да има промяна във финансирането на един или друг център, но то ще бъде на база преминал болен, каза още той.    По думите му в момента се събира информация и ще се направи анализ, за да може от следващата година да има диференцирано плащане на база качество и количество оказана помощ.   Министър Ананиев каза още, че са подписани договори с държавните и общински лечебни заведения и вече им е изпратен аванс. Започваме ритмично финансиране на тези лечебни заведения на месечна основа, за да има регулярни плащания, каза още той.    ", "date": "2018.05.03", "title": "Кирил Ананиев: Няма да се спестяват пари от спешната помощ"}
{"url": "http://epicenter.bg/article/Gerdzhikov-otgovori-na-obvineniyata-na-NS--Siromahomilstvo--Poiskahme-16-800-lv--za-20-vidni-yuristi/153399/2/48", "text": "Председателят на Правния съвет към председателя на парламента Огнян Герджиков отговори на обвиненията на управляващите, че услугите им са твърде скъпи и че комисиите се отказват от услугите им. Пред Пик бившият служебен премиер потвърди, че ръководеният от него екип от юристи е получил 16 800 лв. от Комисията по правни въпроси за доклад и правно становище, както и други 5000 лв. от социалната комисия.   \"Този съвет е от 20 души и смятам, че тези пари са в пъти по-малко от тези народните представители. Това са най-добрите юристи на България. Подобни сиромахомилски съждения са недостойни за едно Народно събрание\", заяви бившият служебен премиер, като допълни, че е редно освен сумите да се показва и колко души са работили по тези становища и по колко се пада на човек. Той допълни, че заплащането е в пъти по-малко отколкото на народните представители.   Припомняме, че идеята за съставяне на Правен съвет бе на бившият председател на Народното събрание Димитър Главчев. Причината, която бе изтъкната и която е факт, че в този парламент броят на юристите е малък и понякога ще е добре видни юристи да дават своето мнение по важни закони. На въпрос на медията ни, защо тогава с днешна дата депутатите се отказват от услугите на Правния съвет, Герджиков заяви, че някои хора излежда решават, че тези пари са много.   \"Ако трябва да ти сравни с топадвокатите в София са много малко. При положение, че са подбрани едни от най-добрите юристи на България. Това е изключително смешно да бъде изтъквано като довод\", заяви още професорът.   По повод сравнението, че една адвокаска кантора може да излезе по евтино, Герджиков заяви, че може и да е така, но ако става дума за стажанти. \"Тук говорим за едни от най-добрите юристи в България, ако говорим за хонорарите на топадвокатите, те биха били два пъти повече\", допълни още Герджиков, който е наясно с тарифите на адвокатите. Именно затова той смята, че са подходили \"обидно скромно\", което не е било оценено.   \"Всичко това е много нелепо. Говорим за хора, които са уважавани в цял. В същото време има народни представители, които не правят нищо друго освен да натискат копчета, но за тях не се казва, че взимат много пари\", допълни обиден Герджиков, като заяви, че нито на него, нито на колегите му от съвета е давано някакво обяснение, защо не ги търсят. Той уточни, че това е решение единствено на народните представители и те нямат право да се сърдят. \"Това е тяхна воля. Ние сме готови да работим, ако ни възложат\", заяви още проф. Герджиков.", "date": "2018.05.03", "title": "Герджиков отговори на обвиненията на НС: Сиромахомилство! Поискахме 16 800 лв. за 20 видни юристи"}
{"url": "http://epicenter.bg/article/Iliyana-Yotova-shte-se-sreshtne-sas-zamestnik-generalniya-sekretar-na-NATO-Rouz-Gotemyuler/153405/2/0", "text": "На 4 май от 15.00 часа на „Дондуков 2” вицепрезидентът Илияна Йотова ще проведе среща със заместник генералния секретар на НАТО Роуз Готемюлер. Това съобщиха от прессекретариата на държавния глава.", "date": "2018.05.03", "title": "Илияна Йотова ще се срещне със заместник генералния секретар на НАТО Роуз Готемюлер"}
{"url": "http://epicenter.bg/article/Prof--Stanislav-S/153406/2/0", "text": "Познавам ген. Леонид Решетников, двамата бяхме аспиранти в СУ \"Св. Климент Охридски\", заяви депутатът от \"Атака\" проф. Станислав Станилов в предаването \"Лице в лице\" по БТВ.   Нито задкусилия, нито разузнавания, никакви подводни и подземни дейности съм видял в общуването си с него, смята депутатът от \"Атака\". Той няма как да има някаква специална роля в България, приятелите му у нас са един химик и един математик, продължи проф. Станилов. Според него руските служби са сменили работата си на действие в страни като България, защото знаят, че са наблюдавани. \"Когато дойде в България, се срещаме – пием кафета, приказваме си. Ген. Решетников идва в България един-два пъти годишно. Не смятам, че този човек има някаква мисия, свързана със страната ни. Българинът има конспиративно мислене, половината от което не е вярно. Сега настроенията срещу Русия са такива, че няма как да не го обвинят във всички грехове. От личните си впечатления от него твърдя, че не съм видял никакви задкулисия, върху него няма никаква сянка\", заяви проф. Станилов. \"Ген. Решетников може да е имал някаква роля, свързана с България, когато е работил в посолството. След това няма как да е имал. Връзките му тук не са с хора от службите. Руснаците вече не действат по този начин, защото са разглеждани под лупа\", добави депутатът от \"Атака\".   Проф. Станилов коментира и старо изказване на лидера на БСП Корнелия Нинова за ген. Леонид Решетников - че е корумпиран. Станилов посочи, че Нинова е направила една изключителна политическа грешка, тъй като не познава този човек.  \"Ние бяхме аспиранти и живеехме в общежитията заедно, познавам майка му, баща му, брат му, жена му и децата му. Това е един от най-почтените хора. Когато е бил в КГБ, той е бил началник на аналитичния отдел\", каза проф. Станилов. \"Тя си е помислила, че след като е КГБ, има нещо тайно. Това е първосигнална реакция\", продължи депутатът от „Атака”.  „Проблемът е в това, че не можеш да наречеш един човек, който не познаваш – корумпиран руски генерал, изгонен от Кремъл, защото в същото време той беше пенсиониран с медал. Този човек не може да открадне копче, казвам го аз, защото го познавам”, добави проф. Станилов.   Крим е Русия! Крим е онази част от Русия, която някога Хрушчов подари на Украйна. Ако македонците искат да дойдат в България, кой може да им попречи, изтъкна в разговора той.   \"Патриоти са онези, които имат последователно отношение към нацията и нейната държава. Псевдопатриот е онзи, който е патриот само когато му е изгодно\", каза проф. Станилов, запитан каква е разликата между патриотите и псевдопатриотите.   Той отговори и на въпроси, свързани с изказването на лидера на \"Воля\" Веселин Марешки, че трябва да има референдум за членството в НАТО. Според проф. Станилов Марешки е взаимствал идеята си за излизане от НАТО от \"архива на \"Атака\". Проф. Станилов обърна внимание, че Марешки вероятно не познава конституцията, защото иначе щеше да знае, че не може да има референдум по международни договорености.   \"Марешки не е патриот. Кое му е патриотичното – веригата аптеки или бентлито? Не може да има такава патриотична партия – няма да отмъкнат електората на \"Атака\"\", подчерта проф. Станилов. \"Въпреки че в коалицията сме различни, продължаваме да следваме онова, което сме заявили преди изборите\", каза още проф. Станислав Станилов.  ", "date": "2018.05.03", "title": "Проф. Станислав Станилов: Познавам Решетников, той не е корумпиран!"}
{"url": "http://epicenter.bg/article/Zdravnoto-ministerstvo-shte-globi--lechitelkata--Karmen/153409/2/0", "text": "\"Проверката по случая с Кармен Лазарова е извършена. Установено е, че лицето не е вписано в регистъра на Столичната регионална здравна инспекция на имащите право да упражняват неконвенционални методи за въздействие върху индивидуалното здраве, съгласно Закона за здравето\", заяви министърът на здравеопазването Кирил Ананиев.   \"Констатираното нарушение е, че лицето дава здравни съвети на сайта си без да има необходимата квалификация (няма медицинско образование). Вече има издаден акт за нарушение. Глобата е до 10 хил. лв., но точният й размер ще стане ясен след издаване на наказателното постановление\", допълни здравният министър.   \"Проблемът е по-сериозен от този единичен случай на нерегламентирани медицински консултации, което ни дава основание да работим по промени в Закона за здравето. Необходимо е много по-ясно да се регламентира дейността, която е призната и законна и категорично да бъде определена тази дейност, която е непозволена\", коментира още той. \"Министерство на здравеопазването призовава всички граждани да бъдат особено внимателни и да търсят институционално удостоверена информация в случаите, когато решават да се обърнат към лица, практикуващи неконвенционални методи за лечение. МЗ напомня, че всяка регионална здравна инспекция на сайта си води публично достъпен регистър на обектите, в които законно се практикуват неконвенционални методи за въздействие върху индивидуалното здраве\", обявиха от ведомството.", "date": "2018.05.03", "title": "Здравното министерство ще глоби „лечителката“ Кармен"}
{"url": "http://epicenter.bg/article/Zapochna-izgrazhdaneto-na-Bronzovata-kashta-na-myastoto-na-Mavzoleya-v-Sofiya-/153411/2/0", "text": "Започна изграждането на Бронзовата къща на мястото на бившия мавзолей в София. На символичната „първа копка“ присъстваха президентът на Австрия Александър Ван дер Белен, кметът на София Йорданка Фандъкова и авторът на инсталацията Пламен Деянофф, който е български скулптор, който живее в Австрия, предаде репортер на БГНЕС.  „Аз искам само да подчертая, че този проект е предложение на Австрия, през Австрийското посолство във връзка с председателството на България и Австрия на Съвета на Европейския съюз през 2018 година. Ние имаме утвърдено културно партньорство с Виена и в този смисъл се радвам, че на открито пространство в София можем да покажем съвременно изкуство. Това е временна инсталация, която е направена от български творец, който живее във Виена. Радваме се, че след толкова много музеи, в които е излагал част от творбата си, сега я надгражда“, коментира Фандъкова.  Тя допълни, че до три седмици се очаква да завърши изграждането на Бронзовата къща, която символизира добрите културни връзки между България и Австрия. Фандъкова уточни, че инсталацията ще се охранява и ще остане в София до края на председателството на Австрия. Авторът на къщата каза колко ще бъде нейната височина.  „Скулптурата ще бъде 11 метра висока. Имаше и проект на 13, 12, 14 м., но последно аз реших да бъде на 11 заради пропорциите“, уточни Деянофф. Той добави, че тя ще е висока колкото трите етажа на БНБ.  Деянофф изрази надежда Бронзовата къща да се превърне в нов център за изкуство за младите хора, тъй като тя няма да е затворена за публиката и в нея могат да се провеждат различни културни събития. Българският скулптор разказа, че творбата е вдъхновена от българската традиционна архитектура и по-специално от Хрельовата кула от Рилския манастир.  До няколко години пък бункерът, над който се намира Бронзовата къща, ще се превърне в подземна галерия за съвременно изкуство. Така всички културни институции – галерии и музеи, които се намират в района ще обособят т.нар. „музеен квартал“.  ", "date": "2018.05.03", "title": "Започна изграждането на Бронзовата къща на мястото на Мавзолея в София "}
{"url": "http://epicenter.bg/article/Prezidentat-Radev-razhodi-avstriyskiya-si-kolega-s--quot-Kugar-quot--nad-Balgariya/153412/2/0", "text": "\r\n \r\n \r\n \r\n \r\n   По-рано през деня Румен Радев се срещна с австрийския си гост на „Дондуков“ 2. Двамата споделиха общи виждания за политиката на ЕС по отношение на Русия и призоваха за диалог с Москва.   „България е в авангарда на общата европейска политика по отношение на Русия“, каза президентът Румен Радев на пресконференция след среща с президента на Австрия.   \"С посещението ми в Русия през втората половина на май и с посещението на френския президент Макрон почти по същото време ние провеждаме единна европейска политика по отношение на Русия. Целта е да се търсят всички възможности за открит диалог и за проекти от взаимна изгода\", каза Радев.   Връзките с Русия, както и ситуацията в Турция, също имат особено важно значение за Австрия, посочи президентът Александър ван дер Белен. \"Нашата позиция е много близка до позицията на България - мисля, че е необходимо не само да продължим дипломацията на посещенията, но и диалога с Русия\", коментира президентът на Австрия. Той посочи, че руският президент Владимир Путин ще посети Виена най-вероятно през юни.   Румен Радев също коментира темата за сигурността на Европа. \"Имаме в момента много нисък емиграционен натиск на нашите граници, работим много добре с Турция, но мисля, че Европа трябва да бъде много по-ефективна и решителна, що се отнася до кризата с мигрантите. Трябва да участваме много повече и да подпомагаме родните страни на тези мигранти, за да могат тези страни да се развиват – трябва да подкрепим здравните им системи, системите на образование и т.н. Ще има сериозно увеличение на бюджета за охрана на границите и се радвам ,че има такова решение на европейско ниво. Освен това общата европейска политика за убежище трябва да бъде придвижена напред\", каза президентът и отново подчерта, че Европейският съюз трябва да се ангажира много по-сериозно в комуникацията със страните, откъдето идват търсещите убежище емигранти.   \"Оценяваме усилията на България за опазването на външната граница и се надяваме те да получат своето признание с влизане в Шенген\", коментира Александър ван дер Белен.   На срещата в Русе утре към двамата ще се присъедини и държавният глава на Румъния Клаус Йоханис.     Срещата е израз на политическата воля на трите държави, които последователно ще поемат председателството на Съвета на ЕС, да се гарантира приемственост по ключови общи позиции в дневния ред на общността, като европейската перспектива за Западните Балкани, бъдещето на кохезионната политика, енергийната и транспортна свързаност в региона, съобщиха от президентството.   Градът е избран символично, тъй като сред основните теми на срещата ще бъде развитието на Дунавския регион, който има голямо значение за свързаността и повишаване на икономическия растеж в ЕС.   В 09.50 часа Румен Радев ще посрещне своите колеги пред сградата на Регионалния исторически музей, след което е предвидена обща снимка на тримата президенти. В 10.30 часа, в залата \"Княз Александър I\" на музея ще се състои неформалната среща на президентите. В 15.00 часа, в сградата на Русенския университет - Канев център, тримата държавни глави ще участват в конференция на тема \"Устойчиво развитие на Дунавския регион\".   В 16.20 часа в зала 2 на Канев център, президентите Румен Радев, Александър ван дер Белен и Клаус Йоханис ще направят съвместни изявления за медиите, а в 17.00 часа в Русенския университет \"Ангел Кънчев\" държавният глава Румен Радев ще има среща с кметове от Дунавския регион. \r\n", "date": "2018.05.03", "title": "Президентът Радев разходи австрийския си колега с \"Кугър\" над България"}
{"url": "http://epicenter.bg/article/Nad-20-ulitsi-i-bulevardi-shte-badat-remontirani-v-Sofiya-/153414/2/0", "text": "Настъпва сезонът на ремонтите в столицата. Дейностите по големите инфраструктурни проекти започват от 8 май. Над 20 улици и булеварди ще бъдат ремонтирани, като строителните дейности по част от тях ще продължат и догодина, предаде бТВ.  Най-големи промени са предвидени за улица „Граф Игнатиев”. Там ще бъде подменен изцяло релсовият път, а движението за автомобили от улица „Алабин” до булевард „Евлоги и Христо Георгиеви” ще бъде забранено.  Ще бъдат премахнати и тротоарите, като движението ще е разрешено само за трамваи и пешеходци.  Големи промени са предвидени и за сергиите на площад „Славейков” – след 10-месечния ремонт ще бъдат върнати само тези с книги. Ще бъде премахнат и зеленчуковият пазар пред храм „Свети Седмочисленици”.  „Ще бъде подменен изцяло релсовият път по нова технология, чрез която ще бъдат намалени шумът и вибрациите на трамваите, минаващи по „Граф Игнатиев”. Ще бъде подменено изцяло осветлението, настилката, ще бъде възстановен фонтанът на „Славейков”, ще бъдат поставени нови пейки, озеленяването ще бъде обновено”, обясни зам.-кметът по транспорта Евгени Крусев.  ", "date": "2018.05.03", "title": "Над 20 улици и булеварди ще бъдат ремонтирани в София (Видео)"}
{"url": "http://epicenter.bg/article/Politolog-za-ideyata-na-Mareshki-za-referendum-za-NATO--Vizhda-se--che-stava-vapros-za-populizam--Video-/153415/2/0", "text": "С този референдум за излизане от НАТО целта на лидера на \"Воля\" Веселин Марешки не е да провокира партиите, а по-скоро това е спасителна лодка за него, защото доверието в него се стопява електорално. Веднага може да се види, че става въпрос за популизъм. Това коментира политологът Стойчо Стойчев в ефира на предаването ”Денят на живо” по Канал 3  Според социолога Кольо Колев това не е стилът на Веселин Марешки. Той смята, че идея за референдум за излизане на България от НАТО е несериозна. „Той не каза, че ще прави референдум, а че ще лансира идеята за референдум за излизане от НАТО”, уточни социологът.  Стойчо Стоев от своя страна заяви, че това говорене на депутата Веселин Марешки няма как да се отрази на партия ГЕРБ.  „Всички останали участници са против една част от тези съюзи или генерално срещу тях. Това е още една разделителна линя в парламента”, коментира той и заяви, че Борисов го играе държавнически и оставя политиката на другите – на Цветанов и на Горанов. Според него това е подход на Борисов към президентската власт. „Прилича много на късния Тодор Живков или на царя”, добави политологът.  „На Цветан Цветанов е дадено да дава клетви по евроатлантическата солидарност”, отчете пък Кольо Колев. Според него БСП преиграва, а Нинова има проблеми за решаване в самата партия. „Тя си изгради името на биткаджийка, която ще набие всички лоши”, каза той по адрес на лидера на БСП. Кольо Колев бе категоричен, че предсрочни избори ще има, но най-вероятно ще се догодина.  ", "date": "2018.05.03", "title": "Политолог за идеята на Марешки за референдум за НАТО: Вижда се, че става въпрос за популизъм (Видео)"}
