{"url": "http://epicenter.bg/article/Obshtina-Varna-organizira-bezplatni-letni-zanimaniya-za-detsa-i-uchenitsi-/155047/2/98", "text": "Безплатни занимания за деца и ученици през лятната ваканция са организирани в 12 общински училища и центрове за подкрепа за личностно развитие, съобщават от дирекция „Образование и младежки дейности“ към Община Варна. С бъдещи първокласници ще се провеждат подготвителни занимания, а учениците, които срещат трудност при усвояването на учебния материал, имат възможност да работят допълнително през лятото под ръководството на педагози.  За лятната ваканция на децата са сформирани и групи за разнородни занимания по интереси в областта на науката, изкуството, спорта, състезания, викторини, кръжоци и др. Учениците ще имат възможност да запълнят свободното си време с дейности в неучебна среда по гражданско образование, история, екология, занимателна астрономия, английски език, информационни технологии, изобразително изкуство и др.  Подробна информация е публикувана на официалната страница на Община Варна   ", "date": "2018.05.22", "title": "Община Варна организира безплатни летни занимания за деца и ученици "}
{"url": "http://epicenter.bg/article/Putin-potvardi--Ochakvame-premiera-Borisov-do-nyakolko-dni/155005/2/0", "text": "Очакваме българския премиер Бойко Борисов до няколко дни. Това бяха част от първите думи на руския президент Владимир Путин при посрещането на българския си колега Румен Радев в резиденцията \"Бочаров Ручей\" в Сочи.   Ето и приветствието на руският държавен глава:   Българският държавен глава Румен Радев поздрави руския президент с преизбирането му. \"Целта на моята визита е да възстановим диалога на най-високо ниво. Имаме много взаимни интереси в търговията, енергетиката, културата\", заяви президентът Радев.   Разговорите между двамата президенти вече започнаха. Те са посветени най-вече на икономическите и енергийните въпроси между двете страни.   В първия формат на срещата Радев-Путин от българска страна участват Иво Христов, началник на кабинета на президента, Димитър Стоянов - главен секретар на президентството и Атанас Кръстев - секретар по външната политика на държавния глава. От руска страна са: Юрий Ушаков - помощник на президента, Денис Мантуров - министър на промишлеността и търговията на Руската федерация и председател на руската част на Междуправителствената комисия по икономическо и научно-техническо сътрудничество, Александър Новак - министър на енергетиката на Руската федерация, Александър Грушко - зам.министър на външните работи и преводачът Максим Петров, съобщиха от Кремъл.   Двамата държавни глави обсъдиха различни аспекти на двустранните отношения и в частност - възможностите за разширяване на икономическото взаимодействие.   Министерството на енергетиката на България ще представи на Москва различни варианти за използване на руското оборудване за АЕЦ „Белене“. Това се казва в документи към преговорите между президентите Владимир Путин и Румен Радев, предаде ТАСС.  „До края на юни 2018 г. Министерството на България трябва да представи варианти за използването на произведеното от руска страна оборудване, включително за рестартиране на проекта“, се казва в материалите, представени пред агенцията.  От тях става ясно също, че \"Росатом\" планира да завърши работата по удължаването на срока на експлоатация на VI блок на АЕЦ „Козлодуй“ в България до края на юли 2018 г.   Очаквайте подробности  ", "date": "2018.05.22", "title": "Путин потвърди пред Радев: Очакваме премиера Борисов до няколко дни"}
{"url": "http://epicenter.bg/article/Rumen-Radev-pred-Vladimir-Putin--Shte-se-radvam-da-govorim-otkroveno-/155009/2/0", "text": "Нашите отношения са по-особени, те не се основават само на чисто политическите и икономически интереси, а на дълбоките исторически духовни, културни и езикови връзки между нашите народи. Това каза българският президент Румен Радев в началото на срещата си с руския държавен глава Владимир Путин в Сочи.   „Това ни дава редица предимства и прави нашите отношения по-естествени и по-лесни. В същото време ни задължава да бъдем открити и да поставяме открито всички теми, по които имаме нерешени проблеми и въпроси”, подчерта още той.   По думите му България и Русия имат много общи интереси в областта на търговията, икономиката, енергетиката, образованието и културата. Затова и той призова не само да констатират с Путин силните традиции и огромния потенциал, но и да се постави основата за реални действия от страна на правителствата.   „Целта на моята визита е да установим политически диалог на най-високо ниво след дългогодишно прекъсване”, подчерта Румен Радев.   Владимир Путин беше по-обран в коментара си, като посочи, че няма да засяга още в началото икономиката, защото по тези въпроси ще говори с премиера Борисов, но е радващ регистрираният ръст регистрираният ръст на търговския обмен. По думите му обаче това не е достатъчно.   „След няколко дни ще имаме удоволствието да приемем в Москва и премиер-министъра на България”, каза още Путин, като така потвърди неофициалната информация, че и Бойко Борисов ще пътува за Русия, за да води преговори по енергийни проекти.   Радев категорично застана зад две инициативи – руско участие във възраждането на АЕЦ „Белене” и руски газопровод до българското Черноморие.   Владимир Путин бе включил в руската делегация министъра по енергетика Александър Новак и този на търговията и промишлеността Денис Мантуров. Присъстваше и генералният директор на \"Росатом\" Алексей Лихачов.   Румен Радев влезе на срещата с шефа на кабинета си Иво Христов, главния секретар Димитър Стоянов и секретаря си по външна политика Атанас Кръстин, който очаква да получи агреман за посланик в Москва. От българска страна министри в делегацията няма.", "date": "2018.05.22", "title": "Румен Радев пред Владимир Путин: Ще се радвам да говорим откровено!"}
{"url": "http://epicenter.bg/article/Eksperti--Za-Balgariya-nyama-alternativa-na-obshtata-evropeyska-otbrana/155012/2/0", "text": "Могат ли страните от Европейския съюз да изградят обща европейска отбрана? Този въпрос разискваха военни експерти на конференцията „България в общата европейска отбрана“, организирана от ЦИПСО (Център за изследване на политиките в сигурността и отбраната) и фондация „Фридрих Еберт“.  Общо страните от ЕС изразходват огромни средства за своите въоръжени сили, но само девет от най-развитите в индустриално отношения страни генерарит 85% от военните разходи в ЕС. Отново сумарно Европейският съвет разполага с третата по големина армия в света след Китай и Индия. ЕС отделя за отбрана и 40% за бюджета на САЩ (и разполага с втори по големина отбранителен бюджет в света), но постига само 15% от отбранителните способности на Щатите.  Това са част от данните, които бяха изнесени на конференцията.  „Европа се променя, а в каква посока ще се развият промените в голяма степен зависи от разрешаването на проблема за общата европейска отбрана“, каза в доклада си д-р Захарин Марков.  Той изнесе данни, които очертават и мястото на България в процесите за създаването на общи отбранителни способности на Евросъюза.  „От политическа гледна точка България прави всичко възможно да бъде активен участник в процесите. Тя е подписала всички документи, свързани с изграждането на общата европейска отбрана. Бюджетът на страната обаче постоянно намалява като процент от БВП“, подчерта Марков. Ако през 2010-а страната ни е отделяла 1,72%, то през 2016-а средствата са били 1,28%.   „При тази тенденция е трудно да се приеме, че има желание за съществен принос в общата европейска отбрана. Заветната бариера от 2% изглежда далечна и непостижима“, каза военният експерт. По думите му ситуацията става още по-лоша, ако се пегледнат разходите за един военнослужеш. При средна норма за ЕС от 329 евро в България тя е 93 евро, което ни отрежда последното място от 28-те по този показател.  Според д-р Захарин Марков обаче нежелана последица от увеличаване на военните разходи на страните от ЕС може да се окаже увеличаване на военното присъствие на Русия на границите с ЕС. Анализът му сочи, че „за България няма алтернатива освен ускорена интеграция в общата отбрана.“  В откриването на конференцията участваха лидерът на БСП Корнелия Нинова, директорът за България на фондация „Фридрих Еберт“ д-р Хелене Кортлендер, съветникът на президента по отбраната и сигурността полк. о.р. Илия Милушев, директорът на ЦИПСО полк. о.р. Иван Иванов. ", "date": "2018.05.22", "title": "Експерти: За България няма алтернатива на общата европейска отбрана"}
{"url": "http://epicenter.bg/article/Putin-i-Radev/155014/2/0", "text": "Възстановихме диалога! Това заявиха българският президент Румен Радев и руският президент Владимир Путин на съвместния си брифинг в резиденцията \"Бочаров ручей\" в Сочи. Двамата проведоха среща. На нея те обсъдиха подобряване на икономическите отношения между двете страни.   Това е добър сигнал за възстановяване на пълноценния диалог, бяха едни от първите думи на Путин. Възстановихме диалога, първата решителна крачка е направена, каза в началото на изявлението си Радев.  \"Знам, че е трудно да говорим за доверие след три спрени мащабни проекта в условия, понякога, на остро противопоставяне между ЕС и НАТО от една страна и Русия  - от друга, в условията на санкции, както и след недалновидно политическо говорене в последните години\", не скри Румен Радев. \"С президента Путин направихме стратегически преглед на двустранните отношения, разгледахме всички възможности, всички добри традиции, има огромен потенциал в най-различни сфери - и на икономиката, и на енергетиката (специално), на туризма, на транспорта. Радващото е, че в резултат и на моята визита имаме положителен импулс на българското правителство, което се зае по-сериозно с българо-руските отношения, заговори се вече за възобновяване на някои спрени проекти. Това за мен е признак и на реализъм, и на отговорно поведение, от което имат нужда нашите две страни. Очакваме този положителен импулс да бъде използван и от двете правителства. Очакваме посещението и на премиера Борисов и аз много се надявам, че ще бъдат обсъдени вече конкретни теми за нашето сътрудничество\", продължи Радев. Президентът не скри, че са обсъдени и важни въпроси от международната сигурност. \"Никой няма нужда от връщането на времето на Студената война. Най-малко Европа и Русия!\", каза Румен Радев. Според него обаче \"има още какво да се върши докато стигнем до взаимн приемливо решение и за двете страни\".   Българският държавен глава каза още, че е подновил своята покана към президента Путин да посети България \"и то в годината, в която отбелязваме 140-годишнината от Освобождението на България\". Според Радев признак на реализъм е, че днес двете страни говорят за възстановяване на двустранните проекти.   \"Уверих президента Путин, че България има интерес да работи за ускоряване на диалога и за разбирателство\", каза още Радев. Както е известно, президентът Радев пристигна във връзка с мероприятията по отбелязването на 140-годишнината от Освобождението на България, каза в началото на словото си Путин. Това е знаково събитие, както за България, така и за Русия, подчерта руският президент. Беседата ни беше подробна, аз изложих нашите приоритети в двустранните отношения, подчерта Путин.   Брифингът на двамата държавни глави продължи само 6 минути. Путин и Радев направиха изявления, от които се разбра, че са обсъждани теми от енергетиката и преустановените проекти през последните години .   Скоро предстои посещение на премиера Борисов, при което темите ще бъдат обсъдени в конкретика, заяви Радев.    ", "date": "2018.05.22", "title": "Радев и Путин от Сочи: Възстановихме диалога! (видео)"}
{"url": "http://epicenter.bg/article/MON-se-opana-na-BAN--Nyama-sgreshena-zadacha-v-testa-na-maturata--/155021/2/0", "text": "Министерството на образованието и науката опроверга твърдението на БАН, както и на много родители, че е налице сгрешена задача в матурата на зрелостниците по български език.  Държавният експерт на просветното ведомство Александър Трингов обясни пред журналисти, че нарушение на граматична норма в подточка Б на 7-ми въпрос от матурата няма, затова и подточка Б е верният отговор.  Става въпрос за изречението: \"Убедително написаното мотивационно писмо на младия и амбициозен кандидат впечатли комисия\".  \"В първия отговор има граматична грешка, където има две определения към предмет транспорт и второто определение също трябва да се членува. В третия отговор грешката е в употребата на кратък определителен член. В подточка Г грешката е, че обектът не е членуван, а когато обектът е единствен, като Искърското дефиле, той се членува.  В подточка Б категорично няма нарушена граматична норма, затова нашето твърдение е, че там не е допусната граматична грешка. Който казва, че има нарушение на граматична норма, трябва да каже на кое граматично правило е нарушено\", опъна се на езиковедите от Института по български език експертът Трингов.  Пред Канал 3 от специализираната служба за езикови справки бяха категорични, че думата \"комисия\" във въпросното изречение, е трябвало да бъде членувана, както изискват нормите в българския език. На това мнение са и мнозина родители и филолози, които твърдят обратното и настояват съставителите на теста да поемат отговорност за сгрешената задача.  ", "date": "2018.05.22", "title": "МОН се опъна на БАН: Няма сгрешена задача в теста на матурата! "}
{"url": "http://epicenter.bg/article/Kaloyan-Pargov-i-narodni-predstaviteli-ot-BSP-shte-pochetat-zaginalite-partizani-ot-Voynegovtsi/155023/2/0", "text": "Лидерът на БСП - София Калоян Паргов и народните представители от „БСП за България\" Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Това съобщиха от пресцентъра на \"Леге\" 10. Събитието ще се проведе на 23 май, от 20.00 часа, пред партизанския паметник в селото. Организатори са РС на БСП „Нови Искър\" и местната структура на партията.  ", "date": "2018.05.22", "title": "Калоян Паргов и народни представители от БСП ще почетат загиналите партизани от Войнеговци"}
{"url": "http://epicenter.bg/article/Georgi-Gergov---pocheten-grazhdanin-na-obshtina-Borovan/155028/2/0", "text": "„Огромно човешко благодаря на г-н Георги Гергов за подадената ръка в онзи, най-труден за нас, жителите на Община Борован момент.”. Това каза кметът инж. Десислава Тодорова, преди да връчи специалната общинска награда на тазгодишния и носител. С решение на Общинския съвет на Борован Георги Гергов бе награден с почетен плакет за специални заслуги, помощ и съпричастност към Общината. Церемонията се проведе в рамките на тържествата по повод на празника на Борован – 21 май и се състоя в местното читалище „Цани Иванов”. „Тази награда за мен е много респектираща. Тя е много важна, защото преди 53 години съм напуснал моя роден край, но никога не съм забравил, че съм от тук. Където и да съм, аз си оставам ваш”, благодари Георги Гергов, а препълнената зала дълго го аплодира. „През 2014 година, когато Борован, Нивянин и Малорад не бяха пощадени от водното бедствие, Георги Гергов ни подаде ръка. Всички знаят, пътищата минават от тук, но никой не се сети за жителите на Общината. Нашата награда е за неговата безрезервна подкрепа по време на наводнението. В тежкия момент, когато държавата ни беше забравила, той веднага ни изпрати храни и вещи. Винаги е помагал на родното си село Нивянин и съм сигурна, че ще продължи да го прави и занапред, заяви инж. Тодорова и завърши: „За мен вие сте човек с голямо „Ч”. Благодаря ви! Приемете благодарността ми и като кмет, и като човек. Дай боже повече такива хора, такива управляващи, които да мислят и за обикновените хора”.  „Искам да ви дам кураж, но истината е, че без специална държавна политика, нашият прекрасен край е обречен”, посочи Гергов. По думите му всеки има право да защитава родния си край и е призван да го прави. Според него единичните усилия не са достатъчни, за да се върнат хората в региона. „Без намесата на държавата няма да стане, а всички ние сме държавата”, посочи той. „Ако човек няма кураж, ако няма воля, ако не обича родния си край, той не е човек. Където и да съм, каквото и да правя, аз винаги си оставам ваш- нивянчанин, борованчанин и врачанин. Дълбок поклон на всички Вас за тази скъпа на сърцето ми награда. Поклон и благодаря.” заяви Гергов и се поклони пред жителите на общината  Специален подарък - черешово топче, което да му напомня за родния край Гергов получи от Клуба на пенсионера в село Нивянин с пожелание никога да не губи бойния си дух и волята за победа.", "date": "2018.05.22", "title": "Георги Гергов - почетен гражданин на община Борован. Получи награда - черешово топче!"}
{"url": "http://epicenter.bg/article/Zrelishten-arest-na-patni-politsai-v-Blagoevgrad/154984/3/0", "text": "Арестуваха началника на „Пътна полиция“ - Благоевград ст. инсп. Данаил Стоицов, предаде радио „Фокус“ - Пирин. Пред представители на медиите той обясни, че не се чувства виновен и не е наясно каква е причината за задържането му.   Представители на Дирекция „Вътрешна сигурност“ и Специализираната прокуратура ще извършат обиск на личния автомобил на ст. инсп. Стоицов. Той бе откаран с личната му кола към ОДМВР - Благоевград, където ще бъде извършен и същинският обиск на моторното превозно средство.   Ст. инсп. Стоицов добави, че не знае колко хора още са задържани и заяви, че се чувства изкупителна жертва.   Служители на Вътрешна сигурност Благоевград и София, както и икономически полицаи нахлуха преди обед в сградата на КАТ-Благоевград. Целта е да се установят длъжности престъпления на служителите в Пътна полиция - Благоевград. Това съобщи говорителят на главния прокурор Румяна Арнаудова, предаде БНТ. Задържан е директорът на Пътна полиция - Благоевград Данаил Стоицов и още петима служители по сигнали за подкуп, съобщиха кореспондентите ни в града.   След 14.00 часа трима от задържаните полицаи от \"Пътна полиция\" бяха изведени от служители на Вътрешна сигурност. Най-вероятно всички задържани ще бъдат транспортирани в София, където ще продължи установяване на тяхната съпричастност към корупционната схема.   Сред задържаните е и Николай Доганджийски, с прякор Колевеца, който е пенсиониран полицай. От няколко години той се е занимавал с регистрацията на автомобили, като срещу сумата от 200 лв. е извършвал тази услуга, за да не чакат гражданите на гишетата. Той и жена му имат офис за застраховки, който се намира пред сградата на „Пътна полиция\"- в Благоевград.   Иван Хамбарджийски, който е собственикът на местен информационен сайт твърди, че още преди три месеца е подал сигнал. Той е получил оплаквания от граждани, че полицаите са участвали в схема за получаване на подкупи. По думите му служителите са работили с посредници за бързата регистрация на автомобили и получаване на регистрационни номера по желание на клиента.   „Искаш хубав номер - плащаш 100 лв. за табела. Без знанието на началника на КАТ това няма как да се случи. Неизбежно е, защото той разрешава за номер, нали две по две цифри, три еднакви...“, казва Иван Хамарджийски.   „Ама аз познавам 15 човека, които са се занимават с тази дейност. Има ли схема?   - Не. Оттук-насетне каквото каже съдът - аз се чувствам невинен.“, заяви Данаил Стоицев.", "date": "2018.05.22", "title": "Зрелищен арест за шефа на „Пътна полиция“ - Благоевград ст. инсп. Данаил Стоицов (Обновена)"}
{"url": "http://epicenter.bg/article/Otvaryat-ofertite-za-proekti-za-remonta-na-3-tunela-ot-AM--Hemus--i-AM--Trakiya-/154953/4/0", "text": "Днес отварят офертите за изработването на технически проекти при ремонтно-възстановителните работи на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“. Това съобщиха от пресцентъра на агенция \"Пътна инфраструктура\".   Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите. Обществената поръчка е в три обособени позиции. В обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. Втората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м. Третата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС.   Съоръжението е в експлоатация от 1999 г. и е с дължина 834 м. Всеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.   Общата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.", "date": "2018.05.22", "title": "Отварят офертите за проекти за ремонта на 3 тунела от АМ „Хемус“ и АМ „Тракия“"}
{"url": "http://epicenter.bg/article/Pri-otliv-se-vizhda-koy-e-vlyazal-v-moreto-bez-gashti---preduprezhdenie-kam-Turtsiya-v-stil-Uoran-Bafet/154958/11/0", "text": "През последните 10 години държавните от периферията (страните с възникващи пазари) се възползваха от евтините и щедро раздавани кредити в рамките на политиката за разширяване на паричната политика, като натрупаха дългове от 12-13 млрд. ЩД. Понеже централните държави предлагаха ниски лихви, за да предотвратят срива на глобалната финансова система. Централните банки на тази държави обаче, сега изоставят тази политика на разширяване на кредитите. Увеличават се рисковете, които САЩ предизвикват на международната арена, които просто са принудени да осигурят хармония, за да стопират натиска на страните с възникващи пазари и да спрат тяхната хегемония. Свързано с тези два фактора, доларът поскъпва, започват търговски войни, цените на петрола скачат нагоре.  Кои изплуват на повърхността? Когато предизвиканата от „възникващите пазари” вълна се оттегля, се вижда коя от тях е влязла в това „море” без гащи. Начело на списъка е Аржентина и Турция на ПСР. Аржентина вече започна да предприема мерки. Режимът на ПСР все още прави опита да избяга от реалностите. При режима на политическия ислям, който се представлява от ПСР, турската икономика набра скорост да нараства, като постоянно задлъжнява. Държавата, а и което е по-важно – частният сектор, бързо увеличиха дълговете си; дефицитът по текущата сметка непрекъснато расте. Сега, когато вълната от много и евтини кредити се оттегля назад, на показ лъсват истините за модела на политическия ислям, т.нар. ”приятелски сержантски капитализъм” (задлъжнявай; създавай грандове; споделяй ги със съмишленици; гарантирай проектите на нашите хора много над собствените им приходи; пренебрегвай и заклеймявай сигналите на пазара и желязната логика на лихвите). Само от началото на януари досега турската лира загуби над 20% от стойността си. От края на януари също досега индексът на Истанбулската фондова борса е спаднал с 15%. Инфлацията се увеличава. В коментара си за тази седмица британското списание „Икономист” определя Турция като „възникващ пазар, чийто рейтинг е паднал до дъното на кофата за боклук”.  От своя страна режимът на ПСР е твърде далеч от осъзнаване на реалностите за тази тежка ситуация. Преди дни международни инвеститори се събраха в Лондон за да изслушат лидера на режима. Според агенция „Ройтерс”, по време на неговата беседа за „връзката лихви – инфлация”, те буквално „не са повярвали на ушите си; били са тотално шокирани”. А „Файненшъл Таймс” оповести, че „на седналите на една маса с Ердоган инвеститори, просто им се е изпарил апетитът”. След изборите… Преди време обърнах внимание на обстоятелството, че господстващата класа на политическия ислям, който се представлява от ПСР; както и интересите на подкрепящия го блок на властта, формиран под негово лидерство – драстично се различават и са в конфликт с общите интереси на турския капитализъм. Това противопоставяне, което е под формата на нелепи твърдения за „връзката инфлация – високи лихви”, вече е достигнало до непоносима степен. Просто повече не може да продължава така. Констатациите за икономическото положение на лидера на ПСР, на неговите съветници, на приближените му „икономисти”, нагледно показват едно - Турция я очаква изключително дълбока депресия и валутна криза, които трудно могат да бъдат избегнати. В условията на турския капитализъм „икономическият ръст” е пряко свързан с външен източник/кредити. В момента обаче бързо намалява доверието на източниците на тези външни кредити към възможностите на турската икономика да изплаща своите дългове. В същото време на фона на срива на турската лира и на фондовата борса, подкрепящата ПСР класа продължава да настоява да се подхранва от държавни източници и гарантирани ниски лихви. За да защити собствените си икономически интереси и то за сметка на рентиерството. По този начин кризата постоянно се задълбочава.  Онези, които ще управляват Турция след изборите, ще бъдат принудени бързо да вдигнат изключително много лихвите, за могат да преструктурират кредитите; да осигурят нужното финансирана на вноса, за производството на стоки за износ; да съживят необходимите външни източници за осигуряване на енергетиката на страната (да вдъхнат доверие на международните пазари).  Освен това; ще има бум на фалитите в частния сектор; свързано с това ще продължи по-нататъшно увеличаване на безработицата; ще намалее общото търсене и потребление; ще има негативна тенденция в икономическия ръст, възможно е да падне и до нивото на депресия.  Има и една друга алтернативата – ако управляващите Турция продължават да настояват за политика на ниски лихви. Тогава няма да има друг изход, освен конфискуване на имуществото на някои „неблагонадеждни” лица и фирми, както и премахване (блокиране) свободата на капиталовите сметки. Всичко това – за осигуряване на конвертируемост, с цел запазване на стойността на турската лира и предотвратяване на срива на фондовата борса. Тогава напълно ще секне притока на свеж чужд капитал, кредитите няма да могат да се рефинансират или преструктурират, на дневен ред ще бъде тежка депресия в производството, капацитета за износ и самото вътрешно потребление. Усещате ли се за заплахата? За какво става въпрос?     ", "date": "2018.05.22", "title": "При отлив се вижда кой е влязъл в морето без гащи - предупреждение към Турция в стил Уорън Бъфет"}
{"url": "http://epicenter.bg/article/Vechnata-klasika-na-Uilyam-Tekeri-otnovo-izliza-na-balgarski-v-novo-izdanie-na--Apostrof-/155032/6/0", "text": "„Панаир на суетата“ – един от най-великите английски романи на всички времена – отново достига до българските читатели от издателство „Апостроф“ непосредствено преди Пролетния панаир на книгата.   Класическата творба на британския писател Уилям Текери е разказ за дързостта на жената, която не се спира пред нищо, за да осъществи мечтите си. Това е непреходна история за лицемерието на висшето общество, в което всичко се оказва театрална сцена, а хората са обикновени марионетки. Романът започва да излиза на части през 1847 г. в хумористичното списание „Пънч“ с подзаглавието „Скици на английското общество“, тъй като освен сатиричната форма, в която е написана, книгата е съпроводена с авторските илюстрации на Текери. През 1848 г. „Панаир на суетата“ е издадена в цялостния си вид с ново подзаглавие: „Роман без герой“. Още с появата на първите няколко части творбата предизвиква огромен интерес сред читателите, а литературните критици я оценяват високо. Дори писателката Шарлот Бронте пише: „Ако истината е богиня, Текери трябва да бъде нейният най-велик проповедник“. Историята проследява съдбите на две жени, които са коренно различни една от друга. Амелия Седли е родена в изисканите кръгове на английското общество. „Добродетелите, характерни за една млада англичанка от благороден род, и дарбите, подходящи за нейния произход и положение, не липсват на обичливата мис Седли, чийто благ нрав очароваше както по-възрастните от нея, така и по-младите ѝ приятелки“. Другата главна героиня – Беки Шарп – се движи към върха на лондонския елит с ужасяваща решителност и амбиция. Тя прилага цялото си остроумие, коварство и сексапил, докато проправя пътя си в обществото, което никога не е било по-негостоприемно, отколкото през първата половина на XIX век. Въпреки скромния си произход Ребека е непоклатимо решена да сбъдне мечтите си, каквото и да ѝ коства това. Беки е прецедент в световната литература и поразява със своите качества: красива, безсърдечна, егоистична, безотговорна, хитра и дяволски добра компания. Ребека е един от най-прочутите женски образи, изграждани някога – именно тя е прототипът и вдъхновението за създадената по-късно Скарлет О’Хара. През годините по шедьовъра на Текери се създават десетки филмови и телевизионни адаптации, но най-популярната сред тях е лентата от 2004 г. с участието на носителката на Оскар Рийз Уидърспуун. До края на годината предстои да излезе и нов седемсериен едноименен филм, продуциран от Amazon studios. През 2003 г. „Панаир на суетата“ се нарежда сред най-обичаните от британците книги в класацията на BBC „Голямото четене“ и остава такава до днес.    Уилям Текери е роден през 1811 г. в Калкута, Индия. Той е сред най-четените и известни британски писатели. Автор е на десетки книги, но световна слава му носи прочутата сатира за нравите на английското общество от 1848 г. „Панаир на суетата“.     ***   Посвещавам с обич това повествование на Б. У. Проктър   \r\n \r\n Режисьорът на представлението седи пред завесата, гледа към панаира и дълбока тъга го обзема, когато обхваща с поглед това шумно място. Там ядат и пият, ухажват се и се зарязват, смеят се и плачат, пушат, мамят, боричкат се, танцуват и свирят; побойници се блъскат насам-натам, контета оглеждат жените, мошеници обират джобовете, полицаи бдят, пътуващи търговци (и те са мошеници, зло да ги порази!) реват пред сергиите си, а селяндурите-наивници зяпат по варакосаните танцувачки и клетите стари начервени клоуни, докато сръчните хитреци опипват отзад джобовете им. Да, това е Панаирът на суетата: място без нравственост и без веселие, макар и много шумно. Вгледайте се в лицата на актьорите и смешниците, когато са свършили работа. Погледнете клоуна Том, когато измива боята от страните си, преди да седне да вечеря с жена си и малките клоунчета зад кулисите. Скоро завесата ще се вдигне и той ще се запремята презглава и ще се провиква: „Здравейте!“ \r\n   \r\n Уверен съм, че човекът склонен към размисъл не би се чувствувал потиснат от собственото си веселие или от веселието на другите, когато минава край подобно зрелище. Тук и там някоя смешна случка или благородна проява ще го трогне и зарадва: хубавко дете, загледало се в сергията със сладкишите; хубава девойка, застанала поруменяла до любимия си, докато той избира да й купи нещо; клетият Том Клоуна, ей там зад фургона, заглозгал кокала заедно с почтеното си семейство, което се препитава от палячовщината му. Но общото впечатление е по-скоро печално, отколкото весело. Когато се приберете вкъщи, обхванати от размисъл, вглъбеност и снизхождение, вие се залавяте с книгите си или с друга работа. \r\n   \r\n Освен тази поука няма друга, която да вложа в настоящата повест за „Панаира на суетата“. Някои хора считат панаирите за много неморални и ги избягват заедно със семействата и слугите си; твърде е възможно да са прави. Но ония, които мислят иначе и са благоразположени, доброжелателни или критични, може би ще пожелаят да влязат за около половин час и да видят какво става там. Спектаклите са най-разнообразни: безжалостни единоборства, елегантна и изискана езда, картинки от живота на хайлайфа и други — по-посредствени; любовни сцени за сантименталните, както и леки комични номера. И всичко това — в съответния декор, ярко осветено от свещите на самия автор. \r\n   \r\n Какво още да каже режисьорът? Да благодари за любезността, с която представлението бе посрещнато във всички по-главни градове на Англия и където бе отбелязано с похвали от уважаваните представители на печата и благородничеството. Той се гордее, задето марионетките му са доставили удоволствие на най-доброто общество на империята. За прочутата малка кукла Беки се произнесоха, че имала необикновено гъвкави стави и откликвала живо при всяко подръпване на конците. А куклата Амелия, макар и с по-ограничен кръг обожатели, бе изработена и нагласена извънредно грижливо от майстора. Куклата Добин, колкото и да е тромава, все пак играе много забавно и естествено; танцът на малкото момче се хареса на някои; моля да обърнете внимание на богато облечения благородник-злодей, за чийто образ е положено голямо старание и когото дяволът ще отнесе на края на това изключително представление. \r\n   \r\n С тези думи и с дълбок поклон към покровителите си режисьорът се оттегля и завесата се вдига. \r\n   \r\n \r\n Лондон, 28 юни 1848 г. \r\n \r\n", "date": "2018.05.22", "title": "Вечна класика на Уилям Текери отново излиза на български в ново издание на „Апостроф“"}
{"url": "http://epicenter.bg/article/Ruski-senator-nareche-otkaza-na-Balgariya-ot--quot-Yuzhen-potok-quot---quot-mnogo-gruba-greshka-quot-/154956/7/0", "text": "Руският сенатор Алексей Пушков заяви, че отказът на България през 2014 г. от \"Южен поток\" е бил грешка, съобщи РИА Новости.   \"Отказът на България от \"Южен поток\" беше много груба грешка. Турция веднага се възползва от шанса си, а Федерална република Германия строи \"Северен поток-2\". Добър урок за София\", написа Пушков в Туитър. Агенцията припомня, че президентът Румен Радев, който е на посещение в Русия, в интервю за вестник \"Комерсант\" казва, че България се нуждае от преки доставки на руски газ през Черно море и че такъв проект може да бъде наречен \"Български поток\". РИА Новости цитира по този повод и мнението на политолога Александър Сафонов, според когото на България й е повлиял примерът на Турция, имайки предвид \"Турски поток\". Реализацията на руско-турския проект дава възможност да се решава как ще се доставят енергоресурси в Европа, смята политологът. \"Ако те минат през България или ако България поне частично получава ресурси през турска територия, това ще е много изгодно за София\", каза Сафонов пред радио \"Спутник\".    ", "date": "2018.05.22", "title": "Руски сенатор нарече отказа на България от \"Южен поток\" \"много груба грешка\""}
{"url": "http://epicenter.bg/article/Noviyat-nastavnik-na--quot-Arsenal-quot--e-ispanetsat-Unay-Emeri/154978/8/0", "text": "Бившият треньор на ПСЖ идва да замести Арсен Венгер, който напусна \"артилеристите\" след 22-годишна вярна служба, пише  Dir.bg .   До последно за основен кандидат бе спряган Микел Артета, но опитът на най-високо европейско ниво на Емери явно е повлиял за избора му.   46-годишният испанец спечели четири домашни турнира с ПСЖ за последните две години. В последните пет завоюва общо десет купи с французите и предишния си отбор \"Севиля\".   Проблем за него може да се окаже, че английският език не му е силата, но Висшата лига е доказвала, че това е преодолимо препятствие.  ", "date": "2018.05.22", "title": "Новият наставник на \"Арсенал\" е испанецът Унай Емери"}
{"url": "http://epicenter.bg/article/Radeva/154888/10/99", "text": "Президентът Румен Радев е на двудневно работно посещение в Русия.  Вчера, 21 май, държавният глава кацна в Москва, придружен от съпругата си Десислава. Българската делегация бе посрещната в руската столица от министър-председателя Дмитрий Медведев.    , поставена в руската столица. Спектакълът е третата част от тетралогията \"Пръстенът на нибелунгите\", в която всички солисти са българи - главно от Софийската опера, а също така и родни артисти, които правят кариера в Германия.    преди да заемат местата си във ВИП лоджата на театъра. Минути преди спектакъла пък бяха аплодирани от московчаните, събрали се в Болшой театър. Елегантният гащеризон е с изчистен силует, като в долната част се разкроява до крачоли пък тип чарлстон.  Деколтето е V-образно с акцент върху два реда фини волани в горната част.   Г-жа Радева бе съчетала дрехата със сребристи обувки на висок ток и перлен гердан в същия нюанс.     Десислава Радева се появи в подобен тоалет и на рождения ден на Симеон Сакскобурггодски в двореца “Врана” миналата година. Тогава тя бе подбрала чистобял цвят.   На събитието бяха поканени и представители на държавната и местна власт. На юбилея си Симеон Сакскобургготски бе поканил и членове на кралски фамилии от цяла Европа.                ", "date": "2018.05.22", "title": "Десислава Радева спази протокола, появи се с перли и стилен гащеризон в Болшой театър (Снимки)"}
{"url": "http://epicenter.bg/article/Sladkish--quot-Den-i-nosht-quot--s-presni-yagodi/155015/9/14", "text": "\r\n \r\n \r\n \r\n \r\n \r\n \r\n \r\n \r\n \r\n   \r\n \r\n \r\n Всички продукти (без какаото и сладкото) се разбиват до получаване на гладко кексово тесто.  \r\n   \r\n Половината от сместа се изсипва в намаслена и набрашнена форма. Запича се за десетина минути на 180С градуса, след което се изважда и намазва със сладкото. \r\n   \r\n Отгоре се изсипва останалата част от тестото, смесена с какаото. Връща се обратно във фурната за още 10-15 минути. \r\n   \r\n Оставя се да се охлади. Декорира се с пресни ягоди и сметана.  \r\n", "date": "2018.05.22", "title": "Сладкиш \"Ден и нощ\" с пресни ягоди"}
{"url": "http://epicenter.bg/article/Plemennikat-na-Megan-opita-da-vleze-vaorazhen-v-londonski-klub/154973/10/100", "text": "Племенникът на Меган Маркъл, новата британска кралска снаха, получил полицейско предупреждение, защото опитал да влезе в лондонски клуб с нож, предаде Ройтерс, цитиран от Дир.бг.   Полицията била извикана в клуб в Кингстън в ранните часове на неделя, след като мъж открито казал, че носи нож и опитал да влезе вътре.   Полицията отвела въпросния мъж и негов придружител в съседен хотел и им отправила предупреждение за техните действия, но не ги задържала.   Единият от мъжете доброволно предал и флакон със спрей, който носел. Британски медии идентифицират единия от двамата мъже като Тайлър Дули, 25-годишният син на полубрата на Меган Маркъл - Томас Маркъл-младши. Полицията засега не потвърждава информацията.", "date": "2018.05.22", "title": "Племенникът на Меган опита да влезе въоръжен в лондонски клуб"}
{"url": "http://epicenter.bg/article/Nad-29-miliona-tv-zriteli-v-SASht-sa-gledali-kralskata-svatba/154974/10/99", "text": "Около 29,2 милиона зрители в САЩ са гледали по телевизията сватбата на принц Хари и американската актриса Меган Маркъл, сочат данни на компанията \"Нилсен\", пише Дир.бг   За сравнение - около 22,8 милиона зрители в САЩ са гледали по телевизията сватбата на по-големия брат на Хари - принц Уилям и Кейт Мидълтън през 2011 г.   Сред присъствалите на сватбата миналия уикенд бяха певецът Елтън Джон, актьорите Том Харди, Джордж Клуни и съпругата Амал, тенисистката Серина Уилямс, бившият капитан на английския национален отбор по футбол Дейвид Бекъм и съпругата му Виктория, боливудската звезда и носителка на титлата \"Мис Свят 2000\" Приянка Чопра и бившият британски премиер Джон Мейджър.", "date": "2018.05.22", "title": "Над 29 милиона тв зрители в САЩ са гледали кралската сватба"}
{"url": "http://epicenter.bg/article/Blondinka-s-diploma-ot-Hristiyanski-universitet-e-novata-Mis-SASht/154975/10/99", "text": ", 23-годишната представителка на щата Небраска, е  , предаде Асошиейтед прес, цитиран от Дарик.   Шестдесет и седмото издание на конкурса беше организирано в Шривпорт, щата Луизиана. Водещи на шоуто бяха Ник и Ванеса Лачи.   от останалите американски щати и федералния окръг Колумбия.   Новата \"Мис САЩ\" от Омаха, Небраска, има диплома от  . Сара Роуз Съмърс ще представлява САЩ на конкурса \"Мис Вселена\".", "date": "2018.05.22", "title": "Блондинка с диплома от Християнски университет е новата Мис САЩ"}
{"url": "http://epicenter.bg/article/Prints-Hari-i-hertsoginyata-na-Saseks-Megan-s-parvi-angazhiment-kato-semeyna-dvoyka-/154985/10/99", "text": "Младоженците принц Хари и съпругата му, херцогинята на Съсекс Меган, ще присъстват днес на първия си официален ангажимент като семейна двойка, пише в. \"Дейли експрес\", цитиран от Новини.бг.   Първата официална изява на новите херцог и херцогиня на Съсекс ще бъде в Бъкингамския дворец, където ще бъде чествана благотворителната дейност на принц Чарлз във връзка с предстоящия му 70-и юбилей през ноември.   Очаква се домакините на честването - престолонаследникът и съпругата му, херцогинята на Корнуол Камила, да посрещнат около 6000 души, работещи в благотворителни организации под патронажа на принц Чарлз. Към тях ще се присъединят и членове на спешните служби, реагирали след миналогодишния атентат в Манчестър, които ще отбележат първата годишнина от трагичното събитие.", "date": "2018.05.22", "title": "Принц Хари и херцогинята на Съсекс Меган с първи ангажимент като семейна двойка  "}
{"url": "http://epicenter.bg/article/Bionse-si-kupi-tsarkva-/154987/10/99", "text": "Бионсе вече притежава собствена църква в Ню Орлиънс. Площта е около 7500 кв. м, а е построена преди повече от 100 години.   Църквата е била пусната за продажба за 850 000 долара, но има вероятност дивата да е получила специална отстъпка. Все още не е ясно с каква цел певицата е закупила Божата постройка, но със сигурност посетители няма да липсват.   Освен това Би вече се е превърнала в религия. Миналия месец в църква в Сан Франциско се състоя първата Бионсе Меса, на която дойдоха над 900 души. Целта на религиозното събиране бе да се почете творчеството на Бионсе и по-точно спиритуалното му изживяване от тъмнокожите жени и значението му за популяризиране на техните проблеми в обществото.  Източник: Новини.бг", "date": "2018.05.22", "title": "Бионсе си купи църква  "}
{"url": "http://epicenter.bg/article/Mrezhata--quot-pazi-quot--kadri-na-Megan-Markal--ot-koito-kralitsata-shte-se-izchervi--Video-/154989/10/100", "text": "19 май - датата, на която се състоя едно от най-пищните събития на годината - сватбата на Меган Маркъл и принц Хари. От събота Меган вече е елегантната дукеса на Съсекс, пише Нова.тв  Но не беше толкова отдавна времето, когато публиката я разпознаваше първо като усмихната асистентка в телевизионно шоу, а след това и като актриса в сериал.   В галерията ви представяме някои кадри, запечатали щастливата съпруга на Хари в различни провокативни пози, от които кралица Елизабет II би се изчервила до корените на косата.  ", "date": "2018.05.22", "title": "Мрежата \"пази\" кадри на Меган Маркъл, от които кралицата ще се изчерви (Видео)"}
{"url": "http://epicenter.bg/article/Svatbeniyat-buket-na-Megan-e-ot-gradinata--napravena-v-pamet-na-Dayana--a-Hari-lichno-nabral-kitkite/154998/10/99", "text": " Двамата влюбени си размениха брачни клетви и узакониха съюза си пред хиляди очевидци.   Но в това иначе щастливо събитие   Този път не говорим за липсата на бащата на Меган, който трябваше да я изпроводи до олтара. Става дума за майката на принц Хари,   Изминаха много години от смъртта й, но никой не си позволява да я забрави.    До принц Уилям имаше празен стол, за който хиляди предположиха, че е в памет на Даяна и че това е нейното място. По-късно стана ясно, че това е част от протокола, за да може кралица Елизабет да има добра видимост.    Въпреки това   и определено принц Хари показа, че би дал всичко, за да види майка си отново, особено в този толкова важен ден: Забелязахте ли красивия букет, който Меган държеше по време на сватбата? Цветята, от които е направен той, са били откъснати  Тя е известна още като „Бялата градина“. В нея се отглеждат любимите й незабравки.      На сватбата присъстваше сестра й Джейн, както и още няколко членове от семейството й.   Въпреки че изминаха повече от 20 години, откакто Даяна загина в злощастна катастрофа в Париж, принц Хари все още не успява да сдържи емоциите си и когато започна   се просълзи. Мелодията прозвуча и на погребението на Даяна през 1997 г. След края на химна Хари избърза сълзи и пое дълбоко въздух.   Още след като принцът предложи брак на Меган и двамата дадоха официално интервю, той сподели, че   „Мисля, че Меган и майка ми щяха да бъдат много добри приятелки. В дни като този тя наистина ми липсва, защото много бих искал тя да е тук и да чуе хубавата новина, че ще се женя. Затова чрез пръстена се надявам, че духът й ще бъде с нас“. След това Меган добави: „Тя е с нас“.   На сватбата присъства и   приживе. Миналата година Фейт бе отличена и с наградата „Даяна“.   В деня на сватбата   Меган махаше гордо с него, когато се появи с втората си рокля. Още едно доказателство, че Хари тъгува за Даяна и държи тя да бъде част от живота му с Меган, макар и само чрез символи като цветя и бижута.    Тази сватба бе не само щастливо събитие, което бележи началото на семейния живот между принца и бившата холивудска актриса, но и ден, в който се случи нещо много важно. Принц Чарлз заведе Меган до олтара и това беше   Всъщност, актрисата е в чудесни отношения с бащата на любимия си за разлика от самия него.   Но решението Чарлз да придружи Меган до олтара несъмнено промени това. Източник: woman.bg", "date": "2018.05.22", "title": "Сватбеният букет на Меган е от градината, направена в памет на Даяна, а Хари лично набрал цветята"}
{"url": "http://epicenter.bg/article/Keyti-Peri-ostro-kritikuva-svatbenata-roklya-na-Megan-Markal-i-otseche--Keyt-pobedi--/155002/10/100", "text": "Този уикенд отмина сватбата на годината, в която Меган Маркъл и принц Хари станаха семейство.   Булката се отправи към олтара с минималистична рокля на Givenchy. Тоалетът бе допълнен с полупрозрачен воал с бродирани цветя. Косата на Маркъл бе вдигната и украсена с диамантена тиара, дадена от Кралица Елизабет II и принадлежала на Кралица Мери.   Американската попзвезда Кейти Пери не се стърпя и коментира образа на Маркъл и не ѝ спести критиките си. „Кейт. Кейт. Кейт победи“, категорично заяви певицата.   Все пак не пропусна да отбележи, че макар и да не симпатизира на тоалета ѝ, тя е във възторг от младоженците.   „Толкова се радвам за тях и това, че тя е убедена феминистка, ми харесва. Аз поддържам нея като жена, обичам я и ѝ желая всичко най-хубаво“, коментира певицата пред ET.  Източник: Блиц", "date": "2018.05.22", "title": "Кейти Пери остро критикува сватбената рокля на Меган Маркъл и отсече: Кейт победи! "}
{"url": "http://epicenter.bg/article/Moskva-ochakva-Borisov-na-29-30-may/154960/2/48", "text": "В трескава подготовка е тридневно посещение на премиера Бойко Борисов в Москва, научи Епицентър.бг от дипломатически източници в руската столица. Информацията ни бе потвърдена и от военното ни аташе в руската столица.   Макар посланикът ни Бойко Коцев да научи за това едва вчера по време на срещата на президента Румен Радев с премиера Дмитрий Медведев, Епицентър.бг разбра,  че посещението на българския министър-председател се готви отдавна. За него вече е съобщено на руските медии.  “Посещението е готово и ще легне на подготовката на документите от визитата на Радев“, заяви представител на Външно в Москва.   Като главен координатор на визитатата на високо ниво на Борисов дипломати в Москва сочат руския посланик в София Анатолий Макаров, който преди дни в интервю за Епицентър заяви:  \"В Москва не остават незабелязани позитивните сигнали, отправяни от днешното ръководство на България\". В Москва Макаров подчерта: \"Визитата на Румен Радев е много позитивен знак и за Русия, и за България. Тя ще даде нов импулс за целия спектър на нашите двустранни отношения и ще стане начало за по-нататъшна интензификация на политическите контакти\". Самият Радев заяви, че неговото посещение отваря вратата за визитата на Борисов в Москва и за нормализиране на отношенията ни с Русия. В Москва специална подчертават като принос за затопляне на българо-руските отношения позицията на правителството на Борисов по скандала \"Скрипал\" и решението му да не отзовава руски дипломати от София и български от Москва.    От руското външно министерство от вчера непрекъснато питат нашите дипломати за състава на делегацията ни, водена от Бойко Борисов, но все още нямат конкретни имена. Срещата обаче вече е потвърдена и от София, съобщи съветник на президента Радев, който ще бъде навият ни посланик в Русия.   На 25 и 26 май на Икономическия форум в Санкт Петербург ще бъдат министърът на туризма Николина Ангелкова и зам.-министър на икономиката.   Бойко Борисов ще бъде приет по същия начин, както Румен Радев - първо от премиера Медведев, а след това от президента Владимир Путин, който по това време ще бъде в Москва. \"Очакваме ви другата седмица\". С тези думи ни изпратиха дипломатите от българското посолство в Москва.   Днес президентът Румен Радев е в Сочи. На обяд започва срещата му с Владимир Путин. След нея двамата държавници ще дадат изявления за медиите.   Идеята била да се направи първо посещение на Радев, който да отвори вратите и да трасира пътя за визитата на Бойко Борисов, от която пък се очакват конкретни договорки в икономическата сфера и особено в енергетиката.", "date": "2018.05.22", "title": "Москва очаква Бойко Борисов на 29-30 май"}
{"url": "http://epicenter.bg/article/Rumen-Radev-pozdravi-kulturni-deytsi-i-balgari-v-Moskva-po-povod-24-may--snimki--video-/154962/2/0", "text": "Президентът Румен Радев поздрави български и руски дейци на културата и представители на българската общност в Москва по повод 24 май - Деня на българската просвета и култура и на славянската писменост. Срещата се състоя в българското посолство в руската столица в рамките на работното посещение на държавния глава в Русия, предаде БТА.   Президентът Радев посочи, че не смята за нормална пауза от 10 години в отношенията на най-високо политическо ниво между две държави, свързани с дълбоки исторически, културни и духовни връзки. Затова днес и утре съм тук за важни срещи с държавното ръководство на Руската федерация, отбеляза Радев, който вчера разговаря с руския премиер Дмитрий Медведев, а днес ще се срещне с колегата си Владимир Путин в Сочи.   Но винаги, където и да съм бил, за мен са били особено вълнуващи и очаквани срещите с нашите сънародници, с представителите на културата и на интелигенцията, каза Румен Радев. Той се обърна към присъстващите и ги приветства с настъпващия Ден на българската просвета и култура и на славянската писменост - 24 май. Няма българин, който да не носи дълбоко в сърцето си спомена и признателността към учителите, създали в него жаждата към знание. На писателите, поетите, художниците, артистите, създаващи духовни ценности, на всички дейци на изкуството, културата, просветата и образованието, днес отдаваме нашата висока почит, каза държавният глава.   По думите му самият факт, че в българския календар има такъв празник е показател за високото цивилизационно равнище и за ценностите, които нашият народ е развил и пренесъл през вековете. Радев напомни за призванието на интелигенцията да бъде обществен двигател, като добави, че политиците трябва да работят така, че да създават най-добри условия за разгръщане на творческия потенциал на интелигенцията.   По-рано вчера президентът Румен Радев и съпругата му присъстваха в Болшой театър на оперната постановка \"Зигфрид\" от Рихард Вагнер - част от успешните гастроли на Софийската опера и балет на престижната сцена.   Президентът пренощува в луксозния хотел \"Метропол\" точно срещу \"Болшой театър\" преди днешната си визита в Сочи. Там ще се проведе първата му среща с руския му колега Владимир Путин.", "date": "2018.05.22", "title": "Румен Радев поздрави културни дейци и българи в Москва по повод 24 май (снимки, видео)"}
{"url": "http://epicenter.bg/article/Radev-katsna-v-Sochi--predstoi-lichnata-sreshta-s-Putin-/154979/2/0", "text": "Президентът Радев заедно със съпругата си Десислава и придружаващата го делегация, кацна в Сочи. Малко след това държавният глава и делегацията пристигнаха в официалната президентска резиденция \"Бочаров Ручей\", където ще се проведе срещата между двамата президенти.  Тя е първата среща на най-високо ниво след 9 години прекъсване. В тази резиденция Владимир Путин е приемал Джордж Буш, Ангела Меркел, Реджеп Ердоган и редица още държавници, политици, високопоставени световни личности.  Официалните разговори между Радев и Путин ще започнат в 13.00 часа, след което е предвиден официален обяд.   В първия по-тесен формат на срещата Радев-Путин от българска страна ще участват Иво Христов, началник на кабинета на президента, Димитър Стоянов - главен секретар на президентството и Атанас Кръстев - секретар по външната политика на държавния глава.   От руска страна ще бъдат: Юрий Ушаков - помощник на президента, Денис Мантуров - министър на промишлеността и търговията на Руската федерация и председател на руската част на Междуправителствената комисия по икономическо и научно-техническо сътрудничество, Александър Новак - министър на енергетиката на Руската федерация, Александър Грушко - зам.министър на външните работи И преводача Максим Петров. Сред темите се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност.  ", "date": "2018.05.22", "title": "Радев кацна в Сочи, предстои личната среща с Путин в резиденция \"Бочаров ручей\""}
{"url": "http://epicenter.bg/article/Ot-BAN-kategorichni--Ima-greshna-zadacha-v-maturata-po-balgarski-ezik-i-literatura-za-12-klas-/154988/2/0", "text": "Взрив от гняв и възмущение породи една от задачите на теста от матурата по български език и литература за зрелостниците. Неправилно членуване в изречение е посочено като верен отговор от капацитетите на МОН, предаде Канал 3. Примерът \"Убедително написаното мотивационно писмо на младия и амбициозен кандидат впечатли КОМИСИЯ\" взриви социалната мрежа с неестественото си звучене и липсата на членуване на съществителното \"комисия\", което българският език изисква. Същият отговор \"б\" обаче е посочен като верен от МОН.  Той е грешен граматически, от което следва, че в цялата задача няма нито един верен отговор и съответно дванайсетокласниците са подведени от съставителите на изпитните задачи. Това би трябвало да доведе до незачитане на точките от тази задача, както и да са отговаряли на нея абитуриентите.  Родители са подгрели и телефона на службата за езикови справки към Института по български език на БАН, признаха оттам.  На въпрос на Канал 3 филолозите бяха категорични, че посоченото за вярно изречение звучи неестествено заради употребената нечленувана форма и е съвсем нормално да приемем, че се схваща като неграматично. \"Оттук следва, че във всички изречения на въпросната задача №7 има допусната граматична грешка и няма нито едно, което да отговаря на условието\", коментираха още специалистите от БАН.  Според тях е възможно да става въпрос за техническа грешка, но от МОН са тези, които ще обяснят. Според филолозите е твърде пресилено сега да си измисляме разни доводи, че въпросното съществително \"комисия\" в изречението не е грешка, защото езиковият усет подсказва точно обратното.  Грамотни хора, филолози, журналисти и родители вече реагираха във Фейсбук с призиви да се понесе отговорност за гаврата с децата ни, а изпитът да се анулира. В службата \"Езикови справки и консултации\" са получили родителски сигнали и за евентуални грешки в теста за 7 клас, но примерите се проверяват, поради което не пожелаха да конкретизират за коя задача става въпрос.  Попитани защо МОН не се възползва от услугите на най-големите капацитети по български език в такива важни случаи, като съставянето на тестове за матури, от БАН обясниха, че вероятно е заради условието за конфиденциалност - да не изтече предварително какво ще се падне на изпита.  А покрай примера от съседната подточка в същата задача от теста: \"По Искърско дефиле, което е с дължина около 100 км, са разположени множество интересни обекти\", където се изисква ИскърскоТО дефиле да бъде членувано, езиковедите напомниха, че е правилно да кажем и да напишем:  \"МинистерскиЯТ съвет се събра\", \"Законът влиза в пленарнаТА зала\". Масово обаче от устата на депутати и журналисти чуваме \"отивам на Министерски съвет\" или \"влиза в пленарна зала\".  Сред най-масовите грешки са и използваните в ежедневието грешни изрази като \"на рецепция\", \"на каса\", които изискват категорично членуване.  ", "date": "2018.05.22", "title": "От БАН категорични: Има грешна задача в матурата по български език и литература за 12 клас "}
{"url": "http://epicenter.bg/article/Partiyata-na-Meglena-Kuneva--Svalyaneto-na-moratoriuma-za-Belene-e-podpisvane-na-prazen-chek/154990/2/0", "text": "Свалянето на мораториума за Белене е подписване на празен чек за правителството. От ДБГ сме категорични, че докато не е ясно как ще изглежда проектът, кой ще го финансира, дали държавата пак ще харчи милиарди левове от бюджета, не трябва да пада забраната за строеж, заяви пред Нова телевизия Димитър Делчев, председател на „Движение България на гражданите“.   \"ГЕРБ, БСП и ДПС са се прегърнали за АЕЦ Белене, истинската опозиция, която я е грижа за бъдещето на България, е извънпарламентарната демократична общност. От 2009 година до днес премиерът Борисов е преминал многократно от фазата, че Белене е гьол до това, че е необходим проект. Ако АЕЦ се управлява, както държавата в момента, с постоянно включване и изключване, той несъмнено ще гръмне. Трябва да се внимава с този проект\", каза Делчев.    \"Проектът Белене отдавна не е икономически, а политически. Правителството на Борисов постоянно се опитва да бута държавата на изток. Българската енергетика няма нужда от това да става още по-зависима от Кремълската политика.  Всички се чудят от къде дойде този порив пак да се пуска проектът. Премиерът трябва да отговори #Кой точно в този момент натиска копчето за стартирането на процеса\", каза още той.    Според думите му последната нотификация от ЕС за проекта е от 2007 година, а сега е необходима нова.  \"Това означава, че рестарт не може да има преди да бъдат попитани европейските ни партньори за нова 22-милиардна централа с източни пари\", допълни Делчев.   \"На хората от Северна България не им е все едно къде ще се съхранява отработеното ядрено гориво, дали е е до Плевен, до Монтана или Видин. Правителството без да е решило проблемите, не трябва да създава нови\", заяви той.", "date": "2018.05.22", "title": "Партията на Меглена Кунева: Свалянето на мораториума за Белене е подписване на празен чек"}
{"url": "http://epicenter.bg/article/NSI--/154992/2/0", "text": "Два дни преди празникът на славянската писмености култура - 24 май, Националният статистически институт публикува основни данни за културата в България през 2017 г.  Според тях през миналата година у нас са функционирали следните културни институции: 191 музея; 74 театъра; 54 музикални колектива; 47 библиотеки; 68 кина. Данните сочат още, че са организирани 15 333 представления, посетени от 2 222 хил. зрители; прожектирани са 9 437 филма, най - много от САЩ - 5 524.   Статистическите изследвания на НСИ в областта на културата осигуряват информация за дейността на музеите, театрите, библиотеките, кината, радио- и телевизионната програмна дейност и производството на филми. Основните показатели и обхватът на изследванията са в съответствие с методологическите изисквания на ЮНЕСКО.   Към 31.12.2017 г. в страната функционират  , регистрирани съгласно Закона за културното наследство, като по тематичен обхват 93 от тях са общи, а 98 – специализирани (вкл. художествени галерии).   През 2017 г. движимите културни ценности, формиращи Националния музеен фонд, са 7 406 хил. фондови единици и в сравнение с 2016 г. техният брой се увеличава с 46 хиляди (0.6%).   Цифровизирани са 343 хил. фондови единици, което е с 10 хил. повече спрямо предходната година.   Посещенията в музеите през 2017 г. са 5 109 хил. и съпоставени с 2016 г. намаляват с 2.3%. Приблизително една четвърт от тях (1 221 хил.) са осъществени в дните със свободен вход.   Регистрирано е увеличение на посещенията на чужденци в музеите - със 104 хил., или с 10.3% спрямо предходната година.   Общите приходи на музеите през 2017 г. са 61 973 хил. лв., като от тях размерът на бюджетната субсидия е 47 424 хил. лв. (76.5%), приходите от посещения са 8 729 хил. лв. (14.1%) и от европейски програми и проекти - 972 хил. лева (1.6%).   Общият персонал на музеите през 2017 г. е 3 224 души и се увеличава с 2.3% в сравнение с 2016 година.   През 2017 г. в музеите са използвани 1 457 компютъра за административни цели, 607 - за съхранение на бази данни, и 209 - за предоставяне на данни на посетителите.     През 2017 г. в действащите   в страната са организирани 15 333 представления, посетени от 2 222 хил. зрители, като спрямо 2016 г. представленията се увеличават с 1.1%, докато посещенията намаляват с 3.2%. Средният брой посетители на едно представление също намалява от 151 през 2016 г. на 145 през 2017 година.   През 2017 г. В различните театри са реализирани следните постановки:   - 35 драматични театъра с 6 146 представления; - 23 куклени театъра с 5 774 представления; - 7 драматично-куклени театъра с 1 926 представления; - 7 оперни и балетни театъра с 1 122 представления; - 2 оперетни театъра с 365 представления.   През 2017 г. в страната развиват дейност   - 5 филхармонии, 25 професионални ансамбъла за народни песни и танци и 24 оркестъра. Представленията на им са се увеличават с 0.3%, а посещенията - с 3.4% в сравнение с 2016 година.   Дружества, сдружения и музикални компании са организирали следните прояви през 2017 година:   - естрадни (поп, рок, фолк и др.) - 522 концерта, посетени от 229.0 хил. лица; - фолклорни - 131 концерта, посетени от 59.9 хил. лица; - камерни и симфонични - 113 концерта, посетени от 27.3 хил. Лица     През 2017 г. броят на библиотеките с фонд над 200 хил. библиотечни единици остава непроменен спрямо предходната година (47). Общият им фонд се състои от 34 054 хил. библиотечни документа - книги, продължаващи издания - вестници, списания, бюлетини и други, като в структурата му с най-висок дял са книгите - 55.5% (18 895), следвани от другите библиотечни документи (аудио-визуални, електронни, графични и картографски издания, микроформи, патенти и стандарти) - 29.6% (10 082 хил.), и продължаващите издания - 14.9% (5 077 хиляди).   Регистрираните читатели са 248 хил., което е с 3.7% повече в сравнение с предходната година, докато посещенията намаляват с 0.9% и достигат 4 277 хиляди. Заетият библиотечен фонд е 6 233 хил. библиотечни единици.   В Националната библиотека „Св.св. Кирил и Методий“ през 2017 г. има регистрирани 8 121 хил. библиотечни документа, или с 80 хил. повече в сравнение с предходната година.   Библиотечният фонд в 26-те регионални библиотеки в областните центрове е 11 819 хил. библиотечни единици, като заетият библиотечен фонд в тях намалява със 161 хил. (4.3%) в сравнение с 2016 година.     Аудио-визуалната дейност включва  .   През 2017 г. са произведени общо  , от тях 55 за киномрежата, 51 за телевизията, в т.ч. 3 сериалa с общо 146 епизода.   Произведените пълнометражни филми са 25 (22 за киномрежата и 3 за телевизията) и намаляват с 10 (28.6%) спрямо предходната година.   Произведените късометражни и среднометражни филми са 81, от които 13 игрални, 56 документални и образователни и 12 анимационни. В сравнение с 2016 г. производството на този вид филми се увеличава с 10, или 14.1%.     В края на 2017 г.  кината  в страната са 68, а киноекраните - 226, като броят им нараства спрямо 2016 г. съответно с 9 и 6. Мултиплексите са 12 и в тях са осъществени 66.8% от всички прожекции и 71.1% от посещенията.   През 2017 г. в сравнение с предходната година прожекциите в кината се увеличават с 10.7%, а посещенията намаляват с 0.8%. Прожектирани са 9 437 филма, които според националността им се разпределят, както следва: 912 български, 2 570 европейски, 5 524 от САЩ и 431 от други страни.   Най-голям е броят на кината в Югозападния район - 21 със 181 хил. прожекции, посетени от 2.9 млн. зрители. В столицата функционират 16 кина със 102 екрана, в които са прожектирани 3 354 филма.     През 2017 г. в страната функционират  които са излъчили 723.6 хил. часа радиопредавания, или с 1.9% (13.3 хил. часа) повече в сравнение с 2016 година. Най-голям е делът на излъчените музикални предавания - 49.9%, следван от новините (бюлетини, коментари, спортни новини и прогнози за времето) - 12.0%.     През 2017 г. в страната функционират  , което е с 4 по-малко от предходната година. Телевизиите с наземно разпръскване и тези по кабел и сателит са излъчили програми с обща продължителност 749.6 хил. часа, или с 4.3% по-малко в сравнение с 2016 година. Специализираните предавания са разпределени по часове, както следва:   - художествени предавания (игрални, телевизионни и видеофилми) - 186.8 хил. часа; - музикални предавания - 102.3 хил. часа; - новини (бюлетини, коментари, спортни новини и прогнози за времето) - 68.8 хил. часа; - реклами - 47.9 хил. часа; - образователни предавания - 9.6 хил. часа.  ", "date": "2018.05.22", "title": "НСИ: За година българите са изгледали 15 333 представления, и 9 437 филма"}
{"url": "http://epicenter.bg/article/ABV-za-protesta-sreshtu--quot-Belene-quot--Vsichki--koito-gledat-na-Soros--kato-na-portfeyl--sa-neprigodni-hora-/154993/2/0", "text": "\"Не всички, които гледат на г-н Сорос като на портфейл са непременно лоши хора, но всички, които гледат на него като на портфейл, са непригодни хора\" - тази констатация направи новият лидер на АБВ Румен Петков, цитиран от \"Канал 3\". Той представи пред медиите новото ръководство на партията. Поводът за изказването му бе въпрос за протеста на противниците на втората ядрена централа, както и за митинга на АБВ в защита на проекта.  АЕЦ \"Белене\" е икономически проект и довечера ние ще го подкрепим, защото той е важен за бита на българските граждани и икономиката ни, заяви Петков, като посочи, че техният митинг е бил насрочен най-напред.  Ако сега не построим втората ядрена централа, през 2030-2035 г. ще излезем от клуба на ядрените държави, прогнозира Петков. Това несъмнено ще допринесе до задълбочаване на различията в регионалното развитие на страната, допълни той. И напомни, че спирането на тръбопровод, който минава през 80 на сто на общините в Северна България и неизграждането на АЕЦ \"Белене\" води до драматично изоставане на северната част на страната.  Стремежът да бъдем поставени в енергийна зависимост от съседна Турция за нас е неприемлив, отсече Петков.  От АБВ акцентираха и на темата Македония, като посочиха, че категорично отхвърлят \"илинденското\" й име. Според президента Георги Първанов Илинденска Македония е най-неприемливото за България, а най-безспорни биха могли да бъдат Вардарска или Нова Македония.  \"Това ново наименование - Илинденска Македония, идва да покаже, че македонизмът не само не е изкоренен, както побързаха да обявят някои наши коментатори, виждаме едно ново издание на македонизма, тихо, кротко, овладявайки българска историческа територия, негодува Първанов.  Освен това от АБВ констатираха, че създадената мултидисциплинарна комисия по реализацията на договора с Македония тъне в нелегалност и е бездомна. Това установили от партията, когато се опитали да напишат писмо до комисията. Оказало се, че въпросната комисия няма адрес, седалище и няма как желаещите да осъществят контакт с петимата й членове, обяви Румен Петков.  ", "date": "2018.05.22", "title": "АБВ за протеста срещу \"Белене\": Всички, които гледат на Сорос, като на портфейл, са непригодни хора!"}
{"url": "http://epicenter.bg/article/Korneliya-Ninova-za-otbranata--Vazhna-e-modernizatsiyata-na-tehnikata--no-kakvo-bi-predstavlyavala-tazi-t/154995/2/0", "text": "„Важна е модернизацията на армията и закупуването на нова техника, но какво би представлявала тази техника без хората, за които е предназначена и които я управляват?“ Този въпрос постави лидерът на БСП Корнелия Нинова по време на конференцията „България в общата европейска отбрана“, организирана от Центъра за изследване политиките в сигурността и отбраната и Фондация „Фридрих Еберт“. Председателят на БСП подчерта, че на последния КСНС се е коментирал недокомплектът в армията. „Трудно се събират хора да постъпват в армията - заплащането е твърде ниско и социалните условия са лоши, за да привлекат нови и млади хора. За нас това е един от най-важните проблеми – човекът в армията. Човекът в армията, върху който трябва да се сътредоточим, за да имаме гаранцията, че има кой да управлява техниката\", посочи тя.   За Корнелия Нинова другият важен въпрос е за мястото на българската икономика в този процес. „Нужно е ангажиране на българските фирми тук, в България, в процеса на модернизация и закупуване на техниката – говоря за така наречения офсет“, обясни лидерът на БСП и даде пример с Румъния, където са постигнати високи проценти на участие на местни фирми. „Така ще се даде тласък на българската икономика и ще се създадат работни места“, посочи тя.   Корнелия Нинова очерта и основните въпроси пред участието на България в изграждането на обща европейска отбрана.  „Винаги сме заставали твърдо на позицията за участие на България в изграждането на обща европейска отбрана, но в този контекст, в следващите месеци предстои обсъждането на представения вече проект за бъдещ бюджет на Европа за следващия програмен период“, посочи председателят на левицата. Тя призова присъстващите, със своя експертен потенциал, да се включат в дискусията и да се подпомогне правителството и българската страна за отговорна позиция по обсъждане на бюджета. „Защото след Брекзит, изправени пред много предизвикателства в отбраната, в социалната политика, в икономиката, ще трябва да търсим съмишленици и сред другите държави членки, когато представим и своя национална позиция по този бюджет“, обясни Нинова. Тя припомни, че се предвижда орязване на парите за кохезия, за селскостопанска политика, което вече е срещнало съпротива в някои държави в ЕС.  „Разбира се, вие знаете, че на КСНС при президента обсъждахме тези теми. Предстои министърът на отбраната да внесе през Министерския съвет в НС нов план за модернизация и закупуване на техника, който да обсъждаме и който е различен от приетия досега“, каза тя. „Уви, и по тази тема няма единомислие, включително и в правителството, тъй като в тригодишната прогнозна рамка на бюджета са заложени различни средства от това, което се очаква парламентът да обсъжда и да приема“, обясни лидерът на БСП.", "date": "2018.05.22", "title": "Корнелия Нинова за отбраната: Важна е модернизацията, но какво би била техниката без хората в БА?!"}
{"url": "http://epicenter.bg/article/GERB--BSP-da-poiska-ostavkata-na-Tasko-Ermenkov-za-publikatsiyata-mu--che-vodata-v-Sofiya-e-zamarsena-/154996/2/0", "text": "Призоваваме БСП да поиска оставката на Таско Ерменков, като жест, че партията няма общо с тези атаки. Това каза в декларация от името на ПГ на ГЕРБ депутатът Тома Биков, предаде репортер на Агенция „Фокус“.  „През последните няколко дни станахме свидетели на фалшива информация, свързана с националната сигурност. Това е провокация срещу националната сигурност. За съжаление се, включи депутатът от БСП Таско Ерменков, което превърна тази информация в сериозен проблем и повод за притеснение. Информацията бе свързана с това, че водата в София е отровена, а държавата крие това“, заяви Биков.  „Когато една лъжлива информация се разпространява от фалшиви медии, това може да се нарече „fake news“. Когато народен представител обаче спекулира, това вече граничи с нарушаване на националната сигурност. Водата на София не е отровена и дори е на шесто място по качество в Европа“, допълни Биков.  „Аз не бих казал, че г-н Ерменков е терорист, това ще го реши съдът. БСП е добре да зададе стандарт на говорене и червени линии, които не бива да се пресичат. Стандартът се задава през поемане на отговорност. Не приемаме извинението на БСП, на г-н Ерменков. Призоваваме БСП да спре да общува със сайтове за fake новини. Призоваваме ви да спазвате елементарен политически стандарт, който да съхранява поне важното доверие в институциите. Надяваме се въпреки вече чутите изявления все пак да преосмислите и г-н Ерменков да подаде оставка. Депутати от ГЕРБ го правят доста по-често за доста по-малки провинения. При нас всеки носи лична отговорност и я поема, когато трябва. При вас на мода е колективната отговорност, когато никой не я поема. Още веднъж призовавам г-н Ерменков да подаде оставка и БСП да покаже, че не участва в тази хибридна атака“, каза още Тома Биков.  ", "date": "2018.05.22", "title": "ГЕРБ: БСП да поиска оставката на Таско Ерменков за публикацията му, че водата в София е замърсена!"}
{"url": "http://epicenter.bg/article/Korneliya-Ninova-zashtiti-Tasko-Ermenkov--Nepravilno-predstavi-informatsiyata--No-nyama-da-go-izklyuchim-/154997/2/0", "text": "\"Така не се прави. Начинът, по който Таско Ерменков е представил информацията за нас е неправилен.\" Това каза пред журналисти в парламента лидерът на БСП Корнелия Нинова след заседание на парламентарната група на партията, предаде репортер на Агенция „Фокус“. Групата трябваше да вземе решение по скандала, който възникна, след като Тасков предупреди в социалните мрежи, че е получил много сигнали за качеството на водата в столицата.   „Това не е основание, разбира се, той да бъде изключен от групата или да напуска парламента, но е достатъчно основание да поднесе извинение на софиянци, които са се почувствали засегнати или заплашени по някакъв начин. Ще чуете това извинение от трибуната на парламента“, заяви Корнелия Нинова. От своя страна депутатът Таско Ерменков добави, че е доволен след заседанието на групата.      ", "date": "2018.05.22", "title": "Корнелия Нинова защити Таско Ерменков: Неправилно представи информацията. Но няма да го изключим!"}
{"url": "http://epicenter.bg/article/Ermenkov-kam-GERB--Kolegi--ne-mi-iskayte-ostavkata--tova-ne-zavisi-ot-vas/154999/2/0", "text": "Колеги, не ми искайте оставката, това не зависи от вас. Това заяви в лично обяснение депутатът от БСП Таско Ерменков.   „Вече няколко пъти казах, че никога и по никакъв начин не съм целял паника и възбуждането на неосновани страхове в хората. Винаги съм се придържал, че хората трябва да бъдат информирани за неща, свързани с тяхното здраве и живот. Винаги съм смятал, че народният представител е народен, когато споделя болките на хората“, посочи Ерменков.   Според него може някои от гражданите да са били изплашени, за което се извинявам. „Колеги, не ми искайте оставката, това не зависи от вас. Когато тези, които са ме избрали, я поискат, ще я дам. Няма да се крия зад имунитет, ако прокуратурата ми го поиска“, заяви още Таско Ерменков.   Ерменков отново разказа как се е стигнало до скандалния пост, който провокира ГЕРБ да го даде на прокурор и на ДАНС. Ерменков обясни, че няколко човека му се обадили по телефона в събота да го попитат за слуха, че водата в столицата е опасна за пиене.   „Потърсих в интернет становища на РЗИ за качеството на водата. Такива нямаше. Писах призив за намеса на компетентните органи за изясняване на въпроса\", каза още соцдепутатът. Той беше категоричен, че медии са изопачили думите му, че е казал, че водата е отровна. \"Ако съм създал душевен дискомфорт, моля да бъда извинен. Не ми искайте оставката, това не зависи от вас\", обърна се той към ГЕРБ.   Той не можа да довърши личното си обяснение от трибуната, защото зам.-председателят на НС му изключи микрофона. Това наложи Цвета Караянчева да разясни, че е обещала на соцлидерката Корнелия Нинова малко повече време за личното обяснение на Ерменков, но той говорил цели три минути.", "date": "2018.05.22", "title": "Таско Ерменков към ГЕРБ: Колеги, не ми искайте оставката, това не зависи от вас"}
{"url": "http://epicenter.bg/article/BSP-Sofiya-kani-deytsi-na-kulturata-po-sluchay-24-may/155000/2/0", "text": "В навечерието на 24 май - Празника на българската просвета и култура и на славянската писменост, по инициатива на Калоян Паргов, Градският съвет на БСП - София, съвместно с ръководствата на федерациите на клубовете на социалистите в културата и медиите, в науката, училищното и висшето образование, организира традиционната среща - разговор на чаша вино с дейци на културата, науката, образованието, медиите и читалищното дело.  Събитието ще се състои на 23 май, от 18.00 часа, в зала „Димитър Благоев“ на Градския съвет на БСП – София (ул. „Леге“ № 10, ет. 1).  Събитието е традиционно за столичната червена организация.        ", "date": "2018.05.22", "title": "БСП-София кани дейци на културата по случай 24 май"}
{"url": "http://epicenter.bg/article/Dragomir-Stoynev--Gledayte-Galiche--Vizhte-kak-GERB-pravi-izbori-i-mislete-za-mestniya-vot-dogodina-/155001/2/0", "text": "Гледайте Галиче, вижте как ГЕРБ прави избори, но мислете как като български граждани да се противопоставим на готвената подмяна на вота ни. Това каза зам.-председателят на ПГ на „БСП за България“ Драгомир Стойнев в декларация от името на парламентарната група.   „Чрез Галиче ГЕРБ за пореден път показаха, че са слепи за всичко друго освен за консумацията на властта, че се чувстват добре в блатото на беззаконието. Галиче е нагла подигравка с демократичния процес“, каза Стойнев.   „ГЕРБ буквално каза на българите: „Гласувайте по съвест, ние не ви пречим, само после ще подменим протокола“. Всички знаете как се нарича това, когато действащата власт използва всички лостове, за да не позволи промяната. Според него ГЕРБ нямат право повече да критикуват миналото. „На всички техни псевдодемократски възгласи за тоталитаризъм, авторитаризъм, отговорът е един – Галиче. Галиче е символ на огромна политическа подмяна, която отдавна е в ход, за да гарантира финансовото оцеляване на една тясна група от хора около ГЕРБ. Галиче е и предупреждение, че в регионите и общините свободната инициатива, икономическото развитие и напредъка на малкия бизнес, ще зависят от господарите на общината, които са дошли с подменен протокол“, заяви Стойнев и прогнозира, че те после ще дойдат с такъв протокол и за търг и процедура.   Стойнев заяви, че БСП констатира със съжаление това. Той поясни, че българските социалисти ще застанат срещу фалшификацията на изборите, но по думите му голямата сила е в ръцете на хората.                        ", "date": "2018.05.22", "title": "Драгомир Стойнев: Гледайте Галиче! Вижте как ГЕРБ прави избори и мислете за местния вот догодина!"}
{"url": "http://epicenter.bg/article/KNSB--Na-chovek-mesechno-v-stranata-sa-nuzhni-585-lv--v-Sofiya---763-lv-/155004/2/0", "text": "За нормален живот на четиричленно домакинство – двама възрастни и две деца,   са необходими 2340 лв. месечно. Това показват последните данни за издръжката на живота на Института за синдикални и социални изследвания на КНСБ, съобщи bTV.   На човек от домакинство необходимите средства за нормален живот са 585,09 лв.   Необходимите средства за нормален живот на четиричленно домакинство   обаче са 3055 лева, средно на човек – 763,80 лв. Издръжката в столицата надхвърля средните нива на издръжката на живота в страната с 30,5%.   Парите са нужни за покриване на разходите за храна, поддържане на жилището, здравеопазване, транспорт и почивка.   Издръжката нараства с 0,7% спрямо предходното тримесечие и с 2,6% на годишна база.   73,3 на сто от домакинствата в страната живеят с общ доход под необходимите средства за издръжка на живот, сочат данните на КНСБ. ", "date": "2018.05.22", "title": "КНСБ: На човек месечно в страната са нужни 585 лв., в София – 763 лв."}
{"url": "http://epicenter.bg/article/Tasko-Ermenkov-ot-parlamentarnata-tribuna--Nay-iskreno-molya-da-bada-izvinen--/155007/2/0", "text": "„Никога и по никакъв начин, през живота си, не съм целял създаването на паника и възбуждането на необосновани страхове у хората. В същото време, винаги съм се придържал към убеждението си, че хората имат правото да бъдат информирани за неща, пряко свързани с тяхното здраве и живот, а компетентните институции са задължени да осигуряват своевременно тази информация“. Това заяви народният представител от ПГ на „БСП за България“ Таско Ерменков от парламентарната трибуна.   Той обясни, че на личния му профил във Фейсбук са били изпратени сходни съобщения. „В интернет потърсих становища на РЗИ, чиито задължения са да следят ежедневно качеството на питейната вода, на РИОСВ и „Басейнова дирекция”, които пък следят за състоянието на язовир „Искър”. Такива становища нямаше“, подчерта той. По неговите думи, имайки предвид, че става въпрос за изразени тревоги и съмнения по проблем, пряко свързан с живота и здравето на хората, е пуснал на страницата и в профила си призив за намеса на компетентните органи за информация.   „Винаги съм смятал, че народният представител е народен, когато споделя проблемите, тревогите и болките на народа си и търси начин да ги чуе, да изясни и да направи опит да ги реши“, каза още Ерменков. Според него за някои хора е било неясно формулирана първата част на въпросната публикация и не става дума за разпространяване на информация, а призив към институциите да си вършат работата своевременно.   „Може някои от гражданите и да са били наистина уплашени и да съм създал душевен дискомфорт, за което, най-искрено, моля да бъда извинен!“- каза още народният представител. „Между другото, едва в неделя на обяд, след разговор с председателя на ДАНС, разбрах, че подобни тревоги се споделят в София от цяла седмица. Може и някои са се почувствали дискомфортно, но си мисля, че хиляди граждани са се чувствали още по-зле заради едноседмичното мълчание на компетентните институции, мълчание недопустимо по въпроси, свързани и с националната сигурност, и с живота и здравето на хората“, коментира депутатът от левицата. Ерменков е на мнение, че ако още в началото на седмицата, РЗИ и държавният здравен инспектор са заявили, че в София с водата всичко е наред, е нямало да се стигне и до публикацията му. Според него резултат от публикацията все пак е имало и компетентните институции са си свършили работата, но със седмично закъснение и е под въпрос дали щяха да си я свършат, ако не е писал. „В неделя веднага след разговора си с г-н Георгиев публикувах пак там, на страницата и профила си, получената информация, че няма основания за притеснения, каква вода пием“, подчерта той. Ерменков заяви, че от ГЕРБ може да искат оставката му, но трябва да са наясно, че това е несериозно и излишен шум. „Когато тези, които са ме избрали, свалят доверието си от мен, тогава няма да има нужда да ми я искате. Сам ще си я подам“, категоричен е той.  ", "date": "2018.05.22", "title": "Таско Ерменков от парламентарната трибуна: Най-искрено моля да бъда извинен! "}
{"url": "http://epicenter.bg/article/Aktualiziranata-ramka-za-modernizatsiya-na-armiyata-e-vnesena-v-Narodnoto-sabranie/155008/2/0", "text": "  Актуализираната рамка за модернизация на армията вече е внесена в парламента, предаде БНР. Планът предвижда за 12 години да бъдат заделени около 1 милиард и 460 милиона лева за техника за Сухопътните войски, както и милиард и 800 милиона за 10 години за доставка на до 8 изтребителя. Tези суми включват и данък добавена стойност. Предстои обсъждане на рамката в парламентарните комисии по финанси и отбрана.   Лидерът на БСП Корнелия Нинова заяви, че част от дебата трябва да бъде участието в проектите на български фирми:   \"Говоря за така наречения \"офсет\" – например една съседна Румъния, където са постигнати едни високи проценти на участие на местните фирми и това е заложено в договорите при модернизация и закупуване на техника. За да може чрез този процес и да дадем тласък на българската икономика, и да осигурим работни места\".   Условие по проекта за бронираните машини е поддръжката им да се осъществява в България. На последното правителствено заседание финансовият министър Владислав Горанов поиска същото условие да важи и за доставката на самолети.  ", "date": "2018.05.22", "title": "Актуализираната рамка за модернизация на армията е внесена в Народното събрание"}
{"url": "http://epicenter.bg/article/Evrostat--Vseki-treti-sofiyanets-e-dovolen-ot-chistotata-na-grada-si/154952/2/0", "text": "Близо 30 процента от жителите на София, или почти всеки трети софиянец, е доволен от чистотата на столичния град, показват данни от анализ на Евростат, посветен на \"Зелената седмица в ЕС\", която продължава до 25 май. От тези 30 процента обаче - 26 процента са по-скоро \"доволни\" и едва 4 процента - \"много доволни\", сочат детайли от анализа. Други 42 процента от софиянци са по-скоро \"недоволни\", а 28 процента са \"много недоволни\" от чистотата на столицата, отчита Евростат, което показва, че двама от всеки трима столичани имат претенции към чистотата в София. По този показател българската столица е на 26-та позиция сред столиците на страните-членки на ЕС, като зад нас са само Братислава и Рим. Анализът отчита равнището на удовлетвореността от чистотата общо на 109 европейски града. Когато се сравняват обаче данните на Евростат, с желанието на софиянци сами да си помогнат и да изчистят града си, се отчита значително разминаване между процента на \"недоволните\" столичани и броя на жителите на София, които доброволно са се включили в пролетното почистване на София преди броени дни на този месец. По данни на столичната община само около 13 хиляди софиянци, или едва около 1 процент от жителите на София, са се включили като доброволци в кампанията за пролетното почистване, когато са засадени 5 400 дръвчета, събрани са над 6 200 тона отпадъци, премахнати са 66 нерегламентирани сметища и т.н.   Данните на Евростат и на столичната община напомнят, че от инициативността и желанието на всеки един от нас зависи в какъв град живеем сега и ще живеем в бъдеще. Най-доволни от чистотата са в столицата Люксембург Близо 95 процента от жителите на Люксембург и на едноименната столица са били удовлетворени от чистотата на своя град, показват данните на европейската статистика. Следват: Виена /90 на сто/, Любляна /88 на сто/, Рига /81 на сто/, Хелзинки /80 на сто/, /Вилнюс, Талин и Загреб - по около 75 на сто и др. Най-малко удовлетворени от чистотата на своя град са жителите на италианската столица Рим - едва 9 процента, следвани от Братислава /28 на сто/, София /30 на сто/, Букурещ /37 на сто/, Мадрид /38 на сто/, Атина /41 на сто/, Берлин /45 на сто/, Брюксел /47 на сто/ и Париж /49 на сто/. Освен в европейските столици данните на Евростат отчитат и удовлетвореността от чистотата на други европейски градове, като по този показател на челно място са два латвийски града - Вентспилс /99 на сто/ и Валмиера /97 на сто/. Други два града с висок процент от удовлетвореност от чистотата са испанският Овиедо и отново Люксембург - по 95 на сто. Информацията за тези данни е базирана на показатели за проучване на възприятията, изготвени от Европейската комисия, отчита Евростат.  ", "date": "2018.05.22", "title": "Евростат: Всеки трети софиянец е доволен от чистотата на града си"}
{"url": "http://epicenter.bg/article/Rumen-Radev-razgovarya-s-Vladimir-Putin-v-Sochi/154954/2/0", "text": ".   В тази резиденция Владимир Путин е приемал Джордж Буш, Ангела Меркел, Реджеп Ердоган и редица още държавници, политици, високопоставени световни личности.   Президентът Радев лети за Сочи от Москва тази сутрин. Вчера той разговаря в Кремъл с премиера Дмитрий Медведев.  , след което е предвиден официален обяд.  между България и Русия в сферите на икономиката, енергетиката, образованието и културата, както и актуални въпроси на международната сигурност.  ", "date": "2018.05.22", "title": "Румен Радев разговаря с Владимир Путин в Сочи"}
{"url": "http://epicenter.bg/article/Nikolay-Vasilev-predstavya-tretata-si-kniga/154955/2/0", "text": "Николай Василев, вицепремиер и министър на икономиката в кабинета „Сакскобургготски“ и министър на държавната администрация в кабинета „Станишев“, представя днес третата си книга – „Кариера или не? 10 фактора за успешно начало на кариерата“. Събитието е в столичния хотел „Интерконтинентал“.  Както и при предишните му две книги – „Енергия“ (2009) и „Меню за реформатори“ (2014) – издател е Ciela.  „Книгата може да бъде определена като сборник с препоръки как да се подготвим по-добре за по-успешен старт на кариерата. Смятам, че може да бъде полезна за читатели от всякакви възрасти и във всякакви житейски роли – студенти и гимназисти, млади професионалисти, но също и преподаватели, родители, работодатели“, казва авторът.  „Книгата научава студентите на две основни неща – как да придобият нужния опит и как да го „опаковат“ в подходящ търговски вид, така че да лансират труда си максимално добре“, казват в предговора Гергана и Соломон Паси, и двамата - колеги на Василев от правителството на Симеон Сакскобургготски.  ", "date": "2018.05.22", "title": "Николай Василев представя третата си книга"}
{"url": "http://epicenter.bg/article/Nikolina-Angelkova--Kampinguvashtite-smyatat--che-sa-nad-zakona-i-ne-mogat-da-badat-proveryavani/154957/2/0", "text": "Благодарение на желанието на правителството плажовете Корал, Карадере и Иракли са отделени за природосъобразен туризъм. Те бяха извадени от списъците за концесиониране. Не знам защо къмпингуващите смятат, че са над закона и не могат да бъдат проверявани. Не смятам, че едни хора трябва да имат права над други. Те също са граждани на тази държава и трябва да спазват законите на страната. Това заяви министърът на туризма Николина Ангелкова в ефира на БТВ.   „Създадохме работна група, за да се създаде специална регулация на местата за къмпингуване. За съжаление не беше достигнато до консенсус. Нашата цел беше да намерим баланс. Текстовете не бяха подкрепени“, посочи тя. \"Масовите проверки ще продължат и тази година. Поставянето на палатки и кемпери на пясъка е абсолютно забранено\", подчерта Ангелкова. По повод казуса с хотел на плажа, министърът на туризма каза: „Има много безумия от приватизацията. Съдът казва, че може, защото навремето, когато са се приватизирали различни обекти те са били с УПИ-та. Съответно са продадени. Този хотел е частна собственост, а по закон тя е неприокосновена. Затова трябва да има общ устройствен план, да има изисквания и регулация“.   14 плажа са със „Син флаг“ за чистота на ивиците и спазване на екологичните норми и повечето от тях са в Южното Черноморие, стана ясно от думите й. По повод цените на шезлонгите и чадърите тази година, Ангелкова каза, че изчакват да започне активния туристически сезон, за да се определят те.", "date": "2018.05.22", "title": "Николина Ангелкова: Къмпингуващите смятат, че са над закона и не могат да бъдат проверявани"}
{"url": "http://epicenter.bg/article/Rumen-Petkov--Pravitelstvoto-tryabva-da-bade-podkrepeno-za-restarta-na--quot-Belene-quot-/154959/2/0", "text": "Предложението на правителството за рестарт на проекта АЕЦ \"Белене\" е разумно и трябва да бъде подкрепено, заяви лидерът на АБВ Румен Петков в предаването „Тази сутрин“ по Нова телевизия. С пускането на проекта България може да направи силно решение, което да гарантира 40-50 хиляди работни места и да донесе социална сигурност, категоричен бе той. Довечера АБВ организира митинг в защита на проекта \"Белене\".   На друго мнение бе Димитър Делчев, лидер на ДБГ. Според него да се строи втората АЕЦ, е все едно да построите бензиностанция на Марс - никой няма да печели от това. Делчев определи проекта не като икономически, а като политически, защото правителството се лутало между това кой да избере за инвеститор. Българската енергетика няма нужда да става още по-зависима от руската, каза Делчев. ДБГ също организира масова проява, но протест срещу рестарта на проекта.  ", "date": "2018.05.22", "title": "Румен Петков: Правителството трябва да бъде подкрепено за рестарта на \"Белене\""}
{"url": "http://epicenter.bg/article/Neno-Dimov---quot-Belene-quot--ima-vsichki-dokumenti-za-ekologiya--Ne-e-opasen-/154961/2/0", "text": "„Има оценка за въздействието върху околната среда относно проекта за АЕЦ „Белене”. Тя е спазила изцяло международното законодателство, включително българското. От тази гледна точка сме спазили напълно процедурата. Имаме всички документи от екологична гледна точка”.   Това заяви в предаването „Здравей, България” по Нова телевезия министърът на околната среда и водите Нено Димов. Относно мястото, където ще бъдат съхранявани отпадъците, по думите му, това е въпрос, който е от компетенциите на Министерството на енергетиката. „Щом има действаща оценка за въздействието, това означава, че от екологична гледна точка не е опасно да се построи АЕЦ „Белене”, заяви Димов.   Една от коментираните теми в студиото на Нова бе за увеличението на екотаксите за дизелови автомобили над 10 години. „Промяната, която се прави, е новите автомобили да бъдат с намалена екотакса. Електромобилитие няма да плащат. За по-старите ще има увеличение, като то е в рамките на около 15%. Това е една от множеството мерки, които трябва да се предприемат в тази посока”, уточни екоминистърът.   Междувременно във Варна протестират срещу добиването на газ в Добруджа. Те се притесняват, че има опасност Девненските извори да бъдат замърсени, каквато е констатацията на двете басейнови дирекции. „Има потенциален риск и от тази гледна точка районната инспекция във Варна е дала отрицателно становище. То беше обжалвано пред мен, потвърдил съм решението и естествено сега има възможност да се отиде на съд, която е и следващата инстанция”, коментира Нено Димов.   Той коментира и изваждането на плажа „Болата” от резервата „Калиакра”. По думите на министъра територията остава защитена. Разликата е, че е дадена за стопанисване на местните общности и кмета на района.    ", "date": "2018.05.22", "title": "Нено Димов: \"Белене\" има всички документи за екология. Не е опасен!"}
{"url": "http://epicenter.bg/article/Vigenin-za-evropredsedatelstvoto--V-Sofiya-ne-se-e-sluchilo-neshto-grandiozno-i-neobichayno/154964/2/0", "text": "„В София не се  e  случило нещо грандиозно и необичайно.” Това заяви международният секретар на ПГ на „БСП за България” Кристиан Вигенин пред БНТ по повод европредседателството ни. Той обясни, че по време на нашето председателство са поети ангажименти за инвестиции в региона и предстои да се види доколко това ще се случи.   По думите на бившия министър на външните работи не е имало и дългосрочен политически ангажимент на срещата на върха ЕС-Западни Балкани. „Свързаността с останалите страни е много важна. Виждаме обаче политическите пречки. Много трудно е да се говори за бъдещо разширяване на ЕС. Страните членки също има какво да направят, докато дойде време за самото присъединяване”, обясни Вигенин.   Според него преди политическата интеграция да се реализира, важен е подходът на свързване на региона, защото страните могат да се превърнат де факто в част от ЕС и след това политическата крачка ще бъде бърза. По повод името на Македония, Вигенин попита дали Борисов е бил наясно за постигнатия компромис, дали го е подкрепил, ако го е направил, то с какви аргументи, а ако не – в София се водят договорки и излиза едно потенциално име, което най-малкото е спорно.    ", "date": "2018.05.22", "title": "Вигенин за европредседателството: В София не се e случило нещо грандиозно и необичайно"}
{"url": "http://epicenter.bg/article/Yoncheva--Prisadata-za-Borisov-pokazva--che-polititsite-v-Balgariya-ne-mogat-da-si-pozvolyavat-da-lazhat/154968/2/0", "text": "„Присъдата за Борисов показва, че политиците в България нямат право и не могат да си позволяват да лъжат, независимо дали става дума за предизборна кампания или извън нея“. Това заяви пред БТВ говорителят на ПГ на \"БСП за България\" Елена Йончева. Тя обясни, че присъдата е за казаните от него реплики пред камерите на националните телевизии многократно в Бургас, във Варна и след това повторени в националните медии, както от него, така и от членове на ГЕРБ.   Йончева даде за пример казаното от Борисов на 13.03.2017 г.: „Та това ново лице, което си позволи да каже за ГЕРБ, че краде и ако продължи да изрече още една дума, ще наруша закона и ще изляза да кажа как бяхме принудени милиони да платим за нея. Много добре си спомням в предишния мандат как платихме едни големи пари, милиони. Казах просто да си мери приказките\". Тя обясни, че съдът е постановил, че това е клевета и не е вярно. „Не става въпрос за държавна тайна, а за това, че държавата не е плащала никакви милиони. Става дума за манипулация\", поясни депутатът. Елена Йончева обясни, че адвокатът на Бойко Борисов твърди, че той не е казал тези думи и ако ги е казал, те не се отнасят за нея и тя сама се е припознала в тези реплики. Тя изрази изненадата си, че никой, включително и нейни колеги журналисти, досега не са го попитали дали ги е казвал и ако ги е казал за кого са се отнасяли думите. „Неговият адвокат тогава неговото мение ли изразява или прави своя интерпретация?“, попита народният представител. Тя изтъкна, че един от аргументите на адвокатите е бил и че казаното е било по време на кампания, като така се допуска, че по време на кампания може да се лъже и по този начин се прави политика у нас. „Всички ние, независимо дали сме журналисти, граждани, политици, трябва да търсим своите права в съда, за да не продължава държавата ни да бъде управлявана по този начин“, коментира говорителят на ПГ на левицата.   „Съдът постанови г-н Борисов да плати 5000 лева. Тази сума ще дарим на кампанията \"Повече българчета за България 2018“, заключи Елена Йончева.     ", "date": "2018.05.22", "title": "Йончева: Съдът реши! Борисов и всички политици не могат да си позволяват да лъжат!"}
{"url": "http://epicenter.bg/article/Kiril-Petkov-za-izdirvaneto-na-Boyan-Petrov--Aktsiyata-beshe-bezpretsedentna--VIDEO--/154971/2/0", "text": "Спасителната акция по издирването на Боян Петров беше безпрецедентна и тя ще осигури повече сигурност в бъдеще за алпинистите. Това каза в предаването \"Тази сутрин\" по бТВ Кирил Петков, който замина за Хималаите със своя баща Петко Петков, за да участва лично в издирването на алпиниста.  \"Баща ми тръгна за Непал. Каза ми, че получава различна информация. Беше изтеглил 30 хил. долара и тръгна за Китай. Реших, че ще го придружа. Китайския посланик много помагаше. Посрещна ни с усмивка и получихме безплатни визи\", разказва Петков.  Там те са поели ролята на координатори между държавите и институциите. Първият опит да бъдат включени хеликоптери в издирването е коствал много часове. При втория опит всички се е случило много по-бързо.  \"Никога в историята на Непал хеликоптери не бяха прелитали през границата към Тибет. Авиационната администрация на Непал много се притесняваше, че ако хеликоптерите бъдат допуснати по грешен начин в Китай, ще е опасно за тях. Китайската администрация също работи до два през нощта и в три часа получихме разрешението – първото в историята между двете държави за три хеликоптера да могат да излетят до границата\", разказа Петков.  По думите му вече няма граници между Китай и Непал при спасителни акции.  Той благодари и на българските институции – денонощно на линия за съдействие в България са били министрите Екатерина Захариева и Румен Порожанов, както и шефът на кабинета на премиера Румяна Бъчварова. Благодари на Китай и Непал за изключителното съдействие и за това, че техните спасители са рискували живота си в акцията.  „Китай дадоха едни от най-добрите си катерачи. Непал дадоха шерпа, който е изкачил върха и от двете страни. Групите рапортуваха и ходеха, а ние с хеликоптера гледахме и координирахме нещата с институциите.  Китай го направи като дарение към България. Непал поискаха 200 хил. долара, но ние договорихме 50 хил., ако изпратят хеликоптер и 150 хил., ако го намерят жив. Китай го направиха безплатно. Парите бяха дадени от приятели на Боян и дарителската сметка, която приятелката му направи. Операцията струваше над 65 хил. долара”, каза още Петков.  ", "date": "2018.05.22", "title": "Кирил Петков за издирването на Боян Петров: Акцията беше безпрецедентна (ВИДЕО) "}
{"url": "http://epicenter.bg/article/Chetiri-partii-gubyat-registratsiite-si-zaradi-nepodadeni-otcheti/154972/2/0", "text": "  Четири партии губят регистрациите си заради неподадени отчети в Сметната палата. „Тези партии за втора поредна година не са подали годишни финансови отчети. При това положение законът предвижда ние да сезираме прокуратура и тя да предприеме действия за заличаването на тези партии. Те ще бъдат заличени от Регистъра на политическите партии. Става въпрос за „Български земеделски съюз”, „Народняшка земеделска партия Никола Петков”, „Гражданска сила” и „Национално-патриотично обединение”, заяви в студиото на „Здравей, България” председателят на Сметната палата Цветан Цветков.   25 от общо над 130 регистрирани партии се оказва, че не са подали финансовите отчети.„Броят на партиите е над 160 като голям процент от тях не водят активна политическа дейност, което предполага, че нямат приходи, нито разходи. Тези 25 партии, които не са си подали годишния финансов отчет ще бъдат глобени като размера на глобата е от 5000 до 10 000 лева”, добави председателят на Сметната палата Цветан Цветков.  ", "date": "2018.05.22", "title": "Четири партии губят регистрациите си заради неподадени отчети"}
{"url": "http://epicenter.bg/article/Glavniyat-amerikanski-prokuror-e-na-poseshtenie-v-Balgariya/154977/2/0", "text": "  Главният американски прокурор е на посещение в България. Джеф Сешънс ще участва в редовната среща между Европейския съюз и Съединените щати по въпросите на правосъдието и вътрешните работи, съобщи Нова телевизия.   Очаква се основни теми да бъдат борбата с тероризма, сигурността и съдебното сътрудничество, транснационалната организирана престъпност, миграцията, управлението на границите и визовата политика.   Срещата, която започва днес с официална вечеря, се провежда два пъти годишно, като страната ротационен председател на Евросъюза е домакин през първата половина на годината.", "date": "2018.05.22", "title": "Главният американски прокурор е на посещение в България"}
{"url": "http://epicenter.bg/article/Alfa-Risarch--Sled-godini-na-zastoy--balgarinat-pak-chete-i-hodi-na-teatar/154980/2/0", "text": "Национално представително проучване на Алфа Рисърч, проведено в навечерието на 24-ти май, Денят на българската просвета и култура и на славянската писменост, показва засилен интерес към различните форми на изкуство и културен живот в страната.   След продължителен период на застой и отлив от културните сцени, през последните години търсенето трайно нараства, което отваря нови възможности и пред артисти, и пред публика.  Макар и често да се говори за \"криза в четенето\", книгата остава най-популярният и достъпен досег на българина с изкуството. За последната година 66% са прочели книга, което е ръст от 6 на сто спрямо 2014 г., а почти всеки втори (46%) е купил книга - покачване с от 9% спрямо 2014.  От сценичните изкуства най-висок е бил интересът към концертите - с фолклорна, рок, естрадна, популярна и пр. музика - 47%, или с около 7 на сто повече от преди четири години.  Всеки трети българин се е насладил на театрална постановка, а всеки четвърти заявява, че е гледал български филм в кината. Относително най-нисък (17%) е делът на хората, които са се докоснали до оперното, балетното изкуство, или класическата музика.  Увеличаващата се мобилност на българите, ръстът на вътрешния туризъм и засиленото внимание към културното наследство, водят до сериозен интерес и в тази посока. 32% са посетили през изминалата година изложба, музей или археологически разкопки. 13% са хората, които не просто са наблюдавали, а сами са се включили в културния живот, участвайки в самодейни танцови, театрални, или други състави.  Четири фактора влияят в най-голяма степен върху този разбуден интерес към културния живот - увеличаването и разнообразяването на предлагането; жанровото обединение на събитията във фестивали, които по-лесно фокусират интереса на определени публики; увеличаването, макар и вероятно все още недостатъчно, на различните рубрики, форуми и информационни гайдове за културни събития; и не на последно място, засилващото се желание на съвременния човек да излезе отвъд ежедневието и да търси по-дълбочинни устои и ценности в своя живот.  В териториален план обаче съществува ясно изразена асиметрия на възможностите за културен живот. 29% от анкетираните заявяват, че са много доволни от културните дейности в тяхното населено място, 30% - в известна степен, а 18% са недоволните. Най-високи оценки дават софиянци, следвани от пловдивчани и русенци. Но ако в големите градове между 45% и 55% изразяват силна удовлетвореност от възможностите за досег с културата, то според близо 40% от живеещите в малките населени места, такива дейности изобщо липсват.  Въпреки характерния за съвременния свят чест сблъсък между разум и суеверие, между прагматизъм и анахронизъм, българинът запазва в голяма степен възрожденската си вяра в науката като източник на по-доброто бъдеще на човечеството.  За 52% от българите днешната им представа за науката най-добре се описва от думата \"прогрес\". Подобно е отношението и на още 21%, които избират романтичното определение \"слънце\" от химна на Ст.Михайловски \"Върви народе възродени\". За едва 9 на сто научните открития са преди всичко \"риск\".  Непредвидимите последствия от изследователската дейност обаче помрачават в по-малка степен образа на науката в България, отколкото заплахата от \"безпаричие\". 18% свързват науката с липсата на достатъчно средства за хората, които й се посвещават. Макар и този щрих в образа на науката да не е доминиращ, най-голямата опасност от неговото налагане би била емиграцията на млади хора към чужди изследователски центрове, или изобщо отказът им да се занимават с научна дейност.  ", "date": "2018.05.22", "title": "Алфа Рисърч: След години на застой, българинът пак чете и ходи на театър"}
{"url": "http://epicenter.bg/article/Milen-Mihov-s-pismo-do-MON--Prochistete-sadarzhanieto-na-uchebnitsite-ot-izvrashteniyata-/155010/2/0", "text": "Зам.-председателят на комисията по образование в парламента доц. Милен Михов изпрати отворено писмо до министъра на просветата Красимир Вълчев, в което настоява да се прочисти съдържанието на учебниците и помагалата от продуктово позициониране, от сгрешена фактология и \"от извращенията, на които станахме свидетели през последните 30 години\". Това да бъде сторено от нарочно сформирана комисия, която да направи съдържателен преглед на всички учебници преди новата учебна година.   Преподавателят по история и помощник-ректор на ВТУ, който е депутат от ВМРО, дава и богат набор от примери, които учат децата как майката пие салата с ракия или текстове за миски и мутри. Войводата засяга и темата за османското иго в учебниците по история, които разкриват пред учениците, че тогава \"българите живели свободно и свободно говорели езика си и изповядвали вярата си\".   Ето и цялото писмо на народния представител от просветната комисия:            ", "date": "2018.05.22", "title": "Милен Михов с писмо до МОН: Прочистете съдържанието на учебниците от извращенията!"}
{"url": "http://epicenter.bg/article/Borisov-postavi-kazusa--Zhelyaz-Andreev--pred-ministara-na-pravosadieto-i-glaven-prokuror-na-SASht-/155011/2/0", "text": "Премиерът Бойко Борисов се срещна с министъра на правосъдието и главен прокурор на САЩ Джеф Сешънс, който е на посещение в София. Фокус на разговора беше поставен върху споделения от двете страни ангажимент в борбата с международния тероризъм, трафика на наркотици, трафика на хора и защита на киберсигурността. Това съобщиха от правителствената информационна служба.  Борисов и Сешънс дискутираха също така други области на двустранното сътрудничество в правоприлагането, включително екстрадициите и взаимната правна помощ.  Министър-председателят постави казуса с Желяз Андреев и другите четирима българи, за които САЩ искат екстрадиция. Той посочи, че България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата на българските граждани.  В срещата участваха също министърът на правосъдието Цецка Цачева и главният прокурор Сотир Цацаров.  ", "date": "2018.05.22", "title": "Борисов постави казуса „Желяз Андреев“ пред министъра на правосъдието и главен прокурор на САЩ "}
{"url": "http://epicenter.bg/article/Balgarka-stana-Zhena-na-godinata-v-Italiya-/155016/10/99", "text": "Българка е Жена на годината в Италия.   Певицата Дариана Куманова, която от години живее и работи в Италия, грабна приза Жена на годината в категорията „Музика и изкуство”, пише HotArena.   Куманова е сред най-авторитетните поп и джаз педагози в Италия и най-младия доцент в академия „Сан Ремо”. Българката подготвя редица млади таланти, които участват в престижни конкурси и тв формати.   „Няма човек в Европа, който да е на „ти” с музиката и да не знае коя е Дариана Кузманова. Истински професионалист във вокалното майсторство”, споделя нейната приятелка Силвия Кацарова.", "date": "2018.05.22", "title": "Българка стана Жена на годината в Италия  "}
{"url": "http://epicenter.bg/article/Brak-po-lyubov--Prints-Felipe-i-zhurnalistkata-Letisiya-Ortis-si-kazvat--quot-da-quot--predi-14-godini-/155020/10/99", "text": "Емоциите от изминалата сватба на принц Хари и дамата на сърцето му - Меган Маркъл, все още не са отминали, но е време да обърнем поглед към друга знатна двойка, превърнала се в нарицателно заради силата на любовта и решението на испанския престолонаследник (по онова време) да се обвърже с разведена жена, която не е част от аристокрацията.   На 22 май, 2004 година, Фелипе, който 10 години по-късно ще стане крал на Испания след абдикацията на баща му Хуан Карлос, и журналистката Летисия Ортис си казват \"да\" в катедралата в Мадрид.   Избраницата на испанския престолонаследник е от семейство от средната класа, баща ѝ също е журналист по професия. Летисия е разведена. Първият ѝ съпруг е писател и гимназиален учител по литература. Двамата сключват граждански брак през 1998 и още през 1999 г. се развеждат.   На 1 ноември 2003 г. испанското кралско семейство обявява официално годежа на престолонаследника - принц Фелипе и журналистката.   Принцът на Астурия предлага брак на Летисия с годежен пръстен с 16-каратов диамант и златен обков, а тя му поднася копчета за ръкавели от бяло злато и сапфири, както и класическа книга.   Летисия притежава осанката на истинска принцеса, когато се появява в катедралата Санта Мария в Мадрид, облечена в разкошна рокля на испанския дизайнер Мануел Пертегас и обувки на Пура Лопес.   Бъдещата кралица се радва на благоразположението на кралското семейство и народа, защото е интелигентна, красива, образована и самостоятелна жена.   Семейството има две дъщери - Леонор и София. В Испания обмислят промяна в линията на унаследяване, подобно на британската корона, където не е необходимо престолонаследникът да е непременно от мъжки пол.   Тази модерна приказка продължава, като крал Фелипе и кралица Летисия са давани за пример като една от най-модерните и същевременно традиционни двойки в Европа, пише Дарик.", "date": "2018.05.22", "title": "Брак по любов: Принц Фелипе и журналистката Летисия Ортис си казват \"да\" преди 14 години "}
{"url": "http://epicenter.bg/article/Geri-Malkodanska-chaka-bebe-/155025/10/100", "text": "Популярната ТВ синоптичка и моделка Гергана Малкоданска чака бебе през зимата, пише в. „Телеграф“.   Близки до моделката разкриха, че тя и половинката й – интериорният дизайнер Алекс Ковачев, с нетърпение очакват първородната си рожба, която трябва да проплаче в края на годината. За момента влюбените не разкриват никакви подробности около щастливото събитие, като дори пола на бебето се пази в тайна.   В края на миналото лято двамата се сгодиха. Ковачев поиска ръката на синоптичката по време на романтичен круиз из Средиземно море. Но до сватба не се стигна. Според запознати церемонията ще се случи, след като наследникът им се появи на бял свят.   Влюбените вече се подготвят за обзавеждане на детска стая.", "date": "2018.05.22", "title": "Гери Малкоданска чакa бебе  "}
{"url": "http://epicenter.bg/article/Spetsialisti--Badeshtoto-dete-na-Hari-i-Megan-shte-e-s-tamna-kozha-i-rizha-kosa/155026/10/100", "text": "Кралската сватба мина, но вълнението около Меган и Хари не отслабва. След като двамата се врекоха във вечна вярност, сега всички с трепет очакват момента, когато двойката ще обяви новината, че очаква наследник.   Фактът, че Меган е мулатка предизвика поредица от коментари дали и внукът на Елизабет II ще бъде цветнокож. Според специалист по генетика с голяма увереност може да се твърди, че детето ще бъде с мургав цвят на кожата. Причината е, че Меган има тъмен ген от майка си и светъл от баща си. Тоест бебето на херцогът и херцогинята на Съсекс няма да е мулатче, а ще е квартерон, което означава, че ще носи ¼ белези на африканската раса и ¾ от белезите на европеидната. Но тъй като тъмният ген е доминантен, то той ще се прояви по-силно и се очаква детето да е с по-тъмен цвят на кожата.   Какви ще са   зависи изцяло от гените на Меган. Красавицата има кафеви очи, но не е ясно точно какви гени се крият зад тях. Тя може да има ген за светли очи, но просто този за тъмни да е надделее.   Хари пък има два гена за светли. Така че ако и Меган има един за светли, има 50% вероятност бебето им да е със светли очи. Ако Меган обаче носи само ген за тъмни очи, то ще е почти невъзможно светлите очи на Хари да се предадат на детето му.   По друг начин обаче стои ситуацията с косата.  , тъй като е много силен и рядък, разкрива още специалистът по генетика, потърсен от британски медии.    Източник: woman.bg", "date": "2018.05.22", "title": "Специалисти: Бъдещото дете на Хари и Меган ще е с тъмна кожа и рижа коса"}
{"url": "http://epicenter.bg/article/Andrey-Arnaudov-otpraznuva-razhdaneto-na-sina-si-s-Aleksandar-Sano-i-Uti-Bachvarov/155040/10/100", "text": "Продуцентът Андрей Арнаудов е отпразнувал раждането на първородния си син в компанията на други телевизионни звезди и негови приятели.   Актьорът Александър Сано сподели кадър в Инстаграм, на който си прави селфи с Андрей и Ути Бъчваров.     Вече и тримата са горди татковци, а на малката масичка се вижда скромна почерпка от две бири, коктейл и нещо за хапване. Мъжете обаче са в страхотно настроение.", "date": "2018.05.22", "title": "Андрей Арнаудов отпразнува раждането на сина си с Александър Сано и Ути Бъчваров"}
{"url": "http://epicenter.bg/article/Stoichkov--Kogato-byah-voynik--misleh-da-izbyagam-ot-Balgariya--VIDEO--/155024/8/0", "text": "Родната футболна легенда - Христо Стоичков, направи любопитно признание пред катарската телевизия beIN. В специално интервю той разкри, че в юношеските си години е обмислял да избяга от България и да заживее в чужбина, предаде бТВ.  \"Когато бях войник, през главата ми минаваше идеята да избягам в друга държава без разрешение, да си извадя тамошен паспорт и да играя футбол там. Спортът ме спаси от това да имам по-различен живот. Имах две възможности - да стана престъпник или да бъда футболист. Аз избрах футбола\", каза Стоичков.  Това е само откъс от обширното интервю, което beIN скоро ще излъчи.  ", "date": "2018.05.22", "title": "Стоичков: Когато бях войник, мислех да избягам от България (ВИДЕО) "}
{"url": "http://epicenter.bg/article/Levski-Lukoyl-s-ostra-pozitsiya-sreshtu-sadiite-na-macha-s-Balkan/155031/8/0", "text": "Ръководството на баскетболния отбор Левски Лукойл излезе с позиция срещу съдиите на вчерашния първи двубой от финала на родното първенство. \"Сините\" загубиха с 69:71, а след срещата треньорът Константин Папазов се оплака от реферите.     ", "date": "2018.05.22", "title": "Левски Лукойл с остра позиция срещу съдиите на мача с Балкан"}
{"url": "http://epicenter.bg/article/Boyko-Borisov-zabi-famozen-gol-i-prati--quot-bistrishkite-tigri-quot--na-final-/155050/8/0", "text": "Премиерът Бойко Борисов заби страхотен гол във вратата на Лудогорец в мач от полуфиналите в първенството на ветераните. Министър-председателят сложи екипа с номер 13 и бе с основен принос за успех, който прати \"бистришките тигри\" на финал, предаде БЛИЦ.  В битката за титлата Витоша ще спори с Нефтохимик. Двубоят е на 28 май в Стара Загора.  В днешната среща с Лудогорец премиерът откри резултата с мощен удар в горния десен ъгъл на вратата, а по-късно удари и греда.  Светослав Петров вкара второто попадение за Витоша, а в последните секунди на мача Димитър Мутафов от пряк свободен удар оформи крайното 2:1.  \"Стана хубав мач. Те също имаха много добри футболисти, голът ми беше красив, но и гредата беше красива. Още не съм наясно дали ще играя във финала, защото ме боли коляното. Не искам да коментирам Първа лига, защото ако и футболистите започнат да коментират политиците, ще стане голям цирк\", каза Борисов след срещата.  На вратата на Лудогорец бе изпълнителният директор на клуба ангел Петричев, който се представи много добре във времето, което прекара на терена.  ", "date": "2018.05.22", "title": "Бойко Борисов заби фамозен гол и прати \"бистришките тигри\" на финал "}
{"url": "http://epicenter.bg/article/Mark-Zukarbarg-dava-pokazaniya-pred-EP/154963/7/0", "text": "Президентът на „Фейсбук” Марк Зукърбърг днес ще даде показания пред Европейския парламент във връзка със скандала с „Кеймбридж  аналитика”,  съобщи  bTV.   Социалната мрежа призна, че личните данни на около 87 милиона нейни потребители са били предоставени на британската консултантска компания, която е работила за предизборната кампания на американския президент и в кампанията за Брекзит.   Регламентът за защита на личните данни (GDPR) на ЕС, който влиза в сила на 25 май, цели да даде на потребителите повече контрол върху личните им данни, включително и в интернет. Предвидени са големи глоби за компании, които не се съобразяват с него.   Изслушването започна в 19 ч. българско време и ще бъде предавано на живо във „Фейсбук”.", "date": "2018.05.22", "title": "Марк Зукърбърг дава показания пред ЕП"}
{"url": "http://epicenter.bg/article/Ekaterina-Zaharieva--ES-e-nay-golemiyat-donor-na-OON/154965/7/0", "text": "За да отговори успешно на глобалните кризи, заплахи и предизвикателства, международната общност трябва да разполага с ефикасна многостранна система, основана на универсалните ценности. Ако международните организации не преоткрият своята роля в този процес, други ще запълнят вакуума. С тези думи вицепремиерът и министър на външните работи Екатерина Захариева се обърна към участниците в срещата на външните министри от Г-20. Захариева ръководи делегацията на Европейския съюз на форума, който се организира от аржентинското председателство на Г-20 в двореца “Сан Мартин” в Буенос Айрес. Това съобщиха от пресцентъра на Министерство на външните  работи,  предаде агенция „Фокус“ .   На срещата присъстват още първите дипломати на Германия (Хайко Маас), на Китай (Ван И), на Япония (Таро Коно), на Австралия (Джули Бишъп), на Обединеното кралство (Борис Джонсън), на Южна Африка (Линдиве Сисулу), на Саудитска Арабия (Адел ал Джубейр), на Индонезия (Ретно Марсуди), на Италия (Анджелино Алфано), на Чили (Роберто Ампуеро), на Нидерландия (Стеф Блок), на Испания (Алфонсо Дастис), на Сингапур (Вивиан Балакришнан), на Сенегал (Сидики Каба), на Руанда (Луис Мушикиуабо) и на Ямайка (Камина Джонсън Смит).   “Освен политическата подкрепа, която предоставяме на ООН, ЕС и неговите страни-членки са най-големият финансов донор в системата на ООН - ние внасяме 30,38% от бюджета на организацията и 33,17% от средствата за омиротворителни мисии. Държавите-членки на ЕС предоставят и близо половината от средствата за различните програми и фондове на ООН”, припомни Захариева пред колегите си. Тя изтъкна, че ЕС приема Г-20 като положителен пример, който насърчава в пълна сила мултилатеризма в международните отношения. Тя призова организацията на най-мощните икономики в света да отстоява търговски отношения, базирани на стриктните правила и практики в рамките на Световната търговска организация и да потвърди решителността, с която се противопоставя на протекционизма и нелоялните търговски практики.   Приоритет на ЕС е запазването на системата за решаване на спорове в рамките на Световната търговска организация, подобряване на киберсигурността във финансовия сектор и насърчаване на хибридното финансиране на инфраструктурни проекти. Само по Европейския план за стратегически инвестиции (ЕПСИ) вече са осигурени 284 милиарда евро от 2015 година от различни публични и частни източници.   “Подкрепяме ЕПСИ с неговите три аспекта - финансиране, подготвяне на проекти и структурни реформи. Това ще подпомогне намаляване на пропастта в състоянието на инфраструктурата в различните страни”, изтъкна Захариева. Тя добави, че Г-20 трябва да интегрира в политиките си целите за устойчиво развитие на ООН.   Захариева изтъкна и колко е важно да се обърне внимание на промените в пазара на труда, като се осигурят политика за гарантиране на качествени работни места.   По време на дискусията външните министри отделиха внимание и на реформата в ООН, инициирана от генералния секретар Антонио Гутериш, фокусирана върху поддържането на мира, подкрепа за устойчивото развитие и преструктуриране на вътрешната организация. ЕС подкрепя идеите на генералния секретар особено предложенията за децентрализиране на вземането на решения.   Групата на двайсетте – Г-20, е учредена през 1999 г. като формат за среща на финансовите министри и управителите на централните банки. Тя включва 19-те страни с най-големите икономики в света - Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, Южна Африка, Япония и Европейския съюз.   Членовете на Групата заедно представляват 85% от световния брутен национален продукт, генерират 75% от международната търговия и съставляват две трети от световното население.", "date": "2018.05.22", "title": "Екатерина Захариева: ЕС е най-големият донор на ООН"}
{"url": "http://epicenter.bg/article/Raketen-obstrel-v-Kandahar/154966/7/0", "text": "Базата на международната коалиция на летище Кандахар, Афганистан, беше подложена на ракетен обстрел на 21 май 2018 г. в 23.36 часа местно време (22.06 часа българско време). Това съобщиха от пресцентъра на Министерство на  отбрана та .   Няма пострадали български военнослужещи.  ", "date": "2018.05.22", "title": "Ракетен обстрел в Кандахар, няма пострадали български военни"}
{"url": "http://epicenter.bg/article/-Vzglyad--Balgariya-se-opitva-da-zasluzhi--gazovo-oproshtenie--ot-Rusiya-/154967/7/0", "text": "България се опитва да заслужи „газово опрощение“ от Русия, пише руският вестник „Взгляд“, цитиран от Агенция \"Фокус\".  Президентът на България заяви, че страната му се нуждае от преки газови доставки и затова е необходим отделен газопровод. Иронията е в това, че именно Русия искаше да строи газопровод преди няколко години и София предаде Москва под натиска на САЩ пише изданието.  При какви условия Русия би простила на България и би дала разрешението за такъв газопровод, се пита вестникът.  България се нуждае от преки доставки на руски газ през Черно море, не само заради собствената си енергийна сигурност, но и тази на целия Европейски съюз.  Българските желания изглеждат откровено хумористично, пише „Взгялд“. Преди няколко години \"Газпром\" беше готов да направи това, за което сега моли България.  Строителството на „Южен поток започна през 2012 година и през 2015 година през него трябваше да потече газ, но през 2014 година България под натиска на САЩ предаде своя руски партньор и забрани строителството на газопровода на своя територия. Русия се принуди да преустанови проекта и да се преориентира към сътрудничество с Турция.  И сега изведнъж България иска да влезе отново в играта, като идеята е втората тръба от „Турски поток“ да промени маршрута си и вместо към европейската част на Турция да се насочи към България. Но шансовете Русия да се съгласи на подобна промяна са крайно малки според изданието.  „България се показа като несамостоятелна страна за строителството. Преди четири години с тях (българите) се бяхме договорили за всичко по проекта „Южен Поток“, българите дадоха разрешението. И изведнъж пристигнаха американски сенатори, водиха преговори с българите и те оттеглиха съгласието си и проекта беше закрит“, казва Игор Юшков – експерт на Фонда за национална енергийна сигурност.  Според него България очаква решението по въпроса за „Северен поток-2“ и ако той бъде реализиран, България ще започне да преговаря за своя проект, като ще има като аргумент даденото на Германия разрешение.   ", "date": "2018.05.22", "title": "„Взгляд“: България се опитва да заслужи „газово опрощение“ от Русия "}
{"url": "http://epicenter.bg/article/Roman-Abramovich-tryabva-da-dokazhe-proizhoda-na-parite-si--za-da-poluchi-viza-za-Velikobritaniya/154969/7/0", "text": "  Роман Абрамович трябва да докаже произхода на парите си, за да получи виза, пише британският вестник The Independent, цитиран от агенция „Фокус“.   Собственикът на Челси ще трябва да отвори счетоводните си книги и да докаже законността на средствата, които държи в Обединеното кралство. Милиардерът е засегнат от ограниченията наложени върху олигарсите от правителството след инцидента със Сергей Скрипал.   Абрамович, който според изданието подари скоро на Владимир Путин яхта за 25 милиона лири и още 700 супербогати руснаци, които притежават визи трябва да докажат произхода на парите си.   Москва обвини британското правителство в подклаждане на антируска истерия и че се държи по “неприятелски и безпринципен начин“.   След публикациите за проблемите с визата на Роман Абрамович правителството обяви, че молбите за визи за богатите инвеститори ще бъдат обект на по-стриктно разглеждане.   Руският олигарх пропусна финала за Купата на Англия с Манчестър Юнайтед, тъй като не успя да се завърне във Великобритания. Той е собственик на Челси от 2003 г. Състоянието му се изчислява на малко над 9 млрд. паунда, което го нарежда на 13-място богатство на Острова.  ", "date": "2018.05.22", "title": "Роман Абрамович трябва да докаже произхода на парите си, за да получи виза за Великобритания"}
{"url": "http://epicenter.bg/article/Maykata-na-Skripal-kam-London--Pozvolete-mi-pone-da-govorya-s-nego-po-telefona--/154970/7/0", "text": "Руска телевизия излъчи интервю с възрастна жена, представяща се за майка на отровения руски шпионин Сергей Скрипал, която заяви, че иска британските власти да й разрешат да разговаря със сина си, предава AFP, цитирана от Агенция \"Фокус\".  „Не съм виждала сина си от 14 години. Искам да се срещна с него. Искам да го прегърна, за да е близо до сърцето ми“, заяви жената, представена като Елена Скрипал.  „Аз съм на 90 години. Не представлявам опасност за никого. Моля, разрешете ми поне да разговарям със сина си по телефона“, добави тя.  „Защо не разрешават разговор? Защо? По каква причина? В края на краищата, когато си беше вкъщи в Солсбъри, говорехме всяка седмица. Аз настоявам да му бъде разрешено да говори с мен“, каза тя през сълзи.  Сергей Скрипал и дъщеря му Юлия, които бяха отровени на 4 март 2018 година в Солсбъри, където живее бившият руски шпионин, са изписани вече от болницата, но британските власти не казват къде се намират двамата в момента.  Според Елена Скрипал \"мълчанието\" на сина ѝ потвърждава съмненията в съобщенията на официален Лондон за подобряването на здравословното му състояние, коментира Рен.тв.  ", "date": "2018.05.22", "title": "Майката на Скрипал към Лондон: Позволете ми поне да говоря с него по телефона! "}
{"url": "http://epicenter.bg/article/Izrael-stana-parvata-strana--izpolzvala-F-35-v-boyni-deystviya-/154976/7/0", "text": "Израел стана първата страна в света, която е използвала в реални бойни действия най-новите изтребители F-35, съобщи командващият ВВС на страната Амикам Норкин, цитиран от БГНЕС.  „Самолети „Адир“ (названието на F-35 в израелската армия) вече са приети на въоръжение и участват в бойни мисии“, написа Норкин в Туиткър. „Ние първи в света използваме F-35 за оперативна дейност.“ Норкин не влезе в детайли в какви точно мисии са използвани най-новите изтребите, с които разполага Израел.  Израелската армия приключи процедурите по приемане на въоръжение и начало на оперативното използване на F-35 на 6 декември 2017 г. Самолетът беше кръстен „Адир“, което се превежда като „могъщ“.  Йерусалим купи от САЩ 50 изтребителя F-35, но засега е получил около десетина от тях. Първоначално Израел планираше да поръча в САЩ 33 такива бойни машини, но в края на ноември 2016 г. страната реши да се сдобие с още 17 такива изтребители. Стойността на един такъв самолет, произведен за Израел, възлиза на 100 млн. долара.  F-35 е многоцелеви боен самолет, изработен по технологията „стелт“ и може да носи на борда си ядрено оръжие.  ", "date": "2018.05.22", "title": "Израел стана първата страна, използвала F-35 в бойни действия "}
{"url": "http://epicenter.bg/article/KNDR-demontira-yadreniya-poligon-pred-zhurnalisti/154991/7/0", "text": "Чуждестранни журналисти пристигнаха в Северна Корея, за да отразят демонтирането на изпитателния ядрен полигон на страната по-късно тази седмица, съобщи БТВ.  Около 20 китайски и западни журналисти потеглиха за Пхенян. Редица други медии, сред които и „Ройтерс”, обаче не получиха достъп, за да отразят затварянето на полигона, което ще се състои между 23 и 25 май.  Северна Корея едностранно обяви мораториум върху ядрените си опити преди срещата между американския президент Доналд Тръмп и севернокорейския лидер Ким Чен-ун, планирана за 12 юни в Сингапур.  В тази връзка американският вицепрезидент Майк Пенс предупреди Ким, „да не разиграва Тръмп”, защото той може да напусне срещата.  ", "date": "2018.05.22", "title": "КНДР демонтира ядрения полигон пред журналисти"}
{"url": "http://epicenter.bg/article/Ruskiyat-parlament-prie-zakon-za-kontrasanktsii-sreshtu-SASht-i-nyakoi-drugi-strani-/154994/7/0", "text": "Държавната дума прие на трето, последно четене закон за контрасанкции срещу САЩ и други страни, определени като неприятелски.  Правителството по решение на президента получава право да налага различни мерки за противодействие, които в същото време не трябва да важат за жизненонеобходими стоки, чиито аналози не се произвеждат в Русия и други страни, предаде ТАСС, цитирана от БТА.  Съответните решения могат да бъдат приети също така от президента по предложение на Съвета за сигурност на Русия. В случай на премахване на обстоятелствата, станала причина за приемане на контрасанкциите, правителството отменя съответните мерки за въздействие.  В документа се казва, че целта на закона е \"защита на интересите и сигурността на Русия, на нейния суверенитет и териториална цялост, на правата и свободите на гражданите на Руската федерация от неприятелски действия на САЩ и други чужди държави, включително изразяващи се в налагане на политически или икономически санкции по отношение на Руската федерация, граждани на Русия или руски юридически лица, в извършване на други действия, представляващи заплаха за териториалната цялост на Русия или насочени към икономическа и политическа дестабилизация на Руската федерация\".  ", "date": "2018.05.22", "title": "Руският парламент прие закон за контрасанкции срещу САЩ и някои други страни "}
{"url": "http://epicenter.bg/article/Germanski-sad-othvarli-iskaneto-za-ekstraditsiya-na-Karles-Puchdemon-/155003/7/0", "text": "Преди близо два месеца отстраненият от власт председател на Женералитата в Каталуния Карлес Пучдемон бе арестуван в Германия въз основа на европейска заповед. Сега е ясно: Генералната прокуратура поиска екстрадицията му в Испания заради нова информация, доказваща насилието срещу испанските полицаи в бурните събития от миналата есен в северния регион на Испания.  Според прокурорите предаването на Пучдемон е оправдано заради обвиненията срещу него в организирането на бунт. Но съдът в германската провинция Шлезвиг Холщайн отхвърли искането им, съобщава националният ежедневник Die Welt.  „Няма никаква повишена опасност от бягството“ на Пучдемон от Германия, постановиха магистратите. Това означава, че бившият каталунски лидер ще остане на свобода в страната.  Пучдемон бе арестуван на магистрала в Германия на 25 март, когато се връщаше към Белгия след посещение във Финландия.  ", "date": "2018.05.22", "title": "Германски съд отхвърли искането за екстрадиция на Карлес Пучдемон "}
{"url": "http://epicenter.bg/article/Erdogan-pred-poslanitsi-ot-myusyulmanski-darzhavi--Erusalim-e-nash-i-shte-ostane-nash-/155006/7/0", "text": "Няма да предадем Ерусалим, каза турският президент Реджеп Ердоган, цитиран от анкарския в. \"Хюриет\".   Държавният глава вчера организира прием за посланици на мюсюлмански държави по случай ифтар (вечеря след края на постите през деня по време на свещения месец Рамазан).   \"Ерусалим е наш и ще остане наш. Ние няма да го предадем на държавата, която се храни с кръвта и плътта на изповядащите исляма палестинци\", категоричен бе той, визирайки Израел. Ердоган също посочи пред дипломатите, че след изборите за президент на Турция на 24 юни Анкара ще разгледа възможността за налагане на търговски санкции срещу еврейската държава.   Лидерът на югоизточната ни съседка с думите си заклейми решението на американския президент Доналд Тръмп да премести посолството на страната си в Израел от Тел Авив в Ерусалим и да признае свещения за юдеи, християни и мюсюлмани град за столица на еврейската държава. Ходът на Вашингтон запали протести и по време на сблъсъците от 14 май израелските сили за сигурност убиха около 60 палестинци.    ", "date": "2018.05.22", "title": "Ердоган пред посланици от мюсюлмански държави: Ерусалим е наш и ще остане наш!"}
{"url": "http://epicenter.bg/article/Human-Rights-Watch-zove-svetovnite-lideri--Boykotirayte-Svetovnoto-v-Rusiya-/155013/7/0", "text": "Световните лидери трябва да бойкотират ВИП ложата на руския президент Владимир Путин по време на откриването на Световното първенство по футбол през следващия месец, ако не предприеме стъпки за защита на цивилните в Сирия. Това настояха от международната правозащитна организация Human Rights Watch, цитирани от \"Франс прес\" и Нюз.бг.  Русия, която е домакин на най-гледаното спортно събитие в света за първи път тази година, е основен крепител на режима на сирийския президент Башар Асад и може би най-влиятелният посредник в продължаващата от повече от 7 години война.  \"С домакинството на едно от най-гледаните събития в света, Русия ухажва световното обществено мнение и търси уважение\", изтъква изпълнителният директор на Human Rights Watch Кенет Рот в изявление.  \"Световните лидери трябва да дадат сигнал на президента Путин, че ако не промени посоката и действията за прекратяване на зверствата на руските и сирийските сили в Сирия, те няма да бъдат на местата си във ВИП ложата с него по време на церемонията по откриването\", допълни Кенет Рот.  Милиарди хора по света се очаква да гледат Световното първенство по телевизията, а Human Rights Watch твърдят, че отговорността на Москва за страданието на цивилните в Сирия не трябва да се забравя.  Русия е основният износител на оръжия за сирийския режим и нейните сили предоставят подкрепа на терен на правителствените сили и присъдружните милиции.  Правозащитната организация, чието седалище е в Ню Йорк, е документирала съвместните военни операции между Русия и Сирия, които са \"предизвикали хиляди цивилни жертви\", включително и наскоро в Източна Гута близо до Дамаск.  Кенет Рот предупреди, че милиони други цивилни са изправени пред същата съдба в предстоящите операции, особено в северозападната провинция Идлиб, която все още до голяма степен не е под контрола на правителството.  \"Световните лидери не трябва да позволяват спортно събитие да замазва модела на зверства в Сирия, който сега е надвиснал над повече от два милиона цивилни\", изтъкна той.  ", "date": "2018.05.22", "title": "Human Rights Watch зове световните лидери: Бойкотирайте Световното в Русия!"}
{"url": "http://epicenter.bg/article/Ariana-Grande--Mislya-za-Manchestar-/155027/7/0", "text": "Мислите ми са в Манчестър, заяви американската певица Ариана Гранде, предаде Скайнюз, цитиран от Новини.бг   Изпълнителката посочи в социалните мрежи, че не може да се отърве от тежкия спомен, който я преследва вече една година.   След концерта в английския град в нощта срещу 23 май привърженикът на \"Ислямска държава\" (ИД) Салман Абеди извърши атентат. При терористичния акт загинаха 22-ма души, предимно деца и тийнейдъжъри.   Днес в Манчестър започна възпоменателна церемония в памет на жертвите. На нея присъстваха британският премиер Тереза Мей, лидерът на основната опозиционна сила Лейбъристка партия - Джереми Корбин и други официални лица. ", "date": "2018.05.22", "title": "Ариана Гранде: Година след атентата, не мога да спра да мисля за Манчестър  "}
{"url": "http://epicenter.bg/article/Aleksandar-Novak--Rusiya-e-gotova-da-razgleda-gazovite-proekti-s-Balgariya-pri-garantsii-ot-Sofiya-i-ES/155041/7/0", "text": "Русия е готова да разгледа съвместните газови проекти с България при условие, че те бъдат гарантирани от правителството на България и Европейския съюз. Това заяви министърът на енергетиката на Русия Александър Новак в ефира на руския телевизионен канал „Россия 24“, предава ТАСС, цитирана от Агенция \"Фокус\".  „Русия реализира строителството на газопровода „Турски поток“. България отново проявява интерес транзитът на газа да преминава през територията на страната. Включително те искат да се разгледа въпросът за възможно строителство на газов хъб в България. В момента се разработват технико-икономическите основания. По принцип Русия не се отказва от сътрудничество и сме готови да разгледаме всички варианти“, заяви Новак.  „За нас е важно да получим гаранции, че всички тези големи проекти и бъдещи инфраструктурни проекти ще бъдат гарантирани от гледна точка на покупателите на газа, че ще съответстват с изискванията на европейското законодателство и ще имаме гаранции от правителството на България и Европейската комисия“, добави енергийният министър.  ", "date": "2018.05.22", "title": "Александър Новак: Русия е готова да разгледа газовите проекти с България при гаранции от София и ЕС"}
{"url": "http://epicenter.bg/article/Svetovnata-presa--SASht-vtvardyavat-vanshnata-si-politika/154982/11/0", "text": "Скъсването на ядрения пакт с Иран е първа стъпка от дълъг и болезнен процес, който САЩ започват и който според някои е заговор за събаряне на властта в Техеран, пишат медиите по света.  САЩ замениха преговорите с Иран с диктат, пише в. \"Монд\", цитиран от БТА.  Държавният секретар на САЩ Майк Помпейо използва вчера първата си голяма реч за външната политика, за да отправи твърдолинейно послание, в което поиска от Иран да промени кажи-речи напълно поведението си на световната сцена, пише в. \"Ню Йорк таймс\".  Натискът едва започва. Скъсването на ядрения пакт с Иран е първа стъпка от дълъг и болезнен процес, който има за цел да върже ръцете и краката на режима на аятоласите, пише в. \"Паис\". САЩ въобще не възнамеряват да предоговарят споразумението от 2015 г., а искат да сключат ново, което да съдържа окончателен отказ от страна на Иран от каквито и да са ядрени амбиции, закриване на програмата за балистични ракети и край на експанзионизма в Близкия изток, добави испанското издание.  Част от дванайсетте американски искания, които Техеран трябва да изпълни, се отнасят за ядрения въпрос. Те се простират далеч отвъд пределите на умиращото споразумение, което иначе е смятано за най-стриктното в историята на борбата срещу ядреното разпространение. Но най-фрапантните искания се отнасят за регионалното влияние на Иран, от който САЩ искат да се разпорежда само в собствените си граници, добави \"Монд\".  САЩ избраха да приложат политика на \"максимален натиск\" върху Иран, както направиха със Северна Корея. Вашингтон смята, че е принудил режима на Ким Чен-ун да смени тона и да започне диалог с Южна Корея. В този случай обаче администрацията се ползваше с голяма международна подкрепа, изразяваща се в санкции, приети от ООН. Отказвайки да признае, че в Иран има и умерени политици като президента Хасан Рохани и външния министър Мохамад Джавад Зариф, американският държавен секретар събуди отново подозрения за американски заговор за дестабилизиране и събаряне на режима в Техеран, пише френският вестник.    Майк Помпейо обеща вчера по-дълбока подкрепа за Грузия в областта на сигурността и икономиката и призова Русия да изтегли войските си от Абхазия и Южна Осетия по силата на споразумението за прекратяване на огъня от 2008 г.  \"САЩ недвусмислено осъждат руската окупация на грузинската земя, каза Помпейо при откриването на годишната среща на американо-грузинското стратегическо партньорство, провеждаща се във Вашингтон.  \"Руската силова инвазия на Грузия е ясно нарушение на международния мир и стабилност\", допълни той. Помпейо припомни, че политиката на САЩ е да подкрепя евентуално членство на Грузия в НАТО.  Грузинският премиер Гиорги Квирикашвили каза, че американската подкрепа за мирно решение на руското присъствие в Грузия \"е от най-висша степен на важност за нашата страна и за регионалната стабилност\". Той допълни, че членството на Грузия в алианса ще бъде \"ясна добавена стойност за евроатлантическата сигурност\".    Президентът на САЩ Доналд Тръмп призова днес венецуелското правителство да \"проведе свободни и честни избори\", след като президентът Николас Мадуро бе преизбран във вот, който по-голямата част от международната общност порица, предаде Ройтерс.  Призоваваме режима на Мадуро да възстанови демокрацията, да проведе свободни и честни избори, да освободи незабавно и безусловно всички политически затворници, да сложи край на репресиите и икономическите лишения срещу народа на Венецуела, посочва Тръмп в изявление.  Американският държавен глава подписа по-рано указ за налагане на нови икономически санкции срещу Венецуела.    Вицепрезидентът на САЩ Майк Пенс предупреди севернокорейския лидер Ким Чен-ун да не се опитва да разиграва американския държавен глава Доналд Тръмп, ако двамата се срещнат при ппланираната среща на 12 юни. Пенс заявява това в извадки от инвервю за телевизия \"Фокс\", цитирани от ДПА.  \"За Ким Чен-ун ще бъде голяма грешка да мисли, че може да разиграва Доналд Тръмп\", казва Пенс на фона на засилващите се опасения, че срещата може да се окаже срамен провал за Тръмп, ако той не успее да накара Северна Корея да се откаже от ядрените си оръжия.  Пенс допълва, че е \"безспорно\", че Тръмп е подготвен да се оттегли от срещата, която според плановете трябва да се проведе в Сингапур.  Не мисля, че президентът Тръмп мисли за пиар-а, той мисли за мира, допълва вицепрезидентът.  Северна Корея заяви миналата седмица, че ще се откаже от срещата, ако САЩ настояват за пълната й денуклеаризация.  За Тръмп, който е уверен във възможностите си да постига големи сделки, се твърди, че е попитал съветниците и съюзниците си дали все пак да участва в срещата предвид промяната в тона на Пхенян.  Очаква се Тръмп да обсъди срещата с южнокорейския президент Мун Дже-ин, който по-късно днес ще посети Белия дом.    Белият дом е изсякъл паметни монети в чест на първите в историята американско-севернокорейски преговори на върха, планирани за 12 юни, предаде ТАСС.  На монетите са изобразени профилите на президента на САЩ Доналд Тръмп и лидера на Северна Корея Ким Чен-ун на фона на националните знамена. Около тях има надписи \"Президент Доналд Дж. Тръмп\" и \"Върховен лидер Ким Чен-ун\", отдолу е годината 2018-а, а отгоре - надпис \"мирни преговори\" на корейски. По най-външния периметър са разположени надписи на английски \"Съединени американски щати\", \"Мирни преговори\" и \"Корейска народно-демократична република\".    ", "date": "2018.05.22", "title": "Световната преса: САЩ втвърдяват външната си политика"}
{"url": "http://epicenter.bg/article/Krasimir-Uzunov--Shte-napravim-glupav-kompromis--ako-priemem-imeto-Ilindenska-Makedoniya/154983/11/34", "text": "   Едната страна го вкарва в употреба, не толкова гръцката страна, колкото Македония, което на нас трябва да ни говори за други неща. И второ, става въпрос за времево или географско определение. Тоест със същия успех може да се казва Крушевска република Македония, защото става дума за много реминисценции към миналото, първо в самата Македония, второ в отношенията между Гърция и Македония, и трето, което индиректно ни засяга нас.  Аз се бях зарекъл да не говоря по тази тема, но няма как да се мълчи. Затова „Фокус“ направи няколко интервюта с водещи български историци - да се види, какво мислят и всички стигнаха до едни и същи извод – че това е име, което пряко засяга България, въпреки изявления на вицепремиери и министри, че ние можем го да приемем, че няма нищо тревожно в подобно име.  Първо за Македония. Когато става въпрос за Македония, трябва да знаем, че Заев очевидно се е отказал от античния характер на македонците, който битуваше по времето на Никола Груевски. Тоест този поменик, който направиха от Скопие – мавзолей на миналото, Македонски акропол, Филип Втори Македонски на кон, Александър Македонски без кон, пък как по Вардар ще плуват стари македонски кораби и как по площада ще вървят едни македонски фаланги – това е отречено. Но за сметка на това се връщаме към един Титов прочит на историята или посткомунистически, просръбски прочит на историята, което за мен има обяснението с наличието на прекалено много просръбски елементи в екипа около самия Заев, тъй като Заев е бил младо момче, когато избухна демокрацията в Македония 1990 г. и едва ли е подозирал някога, че ще стане премиер или че ще бъде преди това кмет на Струмица. Става въпрос за връщане към т.нар. теза за сакралната дата Илинден. И тук примерно синът на Димитър Димитров – един човек, който е много добре запознат с действителната история на съвременна Македония и на това, което е било преди 1944 г., говоря за проф. Димитър Димитров, бащата на министър Никола Димитров, който много ентусиазирано защитава тезата за Илинденска република Македония.  Според тази теза историята на Македония се върти около три Илиндена. Това е наложено по времето, когато Македония от Народна република става социалистическа република.  Първият Илинден е 1903 г с обявяването на Крушевската република, в която се залагаше, че войводата Никола Карев, отбележете, е бил социалист преди да бъде революционер, глупости на търкалета, защото едната част на позицията за отбраната на Крушево се командва от поручик Тодор Христов, офицер от Българската армия, втората се командва от Питу Гули и третата е от Никола Карев, който взел, че отишъл в София да издава социалистически вестник, докато останалите умирали на скалите на Мечкин камен.  Вторият Илинден има две разклонения – 2 август 1945 г., когато се решава да се създават партизански отряди и бригади срещу т. нар. български окупатор в Македония и 2 август на 1944 г ., когато е проведено заседанието на т.нар. АСНОМ – антифашистката съпротивителна национално-освободителна борба на Македония. Никой, обаче, не казва, че събранието на АСНОМ е открито с „Изгрей, зора на свободата“. Тоест тези, които са били там, са търсили някакъв друг, по-различен от днешния прочит на своята собствена история. Но, както казва Методи Шатаров, председател на покраинския комитет на ЮКП в Македония – моите различия с Богдан Филов не са национални, те са политически. Тоест, когато Тито изпраща писмо в Македония през 1941 г . – въоръжавайте се, правете партизански отряди, които да се бият с българския окупатор, Методи Шатаров връща писмо, в което казва: „Вие сте улави, другарю Тито. Народът празнува, лампите светят, хората прегръщат войниците. Как да правят партизански отряди“? И в Македония партизанските отряди през 1941-1942 до 1943 година изобщо не съществуват. След това, както пише самият Михайло Апостоловски, бъдещ българомразец, а тогава пленник в Италия: „В партизанските отряди ние бяхме малцинство. Те бяха съставени предимно от сърби, черногорци и избягали от плен руски червеноармейци“. Тоест вторият Илинден е свързан пряко с България.  А третият Илинден е през 90-те години и се свръзва с възкресяването на македонската държава, с опитите да се вземе точно този Пчински манастир, където, пак казвам, голяма част от делегатите на АСНОМ после отиват в Голи Оток и по затворите, защото са повярвали, че ще правят независима Македония, тоест старата автономистка теза, която – ако не може да сме заедно с България, поне да сме отделна държава. Но тези патриоти много бързо те са прегазени от хората на Лазар Колишевски, на Темпо, Кръсте Червенковски и т.н. Та третият Илинден е 90-те години.  А за справка може да видите, къде е четвъртият Илинден – това сега е според Световния македонски конгрес – тогава, когато Македония напусне преговорите за името с Гърция и когато се отметне от договора с България. Тоест това е за вътрешна употреба. Очевидно е за мен, че всичко това не е родено от самия Заев, това е някой от екипа му, от хората около него, и много ми прилича на почерка на бившите служби, които са около него, и са го посъветвали да се вкара в употреба „Илинденска република Македония“.  Виждам и овчия ентусиазъм в част от македонските медии, които обясняват, как САЩ едва ли не те са го предложили това име. Виждам Кириакос Мицотакис, лидера на Нова демокрация, който казва – такова име няма да мине, защото все пак това, което казаха и историците – голяма част от Илинденското въстание се развива на територията на вилаетите Лерин и Костур. Още повече, че Илинденското не може да бъде разделено от Преображенското въстание, защото това е една и съща част от една национално-освободителна борба.  Даже тези комити, които са излезли в Родопите, в Ахъчелебийско, Смолянско и долу примерно до Ксанти и Драма, тяхната задача е била да се прекъсне връзката между двата театъра на военните действия, тоест войските от Македония да не могат да стигнат до Одринско. Значи тези хора, които са ръководили революцията през 1903 г ., те са имали представа, как се прави въоръжено въстание. И никога не са предполагали, че някой някога ще ги дели. Защото Гоце Делчев, пред когото се кълнат всички в Македония, е бил ръководител на национално-освободителното движение на всички българи от Македония и Одринско. Той не ги разделя двете неща, едното от другото. Има един войвода Тане Николов, беломорски войвода, родопски войвода, участник в боя на Ножот от 14 юли 1906 година. Тези хора са осъзнавали, че са част от един народ, една борба и една национална идея, от нейния национален подем.  На следващо място, Гърция няма как да приеме едно подобно име, въпреки щедрото предложение – дайте да подпишем един договор в Преспа, защото това Илинденско-Преображенско въстание се развива там някъде към Косинец, Дъмбени, в Западна Гърция на самата граница с днешна Албания, където и сега живее т.нар. славянофонско население. Тоест гърците нямат аргумент да се съгласят с подобна стъпка на един времеви период – илинденски, защото ние после трябва да отидем примерно към изборите от 1920 година, когато социалисти или комунисти, както искате ги наричайте, в Македония печелят скопските избори. Трябва ли тогава да бъде Скопска република Македония?  И не на последно място, трябва да имаме предвид, че това име, освен че краде българската история, откровено отваря врати за сепаратизъм, което ние не го говорим или не смеем да го изречем. Защото в България има една нерегистрирана незаконна организация „ОМО Илинден“, която осъди България на няколко пъти в Страсбург за това, че ние нарушаваме правото на свободно сдружаване. Тоест, когато тази държава стане Република Илинденска Македония, тогава това отроче на титовия комунизъм, платено със сръбски пари някога, за да се създаде в България и дотирано и подхранвано след това много успешно от различни правителства, за съжаление голяма част от ВМРО-ДПМНЕ, ние трябва да седнем да обясняваме защо тук има едно Илинден, което има или няма нещо общо с тази Илинденска република и т.н.  Много беше хубаво, че навръх Илинден, един междинен Илинден през 2017 г. ние подписахме договора с Македония, но очевидно договорът стои повече като договор. Има изявления на министъра на просветата на сегашното правителство на Заев, че няма намерение да променя учебниците. Това означава, че много неща ще останат пожелателни, като в една декларация на Европейския съвет по повод на Западните Балкани. И затова проблемът с Македония нас трябва да ни притеснява, а не да гледаме много нашироко като голямата държава, защото Македония, както днес написаха, Сашо Ордановски мисля, че има един коментар, казва: „Излезе много ясно. Може би това е пазарене на време, веднъж; може би това е проба – гумена патица, която е пусната, за да се види как реагира“.  Гръцката опозиция е хомогенна, че не желае да приеме подобно име. Няма да казваме, че примерно лидерът на центристите гърци Василис Левентис каза, че не иска втора турска държава на северната граница на страната, тоест Македония, турска – разбирай албанска. В Македония ВМРО-ДПМНЕ е против смяната на името и отиването на такава решаваща стъпка – Илинденска Македония, заради което не може да се каже, как ще реагира президентът Георге Иванов. А на следващо място, ако това устройва примерно албанците, то не устройва проруските елементи в Македония, които също са много силни.  Тоест ние трябва да преценяваме, дали тази смяна на поведението в преговорите, за които вече времето остава много кратко – само до края на юни, ще може да реши спора за името преди срещата на върха на страните от НАТО, защото иначе ще преживеем нещо като през 2008 г . от срещата в Букурещ, когато Македония беше едва ли не на сто процента сигурна, че ще стане член на НАТО, а не стана. А очевидно е, че за страните от Западните Балкани без членство в НАТО няма членство в Европейския съюз, колкото и да обясняваме, че тази стратегия вече е отречена. Ако има някоя държава реални шансове, тя се казва Черна гора.     Няма как да се направи компромис с историята ни. Ето и случаят с Църквата. Въпреки всички ругатни, които изслушахме по повод Светия Синод, аз смятам, че в случая нашите попове са прави. Доколкото знам историята с тях, първо в Устава на православната ни църква е записано, че тя е наследник на Охридската архиепископия. Това е едно. Второ, когато е тръгнала подготовката за 1000-годишнината, е било постигнато някакво споразумение да се канят заедно. Тоест Българската православна църква и Македонската православна църква да поканят заедно за честването на 1000 години на Охридската архиепископия. Но Македонската църква очевидно е избързала и е пратила покани само от свое име. Няма как аз да поканя у вас гости без ваше знание и съгласие. И когато ние се държим като наследник на Охридската архиепископия, ние трябва заедно да каним с Македонската църква, защото имаме общо духовно минало. Пък сега дали сме майка църква или църква мащеха, това няма никакво значение, това ще го отсъди след време историята.  Но, когато става въпрос за Охридска архиепископия, аз се чудя, защо празнуват сега, тя трябва да бъде 1767-а година, на седмица е годишнината. Даже Григор Пърличев в прочутото му стихотворение „Лето 1762 година“ и той бърка с 5 години. Архиепископията е разпусната през 1767 година. И последният охридски архиепископ като го повикали в Цариград, го изпратили на заточение. Изпратили са го на заточение в Зографския манастир. Защо? Защото е бил българин. И сега на Зограф има една килия на Арсений, където стои патерицата му – тази, с която е тръгнал от Охрид, стигнал е до Цариград и оттам са го пратили на заточение в Атон. Ако го организираха двете църкви, всяка чест.  Груба грешка ще бъде от наша страна, ако използваме политически мотив – примерно отиде премиер, вицепремиер и заведе двама от тези митрополити, които са гласували против решението на Църквата. Така не става. В Църквата нещата се решават много по-бавно, много по-трайно, те не се решават с политически диктати. А който и да е министър-председател, президент, вицепремиер или министър на финансите, или на образованието, или на спорта, без значение, трябва да знае, че и след него ще има държава. И решенията, които ние трябва да взимаме и които да са достатъчно отговорни, те трябва да ангажират и тези, които ще дойдат да управляват държавата след това, не да разправят после, какви са ни управлявали. Така че исторически компромиси няма как да се направят. Особено с проблеми, които са натрупвани с десетилетия, ако не и със столетия.  В случая между Гърция и Македония става въпрос за четвърт век история. В Косово проблемите са натрупани откакто Тито решава да проведе универсалния метод за решаване на националния въпрос по примера на Сталин – тогава, когато взима сърби от Косово и ги заселва във Войводина, за да заграбят на унгарците земите, а на тяхно място влизат албанци, които стават мнозинство. Ето до това води социалистическият начин на решаване на националния въпрос – война, конфликти. И хубаво е, че едно време тези, които пак са ни управлявали някога – 1948 година със същия ентусиазъм, които са искали да влезем в Балканска федерация с Югославия, и тогава хората скандирали на улицата „Сталин, Тито, Димитров“, може би дядовците на тези които сега са демократично настроени, а после викали „Сталин, дупка, Димитров“, защото Тито вече бил отречен. Значи, ние не сме се разбрали по една единствена причина да не влезем след Бледските споразумения, когато се прави федерацията – не сме се разбрали, къде да са министерствата и в коя столица да е премиерът. И слава Богу, защото иначе щяхме да сме в един котел, който се разпада само с много войни.  Бях в Любляна, когато загинаха 8 човека, това е при изтегляне на Югославската народна армия. Бях в Хърватия, когато се водеше операция „Сабя“ и когато във Вуковар хотелът имаше пет етажа, а после на заранта имаше два етажа. Бях в Косово, бях в Македония през 2001 г. Няма нищо по-страшно от гражданска война. Значи Западните Балкани трябва да са благословени да тръгнат към мирно решение. Но решението трябва да си го намерят хората вътре, които живеят, а не ние да се мъчим да сме посредници между сърби и албанци, или ние да оказваме някакъв натиск как да се реши въпросът между Гърция и Македония, но не и за наша сметка. Ще направим глупав компромис, който ще ни се върне върху главата много по-късно, ако допуснем тази държава да стане Илинденска Македония.     За съжаление, първото усещане е, че не сме в състояние. Това се възпитава. Но то не се възпитава с площадна демокрация – да отидем и да развеем четири знамена на гроба на Тодор Александров – както и да се сърди някой. Когато гърците могат да направят митинг по проблема с името и да спорим дали са били 150, 180, 250 или един милион и там да няма разлика между ПАСОК, „Нова демокрация“ или Хриси Авги и всички да са заедно, можем да им свалим шапка. Когато подписваме Ньойския договор през 1919 г. – 400-хиляден митинг на центъра на София. Сега, ако кажем, че трябва да направим Свети Дух, ние ще съберем резултата от 45 години комунизъм с 25 години безхаберие. Това са 70 години, в които ние не знаем защо Свети Дух е Ден на Македония. А когато онзи французин описва българското лято 1915 година, когато България клони къде да отиде, както сега – дали към Русия, дали да отиде към Централните сили, и събираме оферти, тогава той каза: „Аз бях потресен, когато видях екзарха начело на едно шествие, многохилядно, по „Царя“, което вървеше и носеше черни знамена с имената на отнетите на България македонски градове. Ами последният град, в който сме загубили в Македония, е градът, на който беше кмет Зоран Заев – Струмица. Сигурно 50% от електората на Зоран Заев има български паспорти – някои от бизнес интереси, някои от прозрения и за това, защото са се сетили откъде са им корените. Значи, никой от нас не иска Македония да я заграби и едва ли не да превърне, както казваше професор Николай Генчев, Охридското езеро в гребна база на Софийския университет. Но ние трябва да имаме спокойствието на една сигурна държава. Днес има един коментар на Александър Русинов в „Нова Македония“, който казва: „Каквото и да правим, както и да ставаме Илинденска Македония, след пет години ще вземат да ни разделят българи и албанци, тогава какво ще правим“? Тоест ние трябва да мислим стратегически като държава, която има 1300, вече 1400 години история, и всеки, който минава през управлението, да знае, че моментното наистина е временно, а трайното е да се мисли за държавата.   ", "date": "2018.05.22", "title": "Красимир Узунов: Ще направим глупав компромис, ако приемем името Илинденска Македония"}
{"url": "http://epicenter.bg/article/-Tayms--Tramp-shte-varne-predishnoto-velechie-na-NATO/155018/11/0", "text": "Въпреки всички трансатлантически спорове за разходите за отбрана, САЩ твърдо възнамеряват да укрепят НАТО. Европа и Америка не могат да се договорят по нито един въпрос. С изключение на бъдещето на най-важния и успешен военен съюз в света. Въпреки ексцентричната дипломация на Доналд Тръмп и неговото язвително презрение към съюзниците, перспективите на срещата на НАТО, която ще се проведе в средата на юли в Брюксел, са учудващо многообещаващи.   Естествено, на зрителите активно ще се демонстрират огромните различия между двата бряга на Атлантика по отношение на разходите за отбрана. Тръмп ще избълва огън от критика срещу европейците, обвинявайки ги в алчност и желание да спечелят на чужд гръб. Малцина от 29 страни-членки на алианса изпълняват изискването и харчат по 2% от своя БВП за отбрана. На кратко казано, американските данъкоплатци плащат за благоденствието на европейските държави.   Съюзниците максимално използват предимствата, давани от НАТО, докато на раменете на американците се крепи по-голямата част от бремето за неговото поддържане. На фона на безпокойството по повод на едностранната политика на американците спрямо Иран, Близкия изток, климатичните промени и търговията европейските лидери не са склонни да слушат някакви поучения. Те също демонстративно ще порицават администрацията на Тръмп за високомерието и прибързаността. Въпреки това, тази осъждана от всички администрация с мощната подкрепа на Конгреса увеличи, а не намали приноса на Америка в сигурността на Европа, наливайки пари в нейната източна част и върна там тежките оръжия, които администрацията на Барак Обама изтегли.   САЩ укрепи своите военни връзки с държавите, които не членуват в НАТО, като Швеция и Финландия. През миналия месец Пентагона обяви възстановяването на Втори флот, оперативна единица на американския ВМС, отговаряща за Северния Атлантик. Всичко това заради Русия. Нападайки Украйна през 2014 г. и започвайки да вреди навсякъде, Владимир Путин презареди трансатлантическите отношения. НАТО сега се фокусира върху своята основна мисия: отбраната на територията. Многонационалните войски, които неотдавна бяха разположени в Прибалтика и Полша, промениха ситуацията със сигурността в тези разположени на първа линия страни, което намали риска от внезапно руско нападение. В резултат на това всички ние днес сме по-сигурни.   Сега, когато в Балтийския регион е въведен ред, вниманието се пренасочва към Балканите и Черно море. Първият повод за безпокойство – Турция, която сега увеличава своето военно сътрудничество с Русия на фона на конфликта със Запада по повод на Сирия. Будят тревога нестабилността и намесата на Русия в делата на бивша Югославия. Сега все повече расте надеждата, че Македония, най-накрая ще получи шанс да влезе в алианса, но за останалите кандидатки, такива като Босна, Косово и Сърбия това както и преди остава далечна перспектива.   Руските заплахи де факто наложиха вето върху по-нататъшното разширяване на НАТО на територията на бившата империя на Кремъл. Също така НАТО се сблъсква с това, как се променя лицето на войната: кибератаките, изкуственият интелект, пропагандата, целенасочената корупция и други подобни. Тук са необходими възможностите на Великобритания, и те, вероятно, ще ни позволят да постигнем това, че през 2020 г. наследникът на Йенс Столтенберг на поста генерален секретар на НАТО да бъде британец. Потенциалните кандидати са много, макар че сред тях няма нито една силна фигура. Тази работа би желал да получи Дейвид Камерън, но смаяните от Брекзит европейски страни го ненавиждат. Но най-насъщните проблеми на алианса са доста неприятни и преди всичко засягат логистиката. Те тлеят още от времето на Студената война.   Транспортирането на танкове по пренатоварената железопътна мрежа на Европа отнема седмица, а са необходими дни или часове. Бюрократичната рутина угнетява. Промените се случват, но недостатъчно бързо. На юлската среща ще бъде одобрено създаването на ново Обединено командване по тиловото осигуряване и логистиката в Улм, което ще се занимава с транспорта, инфраструктурата, киберсигурността и останалите скучни, но важни въпроси.   Разходите за обектите с двойно предназначение, такива като големи пристанища, по-стабилни мостове и железопътни вагони дава шанс на Германия да избегне американските критики относно нейните разходи за отбрана, които представляват само 1,2% от БВП. Тъй като в Германия са силни в момента антиамериканските настроения, на нея й е по-лесно да се концентрира върху логистиката. Германците могат да се тревожат, че НАТО е поле за дейност на разпалващите военна истерия американски производители на оръжия. А срещу подобряването на железопътните превози трудно могат да възразяват.   Този подход е много по-добър, отколкото със заплахи да се принуждава правителството на Ангела Меркел да изпълни даденото празно обещание да достигне поставената от НАТО цел за 2% от БВП до 2024 г. И наистина, отчитайки грандиозната икономика на Германия, харченето на такова голямо количество пари за оръжия, би я превърнало във военна супердържава на Европа, което може да има потенциално дестабилизиращи последици. Втората голяма грешка е приемането на решения.   Съвременните заплахи се развиват бързо и непредсказуемо. В случай на руска провокация, обсъжданията в Съвета на НАТО, органа на алианса, отговарящ за взимането на решения, могат да са прекалено бавни. От военна гледна точка върховният главнокомандващ на обединените сили на НАТО в Европа американският генерал Къртис Скапароти се нуждае от по-големи правомощия, например, за оперативното разгръщане на силите за бързо реагиране някъде в Източна Европа. Това засяга чувствителен момент: положението за съгласие на парламента за използването на въоръжените сили в едни страни е записано в Конституцията, а в други се ползва с широка политическа и обществена подкрепа.   Американските президенти също са обезпокоени: конфликтите могат да избухнат навсякъде, но само САЩ могат да ги прекратят. Въпреки целия огън, мъгла и ярост в трансатлантическите отношения, пример, за които са спешната миротворческа мисия на Столтенберг в Белия дом, голямото предимство на алианса е това, че той е единственият вариант. Той обединява Европа със САЩ. Той обединява Великобритания с Европа. Това е единствената защита на Европа от Русия. Разширяването на НАТО увеличава сигурността и съдейства за модернизацията. Това е единствената организация, която може оперативно да разгърне ефективни въоръжени сили против заплахите в Северна Америка, Близкия изток и други горещи точки по света. Всичко останало дори не се доближава малко до алианса. С това поне са съгласни всички.  ", "date": "2018.05.22", "title": "„Таймс“: Тръмп ще върне предишното величие на НАТО"}
{"url": "http://epicenter.bg/article/Mezhdudarzhavnite-otnosheniya-mezhdu-Rusiya-i-Balgariya--Obzor--/155019/11/33", "text": " между Съветския съюз и България – 23 юли 1934 година. През септември 1944 година те са прекъснати и са възстановени през август 1945 година, пише в материал на РИА Новости за отношенията между София и Москва след разпадането на СССР, предава Агенция \"Фокус\".   е сключен основополагащият Договор за дружески отношения и сътрудничество. Двете страни поддържат редовни контакти на висше, високо и министерско ниво.   На 17 януари Путин и българският му колега Георги Първанов официално откриха „Годината на Русия в България“. На следващият ден се състояха руско-българските преговори на високо ниво. Тогава бяха обсъдени перспективните направления на двустранното сътрудничество в транспортната сфера, инвестиционното и военно-техническото сътрудничество и туризма. След края на разговорите бе подписан пакет от документи за сътрудничество.  Преговорите между Путин и Първанов станаха деветата от 2002 година нататък среща между ръководителите на Русия и България.  В рамките на визитата руският президент се срещна също с премиера на България Сергей Станишев и председателя на българския парламент Георги Пирински.  В края на визитата в България Путин положи венец на паметника на руския император Александър II и посети Националният военно-исторически музей.   В хода на преговорите на най-високо ниво бяха обсъдени въпроси за реализация на съвместни проекти. След края на разговорите беше подписан пакет от документи.   беше на работна визита в Русия.  По време на XXII Олимпийски игри в Сочи през февруари 2014 година в Русия  . Осъществени са контакти по парламентарна линия.  На 14-16 март 2010 година в Москва на официална визита в Москва   На 22-25 май 2012 година председателят на Съвета на Федерацията (горната камара на руския парламент) Валентина Матвиенко върна официалната визита на България.  Основният акцент на срещата  , са въпросите за сътрудничеството в областта на енергетиката: бъдещето на „Южен поток“ и АЕЦ „Белене“, цената на руския газ, както и възможността за разширяване на стокообмена между двете страни.  През юли 2014 година, по случай 135-ата годишнина от установяването на дипломатическите отношения, на официална визита в София    Ежегодно се провеждат планови консултации на външните министерства на двете страни по двустранни и международни въпроси.  През последните години диалогът на между Русия и България не винаги е успешен, много съвместни проекти бяха отменени.  Под натиска на Вашингтон и Брюксел, София взе решение да се откаже от строителството на стратегически важния газопровод „Южен поток“.  , което се осъществяваше с активното участие на руската страна.  В момента българските партньори демонстрират заинтересованост в развитието на конструктивното сътрудничество. През юни 2017 година ПАО „Газпром“ и Министерството на енергетиката на България подписаха „пътна карта“ за развитието на сътрудничеството в газовата сфера, която предполага изучаването на възможностите за разширяване на българската газопреносна мрежа.  Възобнови се и ръстът на стокооборота:   – руският износ е нараснал с 2,9 млрд. долара, а импортът с 548,7 млрд. долара.  Руският износ в България е представен от групи стоки като: суровини (75,42% от общия обем на руския износ в България), машини, оборудване и транспортни средства (15,57%), метали и метални изделия (3,67%), продукция на химическата промишленост (2,30%).  Основна част в структурата на българския износ в Русия заемат следните видове стоки: продукция на химическата промишленост (36,37% от целия обем на вноса на Русия от България), машини, оборудване и транспортни средства (35,87%), текстил и обувки (11,06%), стоки за бита и селскостопански суровини (6,74%), метали и метални изделия (4,79%) дървесина и целулозно-хартиени изделия (1,26%).  Съгласно данните на Банката на Русия,   (през 2016 година те са били 41 милиона долара). Основните отрасли на българската икономика – получатели на руски инвестиции са: сферата на недвижимите имоти (43,6%), търговията (11,8%), хотелиерството и ресторантьорство (11,2%), строителство (10,9%). Най-големи инвестиции са вложени в развитието на притежавания от руската петролна компания „Лукойл“ нефтопреработвателен завод (НПЗ) „ЛУКОЙЛ Нефтохим Бургас“ (от 1999 година – близо 3 милиарда долара).  Важен механизъм за решаване на текущите въпроси от търговско-икономическата сфера на двустранните отношения е Междуправителствената руско-българска комисия по икономическото и научно-техническото сътрудничество. Последното ѝ, 15-о, заседание се състоя през януари 2016 година в София.    За есента на 2018 година е планирано 16-ото заседание на Междуправителствената руско-българска комисия по икономическото и научно-техническото сътрудничество.   Съгласно данните на министъра на туризма на България Николина Ангелкова, през 2016 година България са посетили повече от 580 хиляди туристи от Русия, а регистрираният ръст е съставил почти 20%. Министърът поясни, че този показател не отчита руските граждани в втори дом в България.  Според данните на Росстат, през първите девет месеца на 2017 година, 463 хиляди руски туристи са посетили България.   С голям успех се ползват гастролите на руските музикални, хореографски и театрални колективи и изпълнители. На основата на междууниверситетски договори се развива активен академически обмен между руските и българските висши учебни заведения.  Укрепват позициите и на руския език в България, който остава втори по популярност чуждестранен език в местните учебни заведения. В страната е развита мрежа от центрове и офиси на фонда „Руский мир“ с големи библиотеки и бази от мултимедийни ресурси на различна тематика.  Развиват се междуцърковните връзки.   и участва в празненствата по случай 140-ата годишнина от освобождението на страната от османско владичество.  ", "date": "2018.05.22", "title": "Междудържавните отношения между Русия и България (Обзор) "}
{"url": "http://epicenter.bg/article/Ot-dnes--Mtel-se-kazva-A1/154981/4/0", "text": "\r\n \r\n След 17 години на пазара, една от най-разпознаваемите български търговски марки отива в историята – мобилният оператор „Мтел” се преименува на А1. \r\n   \r\n Ребрандингът беше анонсиран с промяна в сайта на телекома, заместен изцяло от страница с надпис „Началото на нещо ново…” и таймер, отброяващ времето до 11,30 часа днес. За целта са използвани корпоративни шрифтове на „Телеком Австрия” – собственик на „Мтел” от 2005 г. \r\n   \r\n В края на септември м.г. именно от централата обявиха, че са взели решението всички подразделения в групата да минат към бранда А1, който е познат на австрийския и словенския пазари. \r\n   \r\n По мащаб ребрандирането на „Мтел” ще трябва да е сходно на това, което преживя \"Глобул\", след като стана част от \"Теленор\". \"Мтел\" за последно преобрази цялата си магазинна мрежа преди 5 години, когато беше представено ново лого. \r\n \r\n", "date": "2018.05.22", "title": "От днес: Мтел се казва А1"}
{"url": "http://epicenter.bg/article/Blizo-1-6-mlrd--lv--shte-badat-investirani-vav-ViK-v-51-naseleni-mesta/155022/4/0", "text": "1,59 млрд. лв. от Оперативна програма „Околна среда 2014-2020 г.“ ще бъдат вложени в изграждане или реконструкция на водопроводи, канализация, пречиствателни станции и други съоръжения в 51 населени места. Това обяви днес министърът на регионалното развитие и благоустройството Николай Нанков по време на организирания от министерството дискусионен форум „Новите инвестиции във ВиК инфраструктура“.   Предстои да бъде реконструирана и изградена близо 1300 км ВиК мрежа. През този програмен период ще се строят две нови пречиствателни станции за отпадъчни води в област Бургас – едната ще обслужва курортите „Св. Влас“ и „Елените“, а другата е в Карнобат. Ще бъде изградена и една пречиствателна станция за питейни води в Шумен. 15 пречиствателни станции за отпадъчни води, една за питейни води и още 146 помпени станции ще бъдат реконструирани, както и колектори и вътрешна ВиК мрежа. Обектите, които ще бъдат финансирани, са определени с изготвянето на регионалните прединвестиционни проучвания (РПИП) с финансиране от ОПОС 2014-2020 в 14 области, обслужвани от един ВиК оператор - Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен, Стара Загора, Шумен и Ямбол. Такова проучване беше направено пилотно за Смолян със средства от Оперативна програма „Околна среда 2007-2013 г.“ Столична община отделно също изготвя регионално прединвестиционно проучване.   Чрез регионалните прединвестиционни проучвания вече е ясна и пълната картина на състоянието на ВиК съоръженията, водопотреблението и тенденциите на развитие. Регионалният министър подчерта, че тези близо 1,6 млрд. лв. са приоритизирани на база най-належащи нужди. Той обърна внимание, че ресурсът е огромен, като ще се измерва дългосрочният ефект от него както върху инфраструктурата, така и върху потребителите.   Пред участниците във форума министър Нанков посочи, че за първи път през този програмен период инвестициите ще се извършват от ВиК операторите, тъй като те най-добре знаят какво е нужно за дадената територия. Все повече се убеждаваме, че това е правилният подход, защото това са хората, които познават системата най-добре, допълни той. Чрез използването на нови проектантски решения тези инвестиции няма да навредят на съществуващата инфраструктура и ще има плавен преход и подобрена работа на системите.   Регионалният министър подчерта, че ВиК отрасълът е жизнено важен и активите в него са огромни – близо 90 000 км мрежа. Това се равнява на 250 магистрали като „Тракия“ и е над два пъти повече от цялата пътна мрежа – републиканска и общинска, която е общо около 40 000 км. Освен това ВиК мрежата е под земята и това създава допълнителни трудности за поддръжката й.   От 2009 г. тече процес, който наричаме реформа във ВиК отрасъла. Трябва да го реформираме, за да е устойчив от финансова, технологична и екологична гледна точка, заяви министърът. Той коментира, че дебатът по Многогодишната финансова рамка след 2020 г. вече е започнал, като посочи, че се съхраняват инвестициите в базисна инфраструктура, в екология, в иновации и човешки капитал, но на принципа пари срещу реформи и затова реформата в отрасъл ВиК трябва да завърши.   Инвестициите във ВиК инфраструктура ще продължат. Средствата за ВиК отрасъла за България ще са със сходен обем в следващия европейски бюджет, коментира и вицепремиерът Томислав Дончев. Той посочи, че водата е стратегически ресурс, който няма заместител. По думите му достъпът до нея ще е по-важен от достъпа до петрола. Сещаме се за проблемите, когато нямаме вода, каза още вицепремиерът. Той подчерта, че водата, която тече от чешмата, е услуга и трябва да струва на ползвателя толкова, колкото са направените разходи.   Зад изработените регионални прединвестиционни проучвания стои огромна работа, заяви директорът на дирекция „Водоснабдяване и канализация“ в МРРБ Иванка Виденова. По тях в продължение на 2 години работиха над 150 инженери, електроинженери, конструктори, геолози, юристи и икономисти. Обследвана беше ВиК мрежата в 14-те области. Всички водопреносни системи бяха проверени за здравина, енергийна ефективност, загуби на вода, а канализационните колектори  бяха обследвани с телевизионни камери, за да се види как работят, дали са амортизирани и дали трябва задължително да бъдат подменени. Цялата информация беше дигитализирана и се направиха хидравлични модели, с които се симулира работата както в нормални, така и в екстремни условия – при наводнения, демографски проблеми и други.   На финала бяха предложени конкретни инженерни решения за всеки обект  – от площадките до използваните материали. Вече са приключили и всички процедури по екологичното законодателство. Направен е график на обществените поръчки, готови са идейните проекти за реконструкция на ВИК инфраструктура.   Цялата информация е подредена в 3300 класьора, дейностите по проекта са свършени и качеството е много добро, подчерта Иванка Виденова. От своя страна министър Нено Димов потвърди, че Министерството на околната среда и водите има готовност да бъде отворена процедурата за кандидатстване. 21 млн. лв. ще бъдат предоставени за регионални прединвестиционни проучвания за още шест новоконсолидирани територии, каза още той. Заместник-министърът на регионалното развитие и благоустройството Малина Крумова информира, че се очаква да се подготвят насоките за кандидатстване и вече се работи по техническото задание и документацията за обществена поръчка за новите 6 РПИП, която ще бъде обявена до 2-3 месеца.   На база вече изготвените регионални прединвестиционни проучвания за 14 области с по 1 ВиК оператор се предвижда да бъдат изпълнени 92 обекта за водоснабдяване и 59 за канализация. Крумова посочи, че ще бъдат обявени 196 обществени поръчки за избор на изпълнители, от които 99 за строителство и 97 за услуги, като броят им е индикативен, защото детайлната работа продължава.   Заместник-министърът съобщи, че при разработването на 14-те РПИП са извършени сериозни проучвания не само за агломерациите с над 10 хил. е.ж., но и за тези с между 2000 и 10 000 е.ж. В рамките на договорите, след подготовката на формулярите за кандидатстване, предстои изготвяне на предложения за технически стратегически варианти и за тях. Така при осигуряване на ресурс в следващия програмен период работата по проектите ще може да започне максимално бързо.", "date": "2018.05.22", "title": "Близо 1,6 млрд. лв. ще бъдат инвестирани във ВиК в 51 населени места"}
{"url": "http://epicenter.bg/article/Porozhanov--Blizo-50--ot-raketite-protiv-gradushki-veche-sa-izstrelyani/155042/4/0", "text": "\"Много тежко започна месец април, с много наситени ядра на градушки. Към момента тези облаци са третирани от Агенцията за борба с градушките. Почти сме изстреляли половината от запасите си за целия сезон от ракети срещу градушките, заяви земеделският министър Румен Порожанов пред БТВ.   Средствата за ракети ги получаваме през централния бюджет, ще се наложи да поискаме малко по-голяма сума, но нека да видим какви ще бъдат разчетите, каза министърът. Имахме активни преговори със служителуте с тази агенция, увеличени са им заплатите, допълни той.   Той коментира протеста на розопроизводителите. Има свръхпроизводство на рози тази година. Очакваната реколта е над 16 000 тона. Има дисбаланс. За първи път се получава това нещо, каза Порожанов.   По думите на земеделския министър има и много нерегистрирани земеделски производителите на рози. Проблемът е в дневния капацитет на дестилериите, на другия ден дестилерията трябва да бъде отново свободна. В тези дни имахме рекорди за изкупуване, обясни земеделският министър. Има нов конкурент на световния пазар - Афганистан също произвежда качествен розов цвят, на много по-ниска цена, заяви Порожанов.", "date": "2018.05.22", "title": "Порожанов: Близо 50% от ракетите против градушки вече са изстреляни"}
{"url": "http://epicenter.bg/article/Radan-Kanev-za-AETs--Belene--Poluchavame-edin-star-moskvich--VIDEO--/155044/4/0", "text": "Става дума за реактор от второ поколение, модел от 80-те години, продават ни стар москвич – така обрисува ситуацията с АЕЦ „Белене” Радан Кънев от „Демократична България” и бивш лидер на ДСБ в предаването \"Лице в лице\" по бТВ.  Днес от формацията организираха протест срещу подновяването на проекта.  „Имаше референдум, който завърши без резултат. След това мнозинството на ГЕРБ реши проектът за „Белене” да се спре – с много силни и верни думи – че става дума за корупционен гьол, става дума за сеизмична площадка и много остаряла технология…”, посочи той.  „Заради поредица от корупционни действия в минали управления, България е придобила реактор и следователно трябва да строи централата и да плати 10 пъти повече пари сега, да преживее поскъпване на цената на електричеството, произвеждайки енергия, която по всяка вероятност няма да е необходима…”, посочи още той.  „Решението на евентуален енергиен глад, който въобще не е на хоризонта, не е в остаряла технология”, беше Кънев.  „Ако в семейството ни имаме нужда от втори автомобил, първо ще обсъдим нужен ли ни и е втори автомобил, после много внимателно ще определим бюджета, какво можем да си позволим, после ще преценим от какво имаме нужда – по-малка кола, по-голяма кола пр. И в следващия момент идва примерно тъстът ми и ми казва: „Радане, знаеш ли, имаме в мазето в Добрич един двигател от москвич, малко е разбрицан, но като се потегне, ще му купиш един москвич без двигател от моргата, ще го сложиш вътре, да го използваме все пак …”, даде пример той.  ", "date": "2018.05.22", "title": "Радан Кънев за АЕЦ „Белене”: Получаваме един стар москвич (ВИДЕО) "}
{"url": "http://epicenter.bg/article/-Rosatom--obyavi--che-ima-namerenie-da-uchastva-v-targa-za-postroyavaneto-na-AETs--Belene--v-Balgariya-/155048/4/0", "text": "Руската държавна корпорация „Росатом“ планира да участва в търга за строителството на АЕЦ „Белене“ в България, съобщи директорът на компанията Алексей Лихачов, цитиран от РИА Новости и Агенция \"Фокус\".  „При всички случаи „Росатом“ планира да участва в него. Думата е на българите“, съобщи пред журналистите Лихачов, в отговор на въпрос.  Както поясни директорът на компанията. В момента се очаква решение по този въпрос на българския парламент, който въведе мораториум върху строителството на централата през 2012 година.  Руската агенция припомня, че президентът на България Румен Радев съобщи по време на срещата си с премиера на Русия Дмитрий Медведев, че възобновяването на проекта АЕЦ „Белене“ предполага и руско участие в него.  По-рано първият заместник-генерален директор на отдела по развитието на международната дейност на корпорация „Росатом“ Кирил Комаров, на форума „Атомекспо-2018“, съобщи пред журналистите, че компанията е готова да помогне на България в строителството на атомната електроцентрала.  ", "date": "2018.05.22", "title": "„Росатом“ обяви, че има намерение да участва в търга за построяването на АЕЦ „Белене“ в България "}
{"url": "http://epicenter.bg/article/2------------------/155017/3/0", "text": "2-годишно дете е нахапано жестоко от домашна куче в пловдивското село Крумово, съобщи кореспондентът на bTV в региона.  Момиченцето е откарано в болница в тежко състояние, но вече е без опасност за живота.  Инцидентът е станал вчера към 17 ч. Кучето е порода Дого Аржентино и е собственост на бащата на детето.  По случая е образувано досъдебно производство.  ", "date": "2018.05.22", "title": "2-годишно дете е нахапано от домашно куче в Пловдивско"}
{"url": "http://epicenter.bg/article/Kola-udari-dva-avtobusa--prevozvashti-detsa/155037/3/0", "text": "  Лек автомобил се е ударил в два автобуса, превозващи деца, на главен път 1-6, в района на с. Антон. Сигналът за инцидента е подаден около 15:40 ч., съобщиха от МВР.   Пострадал е водачът на автомобила, транспортиран в болнично заведение в тежко състояние. По първоначална информация няма пострадали деца.   На място има полицейски екипи. По информация на АПИ движението се пренасочва двупосочно през с. Антон.   В момента се извършва оглед на местопроизшествието. Причините за възникването на инцидента са в процес на установяване.  ", "date": "2018.05.22", "title": "Кола удари два автобуса, превозващи деца"}
{"url": "http://epicenter.bg/article/Naglost--Vmesto-da-tarka-narovete-v-zatvora--Tsar-Kiro-parkira-v-narushenie-v-tsentara-na-Plovdiv-/155049/3/0", "text": "„Вместо да търка наровете в Пловдивския затвор, небезизвестният престъпен цигански барон Кирил Рашков демонстрира уменията си зад волана”,    Пловдивчанинът, станал свидетел на действията му, твърди, че всеки ден Кирил Рашков превзема нагло тротоара пред \"резиденцията\" си до Понеделник пазара.  „За да може да паркира на сянка, пред входа, е изтръгнал едно от анти-паркинг колчетата на тротоара. По този начин е отворил подход към желаното място за паркиране.   Ромският барон изтръгнал едно от анти-паркинг колчетата на тротоара  На 21 ноември 2016 г. Специализираният наказателен съд присъди две години затвор на Кирил Рашков за контрабанда на живак, както и за притежание на антични монети и украшения, които ромският барон не е декларирал.  Цар Киро бе осъден за това, че на 10 юли 2014 г. е пренесъл от Турция през ГКПП \"Капитан Андреево\" половин килограм живак, който е държал след това в Пловдив.  Освен това от началото на май 2014-а до ареста му през юли м.г. след уговорка с Радослав Петров се занимавал с наркотърговия у нас и в чужбина. ", "date": "2018.05.22", "title": "Наглост! Вместо да търка наровете в затвора, Цар Киро паркира в нарушение в центъра на Пловдив "}
{"url": "http://epicenter.bg/article/Ilhan-Kyuchyuk-predstavi-proekta-si--quot-Ti-i-Brekzit-quot--na-ministar-Lilyana-Pavlova/155029/2/0", "text": "Евродепутатът Илхан Кючюк се срещна днес с Лиляна Павлова, министър за Българското председателство на Съвета на ЕС, за да ѝ представи своя проект \"Ти и Брекзит\".    При старта на втория сезон на предаването \"Обещанието\" по БНТ Кючюк пое ангажимент  да създаде и поддържа \"Ти и Брекзит\" - интернет портал за трудовите и граждански права на българските граждани във Великобритания след Брекзит.    \"Поздравления за инициативата - вярвам, че тя е много добра и полезна и подкрепя усилията, които и българското правителство, и европейските институции полагат в този нелек процес на преговори за отстояване на правата на европейските, в това число - българските граждани след Брекзит\", каза министър Лиляна Павлова.    По думите ѝ главният преговарящ от името на ЕС за Брекзит - Мишел Барние - има нелеката задача до октомври месец да приключи целия преговорен процес.   Илхан Кючюк коментира: \"Когато  се заех с темата  Брекзит , не си представях какъв е броят на българите, върху които той ще има реално отражение. Над сто и четиресет хиляди са пряко засегнатите. И България, и ЕС - всички заедно трябва да гарантираме икономическата социална сигурност на всички граждани.“   Кючюк поясни, че интернет порталът \"Ти и Брекзит\" има за цел не просто да предоставя информация, но и да насочва българските граждани, работещи и учещи във Великобритания, когато имат неясноти относно правата им. \"Ти и Брекзит\" ще събира всички стратегически документи, касаещи Брекзит, като същевременно ще дава възможност за изпращане на въпроси, касаещи трудовите и образователни права на българските граждани.", "date": "2018.05.22", "title": "Илхан Кючюк представи проекта си \"Ти и Брекзит\" на министър Лиляна Павлова"}
{"url": "http://epicenter.bg/article/Lilyana-Pavlova--Zaedno-uspyahme-da-postavim-temata-za-Zapadnite-Balkani-na-dneven-red-za-ES/155030/2/0", "text": "Министри, посланици, Почетни консули и други представители на дипломацията и бизнеса от страните от Югоизточна Европа се събраха днес на първата по рода си среща, организирана от Асоциацията на Почетните консули в България. Събитието беше под наслов „Ролята на Почетните консули за подобряване на бизнес климата и насърчаване на културна сплотеност на Балканите“. Почетни гости на събитието бяха Лиляна Павлова, министър за Българското председателство на Съвета на ЕС, Тодор Стоянов, зам.-министър на външните работи, и Николаос Маргарополос, главен секретар на Международната федерация на консулите (F.I.C.A.C.). Николаос Маргарополос връчи официално златната F.I.C.A.C. емблема на Асоциацията на Почетните консули в България, която удостоверява пълноправно членство в Международната федерация на консулите.  „Балканите са основен приоритет на българското европредседателство, затова и подкрепата, която получаваме от Асоциацията на Почетните консули в България е от изключителна важност. Всички ние обединяваме усилията си в посока промотиране на региона и осигуряване на икономическо, културно и социално развитие. Заедно успяхме да поставим темата за страните от Западните Балкани на дневен ред за Европейския съюз. Предстои още много работа, но ние се радваме, че приоритетите на Австрия, страната, която ще поеме председателството след нас, до голяма степен съвпадат с нашите“ – каза Лиляна Павлова.  На срещата бяха обсъдени важни въпроси за ролята на Почетните консули и консулската дипломация в днешната реалност, добри практики за промотиране на културна сплотеност и усилията на консулите в посока подобряване на бизнес климата на Балканите. Кратки презентации направиха и Живко Груевски – Почетен консул на Канада в Македония, Стамен Янев – изпълнителен директор на БАИ, Левон Хампарцумян – главен изпълнителен директор и председател на Управителния съвет на УниКредит Булбанк, и проф. Иван Тодоров – Почетен консул на Антигуа и Барбуда в България.  „Осигуряването на по-добри бизнес условия на Балканите е изключително важно за перспективното развитие на страните от Югоизточна Европа, а ролята на Почетните консули е основополагаща. Тази среща е една възможност да поставим ясни цели и да се уверим, че гледаме в една посока – а именно за подобряване на бизнес климата и промотиране на културна сплотеност на Балканите“ – каза Борислав Боянов, председател на Асоциацията на Почетните консули и Почетен консул на Малта в България.  Работната среща завърши с оживена дискусия между всички над 100 участници в събитието. Своето мнение изказаха както дипломати, така и представители на бизнеса от страните от Югоизточна Европа.  Зам.-министърът на външните работи, Тодор Стоянов, добави още: „Благодаря на Почетните консули за подкрепата, насочена към Българското председателство на Съвета на ЕС, както и за усилията за подобряване на културните, икономическите и социално-икономическите връзки между страните от Югоизточна Европа и осъществяването на активна двустранна дипломация.“   ", "date": "2018.05.22", "title": "Лиляна Павлова: Заедно успяхме да поставим темата за Западните Балкани на дневен ред за ЕС"}
{"url": "http://epicenter.bg/article/Vezhdi-Rashidov-aplodira--quot-Chamkoriya-quot--v-London/155033/2/0", "text": "Вежди Рашидов аплодира в Лондон прочутия моноспектакъл на Театър 199 „Чамкория“ по едноименния роман на Милен Русков.   Председателят на парламентарната Комисия по културата и медиите беше официален гост на събитието, което е част от културната програма на българското европредседателство в английската столица и се реализира в навечерието на 24 май. Организатори на проявата са Българският културен институт в Лондон и българското посолство тук.  Театралният спектакъл с режисьор Явор Гърдев и с участието на Захари Бахаров препълни залата на прочутия Leicester Square Theatre в центъра на Лондон.   Сред публиката бяха дипломати, актьори, режисьори, сценографи, театрални критици. Тук бе и внукът на Марлон Брандо – Майкъл Брандо, който е актьор и режисьор и оцени моноспектакъла „Чамкория“ като върхово постижение на сцената. Театралният критик Филип Бергсън също изрази възхищението си от талантливата българска постановка, която се родее с най-добрите европейски театрални спектакли.  Вежди Рашидов аплодира участниците и организаторите на великолепния спектакъл.   „България трябва да се гордее с таланти като Явор Гърдев, Захари Бахаров и Милен Русков, които заедно с екипа на моноспектакъла показват, че за големите дарования няма граници, горд съм, че тази вечер ценителите от Лондон видяха един изключителен спектакъл и го оцениха по достойнство“, заяви Вежди Рашидов. Той поздрави специално Светла Дионисиева, директор на Българския културен институт в Лондон, която направи възможно отварянето на най-големите сцени в английската столица за българските изпълнители. Именно тя организира преди време прочутия наш концерт в Кадуган хол, както и поредица от творчески изяви на най-изтъкнатите ни съвременни творци в престижни пространства в Лондон. ", "date": "2018.05.22", "title": "Вежди Рашидов аплодира \"Чамкория\" в Лондон"}
{"url": "http://epicenter.bg/article/Karakachanov--Integratsiyata-na-stranite-ot-Zapadnite-Balkani-v-ES-i-NATO-shte-osiguri-traen-mir/155034/2/0", "text": "В рамките на официалното си посещение в Черна гора министърът на отбраната Красимир Каракачанов участва в работата на осмото издание на TO BE SECURE FORUM, което се провежда до 23 май в чероногорския град Будва. „Идеята за мирни и свободни Балкани винаги е основен приоритет на външната политика на България. Сега, когато България председателства Съвета на Европейския съюз, тази визия е наша цел – да подпомогнем в максимална степен процеса на пълното присъединяване на Западните Балкани към семейството на европейските народи“, отбеляза в изказването си министър Каракачанов.   Дошло е времето, в което страните от региона могат заедно да формулират общата форма на бъдещето си съжителстване, не само в географски, а и в политически аспект. Министър Каракачанов заяви, че европейският проект е недовършен, докато всички страни от Западните Балкани не станат част от Обединена Европа. Успешното осъществяване на наложителните политически реформи и създаването на условия за стабилен икономическия растеж са незаменими условия за това държавите от региона да постигнат пълна реализация на европейската си перспектива, отбеляза той. „Интеграцията на всички страни от Западните Балкани в ЕС и НАТО ще осигури траен мир, стабилност и просперитет за всички държави от региона. Това е необходимото и достатъчно условие регионът да се превърне в генератор, а не потребител на сигурност“, заяви министър Каракачанов и изрази готовността на страната ни да подпомогне със своя опит държавите от региона в техните усилия за европейска и евроатлантическа интеграция. „Днес сме изправени пред особено динамични предизвикателства пред нашата обща сигурност. Неразрешените проблеми на сигурността в Европа в контекста на съвременните рискове и заплахи, и най-вече на хибридните, откриват широко поле на уязвимост. Длъжни сме да работим заедно за изграждане на достатъчен институционален капацитет в секторите за сигурност на всички държави, така че те да бъдат устойчиви пред враждебни външни въздействия“, каза в заключение министърът на отбраната.   В осмото издание на организирания от черногорска страна TO BE SECURE FORUM участват също министрите на отбраната на Черна гора, на Босна и Херцеговина и на Република Македония Предраг Бошкович, Марина Пендеш и Радмила Шекеринска, представители на структури на НАТО и ЕС, политически анализатори и журналисти. В рамките на форума министър Каракачанов проведе двустранна среща с Матю Палмър - и.д. заместник помощник-секретар в Бюрото по европейски и евразийски въпроси в Държавния департамент на САЩ. Във фокуса на разговорите бяха актуални въпроси от сигурността в региона, както и сътрудничеството със САЩ в областта на отбраната и сигурността и възможностите за неговото разширяване.", "date": "2018.05.22", "title": "Каракачанов: Интеграцията на страните от Западните Балкани в ЕС и НАТО ще осигури траен мир"}
{"url": "http://epicenter.bg/article/Razdadoha--zeleni-nagradi--za-praznika-na-rayon--Vladislav-Varnenchik--/155035/2/98", "text": "С празнично шествие и концерт в читалище „Петко Р. Славейков“ район „Владислав Варненчик“ отбеляза своя празник навръх Деня на Св. Св. Константин и Елена. Това съобщиха от Община Варна.  „Радвам се, че и тази година заедно споделяме празника“, обърна се към хората в читалището кметът на Община Варна Иван Портних. Той припомни, че инвестициите в района са важен приоритет за общината и се реализират ежегодно.  „Ремонтирахме всички основни пътни артерии, обновихме парка, построихме нова ясла, а ОДЗ 11 бе ремонтирано и разширено. Продължаваме все така активно да работим заедно с районния кмет Николай Костадинов. Част от образователната инфраструктура, включена в инвестиционната програма на Община Варна, се реализира тук – ремонтираме Първо ОУ, предстоят ремонти на СУ „П.К. Яворов“ и на детска градина „Първи юни“. Готов е проектът за нов модерен многофункционален спортен комплекс, който ще предлага възможност за футбол, волейбол, баскетбол, ще има скейтпарк, алея за ролери и бягане, тенис корт. На финала е и проектът за обновяването на IV микрорайон, както и проектът за Кайсиева градина. На територията на района е и пробивът на бул. „Сливница“, който предстои да бъде реализиран и който ще осигурява бърза връзка с автомагистралата“, каза кметът Иван Портних. Той благодари на хората за добрия диалог и сътрудничество.  Тържеството продължи с музикална програма и връчване на награди на победителите в конкурса за най-красиво озеленено междублоково пространство - „Пъстро и създадено с любов“. Най-голяма подкрепа във фейсбук получиха обитателите на бл. 204, вх. 3; бл. 32, вх. 2 и бл. 404, вх. 14. Наградите на кмета на район „Вл. Варненчик“ бяха в 5 катерогии. Най-добро декоративно оформление спечели бл. 230, вх. 4; Най-добро художествено изпълнение: Бл. 36, вх. 1; Най-добро индивидуално изпълнение: Бл. 7, вх. 13; Най-професионално изпълнение: Бл. 408, вх. 18; Най–зелено, голямо и целогодишно поддържано предблоково пространство - Бл. 302, вх. 10 и 11.  Сред гостите на събитието бяха Даниела Панайотова, зам.-кмет на район Аспарухово, общинските съветници Марица Гърдева и Николай Георгиев.  ", "date": "2018.05.22", "title": "Раздадоха „зелени награди“ за празника на район „Владислав Варненчик“ "}
{"url": "http://epicenter.bg/article/69-bloka-se-vklyuchvat-v-shestvieto-za-24-ti-may-vav-Varna/155036/2/0", "text": "69 блока ще се включат в традиционното празнично шествие във Варна по случай 24-ти май – Ден на българската просвета и култура и славянската писменост. Празничната програма започва в 9,20 ч. с благодарствен молебен в Катедралния храм „Св. Успение Богородично“. Точно в 10 ч. на пл. „Св. Св. Кирил и Методий“ ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата.  Под звуците на химна „Върви, народе възродени“, ще тръгне празничното шествие, което традиционно се повежда от ученици и учители от ОУ \"Св. Св. Кирил и Методий\", следвани от носителите на Награда „Варна“ за 2018 година. Ще участват и всички общински, държавни и частни училища, 6-те варненски висши учебни заведения, блок с детски градини, Общински детски комплекс, НАОП \"Н. Коперник\", блок на културните институции. В 11 ч. пред входа на Морската градина ще започне концерт под мотото „Да поиграем на празника” на фолклорен ансамбъл „Варна“.  ", "date": "2018.05.22", "title": "69 блока се включват в шествието за 24-ти май във Варна"}
{"url": "http://epicenter.bg/article/Festival-sazdava-klipove--Zashto-obicham-Varna--/155038/2/0", "text": "Работилници - по заснемане и монтиране на клипове на тема „Защо обичам Варна“, по драматургия, анимация, актьорско майсторство и музика са предвидени в рамките на фестивала за детско и младежко медийно изкуство\"Арлекин\", който ще се проведе за седма поредна година във Варна от 9-ти до 12-ти юни.   Форумът се реализира от Сдружение „Арлекин“, с подкрепата на Община Варна. В събитието са включени разделите: кино и телевизия, радиопредавания, ютуб канали и музикален конкурс за изпълнение на песни от филми. Участниците са деца и младежи от България, Белгия, Бразилия, Германия , Гана, Грузия, Италия, Индия, Израел, Македония, Молдова, Полша, Русия, Сърбия, Франция, Хърватска и Украйна.  Фестивалът ще стартира на 9-ти юни от 19ч. с шествие - тип уличен театър, което ще завърши с тържествен концерт пред входа на Морска градина. Официалното откриване е на 10-ти юни от 9:30 часа в зала „Пленарна“ на Община Варна. Програмата включва още представяне на медийни продукции и защита пред професионално жури, уъркшопове с лектори доц. Юрий Дачев, доц. Радостина Нейкова и инж. Валя Ковачева. Специален гост преподавател и член на жури щe e италианският актьор, драматург и режисьор Фабрицио Романьоли.  Награждаването на отличените медийни продукти в различните категории ще бъде на 12-ти юни от 20:00 часа в Летен театър в Морската градина. След това ще бъде проведен музикалният конкурс \"Киното, моя любов моя песен\" за изпълнение на песни от филми, с директор доцент Етиен Леви.  Записване за участие до 1 юни 2018 г на имейл адрес:   ", "date": "2018.05.22", "title": "Фестивал създава клипове „Защо обичам Варна“ "}
{"url": "http://epicenter.bg/article/Ivan-Portnih-pozdravi-uchastnitsite-v-VII-konferentsiya--Pristanishta-i-koraboplavane-po-Cherno-more-2018-quot-/155039/2/98", "text": "Кметът на Варна Иван Портних поздрави участниците в VII Международна конференция „Пристанища и корабоплаване по Черно море 2018“, която се провежда за първи път в България под егидата на ДП „Пристанищна инфраструктура“. Той благодари на организаторите, че са избрали морския град за домакин на престижното събитие, съобщиха от община Варна.  „Община Варна подкрепя развитието на сектора, в рамките на правомощията, които имаме. В добри партньорски взаимоотношения сме с ДП „Пристанищна инфраструктура“, с „Пристанище Варна“ ЕАД, с Министерството на транспорта. Вярвам, че този форум е добра възможност за споделяне на добри практики в сферата на морския транспорт и логистика и развитие на устойчив бизнес“, допълни той. Приветствия към участниците отправиха областният управител Стоян Пасев, генералният директор на ДП „Пристанищна инфраструктура” Ангел Забуртов, посланикът на Ирландия в България – Н.Пр. Майкъл Форбс.  Във форума участват над 200 представители на световни компании от морския бранш - превозвачи, товародатели, логистични компании, оператори на пристанищни терминали, доставчици на пристанищно оборудване и услуги от 15 държави. Целта на конференцията е да се анализират най-новите световни казуси в областта на морския транспорт и логистиката, да се насърчи транспортът на контейнери в Черно море и стратегиите за развитие на транспортния пазар, да се адаптират нови технологии за обработка на контейнерите от черноморските пристанища и да се повиши конкурентоспособността на портовете в района въз основа на регионалното сътрудничество между различните организации. По-късно бе открито и изложение на фирми от морската и пристанищната индустрия.   ", "date": "2018.05.22", "title": "Иван Портних поздрави участниците в VII конференция „Пристанища и корабоплаване по Черно море 2018\""}
{"url": "http://epicenter.bg/article/Reaktsiite-na-ruskata-presa-za-poseshtenieto-na-Radev--Spomeni-za-izpusnatiya-gaz--OBZOR--/155045/2/0", "text": "Президентът на България пристигна в понеделник на двудневна визита в Русия. През първия ден той се срещна с премиера на страната Дмитрий Медведев в Москва, а във вторник той пътува до Сочи, където бе приет от своя колега Владимир Путин, което беше първата от десет години насам среща между държавните глави на България и Русия.  В навечерието на заминаването си за Русия, Радев отговори писмено на въпросите на кореспондентите на вестник „Коммерсанть“, като цялото интервю бе публикувано от изданието със заглавие: „Никои санкции не са вечни“. Това предизвика сериозен отзвук в руските медии, които публикуваха редица материали, основани на отговорите на български президент, като акцентът им бе най-вече върху предложението за прокарване на директен газопровод между България и Русия, който да се казва „Български поток“.  В отговор на предложението на българския държавен глава, членът на Съвета на Федерацията и редовен участник в различни коментарни предавания по руските телевизионни канали Алексей Пушков написа в своя „Туитър“, „Отказът на България от „Южен поток“ беше груба грешка. Турция веднага се възползва от своя шанс, а Германия строи „Северен поток 2“. Добър урок за София“, което бе широко отразено от местните медии.  Руските средства за масова информация подхванаха темата за „Български поток“ още в понеделник и продължиха да я развиват през целия ден във вторник, като коментари по въпроса направиха редица експерти и други специалисти.  Веднага след срещата между Путин и Радев в Сочи, руските медии акцентираха върху поканата към руския държавен глава да посети България през тази година и върху заявлението на българския президент, че София търси възстановяване на прекъснатия диалог с Москва. Не остана без внимание и съобщението на руския лидер, че Бойко Борисов ще пристигне на посещение в Русия през близките дни.  Агенция „Фокус“ предлага заглавията на материалите в руските медии, без да препредава съдържанието им, което в голяма степен се припокрива с това на основните материали във водещите руски агенции, които вече бяха предадени от нас.  „РИА Новости“: Радев покани Путин в България  „РИА Новости“: Президентът на България иска да възстанови диалога с Русия  „РИА Новости“: Пушков определи като „груба грешка“ отказа на България от „Южен поток“  „РИА Новости“: София ще съдейства за диалога между ЕС и Русия, заяви президентът на България  „РИА Новости“: „Росатом“ има намерение да участва в търга за построяването на АЕЦ „Белене“ в България  „РИА Новости“: Владимир Путин смята, че визитата на българския президент е сигнал за възобновяване на отношенията  „РИА Новости“: Удар по глобалната йерархия: Русия принуди европейците да направят най-страшното  „РИА Новости“: Междудържавните отношения между Русия и България  „ТАСС“: Путин ще се срещне с президента на България и двамата ще обсъдят перспективите пред сътрудничеството между двете страни  „ТАСС“: Путин и Радев обсъдиха възможностите за задълбочаване на икономическото сътрудничество  „ТАСС“: Радев покани Путин на официална визита в България  „ТАСС“: Владимир Путин заяви, че визитата на българския президент ще помогне за възобновяването на пълноформатните отношения между страните  „ТАСС“: Александър Новак заяви, че Русия е готова да разгледа газовите проекти с България при гаранции от София и Брюксел  „Интерфакс“: Путин съобщи за предстоящи преговори с премиера на България  „НСН“: Изключително груба газова грешка: Как България изпусна своя шанс  „НСН“: От Съвета на Федерацията нарекоха грешка отказа на България от „Южен поток“  „Федеральное агентство новостей“: Президентът на България покани Владимир Путин да посети страната през 2018-а година  „Федеральное агентство новостей“: Путин обсъди задълбочаването на икономическото сътрудничество с президента на България  „Федеральное агентство новостей“: Путин видя „добър сигнал“ във визитата на българския президент  „Агенция REX“: България отново се нуждае от руски газ  „Рамблер/новости“: България се опитва да заслужи „газовата прошка“ на Русия  „EADaily“: Президентът на България обяви намерението на страната си да възстанови диалога с Русия  „Взгляд“: Пушков коментира надеждите на София за „Български поток“  „Коммерсантъ“: Спомени за изпуснатия газ  „Коммерсантъ“: Президентите на България и Русия поставиха срокове за АЕЦ „Белене“  „Комсомольская правда“: Президентът на България обяви намеренията на страната си да възстанови загубения диалог с Русия  „Комсомольская правда“: Преди четири години България се отказа от строителството на \"Южен поток\"  „Известия“: Пушков определи като грешка отказа на България от „Южен поток“  „Российская Газета“: Путин и Радев обсъдиха възстановяването на диалога между България и Русия  „ВЕДОМОСТИ“: България се отказа да купува руски изтребители  „ТВ Цариград“: След 13 години: България помоли Русия да помогне за възобновяването на проекта АЕЦ „Белене“  “URA.Ru” Пушков коментира намеренията на България да прокара газопровод от Русия  „Российский Диалог“: Пушков обясни с няколко думи какво загуби България от отказа си да построи „Южен поток“  „iReactor“: Президентът на България предложи на Путин да възобнови строителството на „Южен поток“  „ТВ 360“: Българският президент покани Путин в своята страна за възстановяване на диалога  „Южный Федеральний“: „Български поток се появи като идея в навечерието на пускането на „Турски поток  „Утро.Ru“: Европа направи груба грешка по отношение на „Южен поток“  „Газета.Ru“: Путин се срещна с президента на България  „Life.ru“: Президентът на България обяви, че страната му има желание да възстанови диалога с Русия  „Life.ru“: Пушков определи като грешка отказа на България от „Южен поток“  „Интернет издание Багнет“: Президентът на България инициира директен газопровод от Русия  „Свободная Пресса – Поволжье\": Колко са нужни на Европа руските газопроводи  ", "date": "2018.05.22", "title": "Реакциите на руската преса за посещението на Радев: Спомени за изпуснатия газ (ОБЗОР) "}
{"url": "http://epicenter.bg/article/Prof--Aleksandar-Marinov--Balgariya-nyama-yasno-definiran-natsionalen-interes-v-otnosheniyata-si-s-Rusiya-/155046/2/0", "text": "България няма ясно дефиниран национален интерес в отношенията си с Русия. Това каза проф. Александър Маринов в интервю за Радио „Фокус“. Той каза още, че политиката не може да се прави само за да се отразява в медиите, или да се харесва на журналистите, важно е какви са резултатите по същество.  Маринов обобщи посещението на президента Румен Радев в Русия и резултатите от него като възобновяване на диалога или опит за създаване на нормални, трайни рамки за политически диалог.  „Ние въобще нямаме дефиниран национален интерес. Той се приравнява във формалното ни участие в някакви формати. Големият въпрос е какво искаме и какво можем да постигнем чрез участието си в тези формати, включително какво искаме, какво можем да постигнем от двустранните си отношения с Русия? Това са главно икономически, но не само икономически условия, блага и придобивки. Очевидно, че в такъв случай ще трябва да се търси някаква взаимност, не само в личния живот, а и в голямата политика трябва да има взаимност, т.е. да има взаимен интерес. Трябва ясно да се дефинират чувствителните точки или области за нас. Между другото президентът доста открито и откровено заяви такива точки на срещата си с министър-председателя Медведев по начин, по който друг български държавник не го е правил на среща“ каза той.  Проф. Александър Маринов каза още, че българските позиции във всички сфери трябва да се заявяват и да се търси добронамерен диалог за постигане на взаимно изгодно съгласие. В отношенията с Русия има грешки от двете страни, но е време да се започне на чисто, каза още той. Според Маринов, Руснаците са хора, с които трябва да се говори открито.  ", "date": "2018.05.22", "title": "Проф. Александър Маринов: България няма ясно дефиниран национален интерес в отношенията си с Русия "}
