{"url": "http://epicenter.bg/article/Hasan-Azis--V-momenta-kato-che-li-kmetovete-sa-vinovni-za-navodneniyata-/158886/2/0", "text": "„В момента като че ли кметовете на общините са виновни за наводненията в страната, включително и за поройните дъждове. Именно те са глобявани за това, че не се грижат за язовирите.” Това заяви кметът на Кърджали Хасан Азис, зам.-председател на Сдружението на общините. Той бе гост в предаването \"Лице в лице\" по БТВ. Той коментира, че като национално сдружение ще искат да има категоризиране на язовирите.  „Хората са свикнали да отправят въпросите си към най-близката институция, която без съмнение са кметовете и общините. Когато става въпрос за бедствия, хората винаги чукат първо на вратата на кмета, но кметът не отговаря за всичко”, каза още Хасан Азис.  По думите му той, в качеството му на кмет на Кърджали, по тази логика трябва да отговаря за над 400 язовира.  „Тук един вицепремиер беше казал, че кметът трябва да наблюдава язовир Кърджали, но ние нямаме достъп до този язовир. Това е отговорност на държавата”, категоричен е Хасан Азис.  ", "date": "2018.07.10", "title": "Хасан Азис: В момента като че ли кметовете са виновни за наводненията!"}
{"url": "http://epicenter.bg/article/Dazhdat-shte-se-izvali-do-sryada--posle-idva-slantse/158805/2/0", "text": "Днес валежи ще започнат да спират, а облачността да намалява. Атмосферното налягане ще бъде по-ниско от средното за месеца. През деня ще остане почти без промяна.Ще духа слаб северозападен вятър. Максимални температури между 23° и 28°, в София около 23°. Такава е прогнозата на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Христо Христов.   Над Черноморието облачността ще е по-често значителна, на места с краткотрайни валежи и гръмотевици. Ще духа слаб до умерен вятър от северозапад. Максималната температура на въздуха ще е 26-28°. Температурата на морската вода е 24-25°. Вълнението на морето ще бъде 1-2 бала.   Над планините облачността също ще е значителна. Ще има краткотрайни валежи с гръмотевици. Ще духа слаб вятър от северозапад, по най-високите върхове на Рила и Пирин от запад. Хладно, с максимална температура на височина 1200 метра – около 18°, на 2000 метра – около 12°.   От сряда въздушната маса над страната временно и относително ще се стабилизира. Ще има повече слънчеви часове; но около и след обяд все още са възможни и превалявания, вече на малко места и краткотрайни. Температурите ще се повишат и максималните ще са около и над 30°. В петък ще духа умерен северозападен вятър.", "date": "2018.07.10", "title": "Дъждът ще се извали до сряда, после идва слънце"}
{"url": "http://epicenter.bg/article/Borisov-pristigna-v-London-za-sreshtata-na-varha-za-Zapadnite-Balkani-/158848/2/0", "text": "Министър-председателят Бойко Борисов пристигна в Лондон, където ще участва в срещата на върха на инициативата „Берлински процес“. Това е петата ежегодна среща, която цели потвърждаване подкрепата за европейската перспектива на страните от Западните Балкани, съобщиха от правителствената информационна служба.  Държавните и правителствените ръководители на Великобритания, Австрия, България, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията като важни елементи за стабилността.  България е поканена в Лондон като страна, която постави европейската перспектива на държавите от Западните Балкани във фокуса на своето Председателство на Съвета на ЕС и на Срещата на върха в София на 17 май.  В британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей. На него ще присъстват и представители на Европейската инвестиционна банка, на Европейската банка за възстановяване и развитие и на Съвета за регионално сътрудничество.  ", "date": "2018.07.10", "title": "Борисов пристигна в Лондон за срещата на върха за Западните Балкани "}
{"url": "http://epicenter.bg/article/-Market-links--Ako-izborite-byaha-dnes--GERB-pecheli-s-3--prednina-pred-BSP/158865/2/0", "text": "Ако парламентарните избори бяха днес, ГЕРБ щяха да спечелят с 20,3% подкрепа, което е с 3% преднина пред БСП, които щяха да вземат 16,9%. Това показва национално-представително проучване финансирано и проведено от „Маркет линкс” в периода от 23 до 28 юни 2018 г. Данните на \"Маркет линкс\" сочат, че ако изборите биха били днес, в парламента щяха да влязат четири партии - ГЕРБ (20,3%), БСП (16,9%), ОП (4,2%) и ДПС (4,1%). Отношението към политическия елит в страната остава силно негативно, сочат данните. След Българското председателство на Съвета на Европа обаче има лек положителен ефект по отношение към ГЕРБ, които прибавят около 3% одобрение.  БСП запазва нивата си на одобрение от около 30%, докато противоположните нагласи се споделят от около 60%. Резултатите на Обединените патриоти са сходни – около 30% одобрение и неодобрение 58%.  В края на политическия сезон все още регистрираме позитивния отзвук върху нагласите на гражданите от българското председателство, посочват авторите на изследването. Намалява се негативизмът по отношение настоящото и бъдещо развитие на страната. На този фон, половината от домакинствата гледат позитивно към бъдещето. Младите, в сравнение с по-възрастните поколения, са по-оптимистично настроени за бъдещето.  Картината на институционално доверие продължава да се характеризира с високо степен на критичност от страна на българските граждани. Народното събрание отново е в дъното на класацията с над 3 пъти по-висок дял на гражданите, които нямат доверие. Народното събрание е в дъното на класацията с 60% недоверие, докато първото място е заето от Президентската институция, която има близо 60% одобрение. От друга страна, Прокуратурата запазва минималното възстановяване на доверието към нея, като през юни положителните оценки са 18%.  Изключение от общата картина са Омбудсманът и президентската институция, които остават на другия полюс с доверие, надвишаващо няколкократно недоверието в тях. Трябва да се отбележи продължаващата тенденция на повишаващо се доверие към институцията на Омбудсмана, като очакваме тя да продължи да се развива, подкрепена от активната ѝ роля в няколко актуални социални конфликта, които получават широко медийно отразяване.   Отношението към политическия елит в страната остава силно негативно. Индексът на съотношението между позитивните и негативни нагласи остава в отрицателната част на скалата за всички политически сили. Анализът на резултатите води до извода, че Българското председателство на Съвета на ЕС има известен положителен ефект върху общото отношение към ГЕРБ (+3%). БСП запазва нивата си на одобрение от около 30%, докато противоположните нагласи се споделят от около 60%. Сходни са резултатите и при Обединени патриоти, които регистрират нива на одобрение 29% и неодобрение 58%.  Към момента Движение 21 е с най-високият, макар и с негативен индекс, сред извънпарламентарно представените политически сили. Все още младата и по-слабо разпознаваема коалиция Демократична България получава одобрение от около 8% от избирателите, докато 57% са негативно настроени.  Делът на пълнолетните граждани на страната, които не се чувстват представени от нито един от настоящите политически субекти, запазва високите си нива от последните месеци – общо 44% заявяват, че не са решили кого да подкрепят или не биха гласували, ако днес се провеждат парламентарни избори.  ГЕРБ остава с най-голям електорален потенциал, въпреки отчетеното вече повишено доверие към партията, това е малко над 20% на база всички. БСП минимално увеличава своята електорална подкрепа като в момента 17% от имащите право на глас декларират, че биха подкрепили партията на парламентарни избори.  ", "date": "2018.07.10", "title": "„Маркет линкс”: Ако изборите бяха днес, ГЕРБ печели с 3% преднина пред БСП"}
{"url": "http://epicenter.bg/article/Za-parvi-pat--Tukan-se-izlyupi-v-Stolichniya-zoopark/158867/2/0", "text": "За пръв път в Столичния зоопарк и като цяло – в България, се излюпи яйце на двойката редки птици тукан. Това съобщиха от пресцентъра на Столична община. Малкото вече напусна гнездото и прави първи опити да лети. Туканчето може да бъде видяно от посетителите на Зоопарка във фазанерията в сектор \"Птици\". Птицата е най-дребният представител на туканите от вида зелени аракари.   Малкото туканче е поредното бебе родено това лято в Столичния зоопарк. Колекцията на зоопарка се попълни с две малки на изключително редките египетски лешояди, четири бебета сурикати, антилопа кана и лемурче.   В момента в Столичния зоопарк тече мащабен ремонт и разширение на сектора на маймуните. Той предвижда обособяването на 13 нови експозиционни зони, които ще бъдат разположени на площ от пет до десет пъти по-голяма от тази на досега съществуващите заграждения. Новите външни пространства ще са богато озеленени, като се запази максимално съществуващата дървесна и храстова растителност. Предвидено е поставяне на подходящо допълнително обогатяване и аранжировки – съоръжения за катерене, дървени площадки, въжета и естествени скални масиви, които ще осигурят на животните среда, възможно най-близка до тази в естествените им обитания.   През 2018 г. Столичният зоопарк отбелязва 130 години от създаването си.  ", "date": "2018.07.10", "title": "За първи път! Тукан се излюпи в Столичния зоопарк"}
{"url": "http://epicenter.bg/article/Borisov-v-London--Tryabva-da-sme-mnogo-edinni-v-zadachite--koito-si-postavyame-za-Balkanite/158868/2/0", "text": "Трябва да бъдем много единни в задачите, които си поставяме по свързаността на Балканите. Това каза министър-председателят Бойко Борисов в Лондон, преди да вземе участие в работния обяд на държавните и правителствени ръководители на Великобритания, Австрия, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора, съобщиха от правителствената информационна служба.  Примерът ще участва в петата ежегодна среща на върха на инициативата „Берлински процес“, която цели потвърждаване подкрепата за европейската перспектива на страните от Западните Балкани.  Българският министър-председател Бойко Борисов посочи, че по настояване на България във формата тази година участва и Гърция, защото Балканите трябва да се разглеждат общо, а не по отделно. Той подчерта, че участието на страната ни в “Берлинския процес” е голямо признание за свършената през последните шест месеца работа и по-конкретно резултатите, постигнати по време на Срещата на върха ЕС - Западни Балкани в София.  По същоно време премиерът публикува във Фейсбук и снимки от началото на форума.  \"Започва официалният обяд с държавните и правителствени ръководители, даван от министър-председателя на Великобритания Theresa May. Преди началото наблюдавахме с лидерите празненствата по случай 100-годишнината на кралските военновъздушни сили\", написа Борисов в социалната мрежа.  ", "date": "2018.07.10", "title": "Борисов в Лондон: Трябва да сме единни в задачите, които си поставяме за Балканите (СНИМКИ, ВИДЕО)"}
{"url": "http://epicenter.bg/article/Krasimir-Karakachanov-se-sreshtna-s-admiral-Dzheym-Fogo/158871/2/0", "text": "Министърът на отбраната Красимир Каракачанов и началникът на отбраната генерал Андрей Боцев се срещнаха днес, 10 юли, с командващия Съвместното командване на силите на НАТО в Неапол адмирал Джейм Фого. Това съобщиха от министерството на отбраната. В навечерието на Срещата на НАТО на върха при разговорите между министър Каракачанов и адмирал Фого се акцентира на важни за Алианса и за България въпроси за ситуацията в Черно море и ролята на НАТО като гарант за сигурността в региона. Беше изтъкнато значението за страната ни, като морска държава, за засилването на взаимодействието със силите на НАТО, подобряването на ситуационната осведоменост и поддържане присъствието на военноморските сили на НАТО в региона. Обсъдени бяха и възможностите за развитие на стратегическите партньорства. По време на разговорите между генерал Боцев и адмирал Фого бяха разгледани въпроси, свързани със засилването на способностите за възпиране и отбрана на Алианса, реализирането в пълен обем на мерките по адаптираното предно присъствие, както и пропорционалното им разпределение между съюзниците в Черноморския регион. Дискутирани бяха също и напредъкът по адаптирането на командната структура на НАТО, както и проектирането на стабилност и сигурност в югоизточната част на Алианса.  ", "date": "2018.07.10", "title": "Красимир Каракачанов се срещна с адмирал Джейм Фого"}
{"url": "http://epicenter.bg/article/Gradushka-s-goleminata-na-yaytse-udari-Kardzhaliysko/158873/2/0", "text": "Проливен дъжд и градушка с големината на яйце унищожиха десетки декари земеделска продукция в района на Кърджали. На места ледената покривка достигна половин метър. Има много счупени прозорци, керемиди и пробити покриви, предаде БНР.   Най-пострадали са селата Велишане, Бойно, Кьосево и Прилепци. Местните хора разказаха, че за първи път има такава буря.   Градушката е унищожила цялата реколта на местните жители.   Много от пътищата между махалите са затлачени с наноси. Кметовете на засегнатите села настояват общината в Кърджали да изпрати багер, който да разчисти пътищата.  ", "date": "2018.07.10", "title": "Градушка с големината на яйце удари Кърджалийско"}
{"url": "http://epicenter.bg/article/Naglost--Bezbozhnitsi-obraha-Cherepishkiya-manastir/158830/3/0", "text": "Неизвестно лице е откраднало вещи от постройки в двора на Черепишкия манастир, предаде агенция „Фокус”, като се позова на ОДМВР-Враца.   Игуменът е подал сигнала, на тел. 112, за липсите вчера сутринта, като се смята, че престъплението е извършено предната вечер.     За целта крадецът е влязъл през незаключена врата в храма на манастира. Взел е със себе си дървена кутия и икона.   По данни на игумена размерът на щетата е около 300 лв.   Работата по случая продължава.      ", "date": "2018.07.10", "title": "Наглост! Безбожници обраха Черепишкия манастир"}
{"url": "http://epicenter.bg/article/Elektronni-targovtsi-ukrili-prihodi-za-blizo-15-mln--leva/158842/4/0", "text": "Лица и фирми от област Бургас, извършващи електронна търговия, са укрили приходи за близо 15 млн. лева. Сумите излизат на светло след проверки и ревизии в сектора на търговията по интернет, извършени от екипи на териториалната структура на приходното ведомство в морския град. Това съобщиха от пресцентъра на данъчните.  „Затягаме данъчния контрол върху електронната търговия. Това е изключително динамично развиващ се сектор, чиито обороти нарастват с внушително темпо всяка година и същевременно с огромен риск от избягване на данъчно облагане“, коментира говорителят на НАП Бургас Христо Узунов, цитиран от Дарикнюз.бг. Той обясни, че при ревизиите се използва специализираният софтуер за анализ на данни в електронен вид.  На територията на региона са били ревизирани 54 лица - физически и юридически, които е трябвало да внесат данъци в размер на над 1,4 млн. лева, но не са го направили. Данъчните са достигнали до обектите на ревизии чрез проследяване на паричните потоци на плащанията от извършените сделки през интернет. При подобни контролни действия се осъществява анализ, сравняване и засичане на огромен обем информация, отделно се провежда наблюдение и върху цялостната организация на работа на определени електронни магазини.  Следи се също за нерегистрирани по ЗДДС лица, при които получените суми надхвърлят прага за задължителна регистрация. Установяват се уеб сайтовете, чрез които се извършват продажбите в интернет, съпоставят се и данните от годишните данъчни декларации. Проверяваните лица и фирми са извършвали електронна търговия предимно с дрехи, обувки и уреди за домашна потреба. Разплащанията са били без банкови преводи.  Наблюденията показват, че основно по интернет се купуват дрехи и спортни стоки, след тях - стоки за дома, пътувания и хотелски резервации, електронно оборудване и билети за различни развлекателни събития.  ", "date": "2018.07.10", "title": "Електронни търговци укрили приходи за близо 15 млн. лева"}
{"url": "http://epicenter.bg/article/Rusko-spisanie--Rusiya-vs-SASht---Uporitiya-sreshtu-Pragmatichniya-/158832/11/33", "text": "Срещата между Владимир Путин и Доналд Тръмп на 16 юли не предвещава пробив в двустранните отношения. Вероятно е дори локалните компромиси да останат извън рамките на заключителното комюнике. Самата среща на върха изключително много напомня неотдавнашната среща между същия Тръмп и лидера на Северна Корея Ким Чен-ун, когато страните предсказуемо си размениха безсъдържателни обещания за деескалация на конфликта, но затова пък оставиха след себе си внушителен геополитически резонанс за регионалните политически играчи. Същото е и този път: Тръмп и Путин все още не са си стиснали ръцете, а на Изток и Запад вече изчисляват своите ползи и загуби от срещата, пише в кратък редакционен материал на електронното издание на руското списание „Експерт“.  Най-напрегнати са европейците. Медиите в Стария Свят са пълни със статии и карикатури и червени линии, в които прозира мисълта, че капризното американско детенце се среща с политическия мастодонт от Кремъл, който леко ще завърти Тръмп, ще използва емоциите му и ще удържи тотална победа. А срещата на върха ще представлява капитулация на Запада пред Кремъл. Разбира се, в това има частица истина. Но, повече от ясно е, че Тръмп изобщо не е непредсказуем хлапак, американският президент със сигурност е последователен, умен и прагматичен. А страховете на Запада, че ще загуби позиции заради действията на Тръмп, не са безпочвени. Но Европа може да обвинява за това само себе си.  Страните търсят компромис само тогава, когато разберат, че не могат да победят по друг начин. Прагматикът Тръмп отдавна е разбрал, че, казано на езика на сенатора Джон Кенеди, няма да се получи Русия „да бъде пречупена“. Санкциите не проработиха, заплахите също. А това значи, че с Кремъл трябва да се постигне договорка – именно с това се опитва да се занимае Тръмп.  Европейските лидери не са толкова гъвкави: те се страхуват да променят рязко външнополитическия курс, защото поставят собствените си кариери и имена по-високо от националните интереси. Те и до момента смятат, че с Русия трябва да се примирят само тогава, когато Западът постигне консенсус за похода си спрямо Москва. Но американският президент показа ясно, че не се интересува от консенсуси, че позициите на съюзниците не са важни за него и той може да ги пожертва с готовност, когато сметне за нужно. Ако Тръмп се договори с Путин, заобикаляйки Европа, тогава в Брюксел ще изглеждат като завършени глупаци – нали не е тайна, че именно под натиска на САЩ Европа въведе и поддържа антируските санкции.  Другите държави по света, напротив, всячески приветстват срещата и очакват с нетърпение тя да завърши успешно. Например, Израел, който е заинтересуван много повече от Тръмп в сделка между САЩ и Русия за ограничаване на влиянието на Иран в Сирия. „За Бенямин Нетаняху именно Иран е основният проблем в сирийския конфликт. Асад не е. Израелтяните живеят от десетилетия с този съсед и знаят как да се справят с него“, пише Bloomberg. А също така знаят как да се договарят – до началото на сирийската гражданска война Асад и Нетаняху водиха секретните преговори за решаването на въпроса с Голанските възвишения и последващо сключване на мирен договор. Колкото по-малко е присъствието на Иран в Сирия, толкова по-лесно Тел Авив ще възобнови преговорния процес.  Още една от заинтересованите страни е Япония. Токио отдавна системно се опитва да изгради отношения с Русия, порсто защото отдавна се опасява от прекаленото засилване на Китай. Изострените отношения между Москва и Запада бяха от полза на Пекин, защото това обърна Русия на Изток – фактически към Китай. Японците се опитаха да диверсифицират това обръщане и именно затова започнаха процес на сближаване с Русия. И сега той зацикли заради редица прегради, една от които е лошите отношения между Москва и Вашингтон.  Ако сега американците сами започнат процес на стабилизация на отношенията с Русия и спрат да пречат на японците да развиват партньорство с Москва (както след срещата на върха в Сингапур частично прекратиха да пречат на сближаването между Южна и Северна Корея), в Токио ще бъдат много щастливи от такъв обрат.   ", "date": "2018.07.10", "title": "Руско списание: Русия vs САЩ – Упорития срещу Прагматичния "}
{"url": "http://epicenter.bg/article/Fondatsiya--Stoyan-Kambarev--izprati-fentazi-pisatel-na-svetoven-mastar-klas-za-dramaturgiya/158825/6/0", "text": "През април, по време на официалната церемония за връчване на Наградата за полет в изкуството „Стоян Камбарев” 2018, една от специалните награди на фондацията отиде при младия фентъзи писател Кристиян Малинов.   Преди дни той се завърна от престижния фестивал  който тази година се проведе в Латвия. Europe Interplay е най-сериозната платформа за млади драматурзи в света, която се провежда веднъж на две години в различен европейски град под формата на седмичен творчески уъркшоп с участието на изгряващи драматурзи, ментори и видни имена от този жанр по света.   Специалната награда бе предоставена от продуцента и режисьор   – официален представител на мрежата за България. На Крис бе дадена интересна задача, а именно да драматизира една от книгите от фентъзи поредицата си “Недосегаем” в кратка пиеса на английски език, за да има възможност да се включи като активен участник в Europe Interplay.   Младият властелин на перото прие предизвикателството с огромно любопитство и навлезе смело в дебрите на драматургията. Крис бе изненадан и от новината, че   се ангажира с покриването на абсолютно всички разходи за седмичния му престой на престижния фестивал, благодарение на дългогодишния си партньор и лидер в туризмa Premiere Tours и новите приятели от Сдружение Дамски Форум.   Ето какво сподели  в качеството си на председател на фондация “Стоян Камбарев”:   “Радвам се, че нашето дългогодишно партньорство с Europe Interplay продължава и за пореден път селекционираме и изпращаме млад пишещ български автор на седмичен мастър клас за драматургия сред най-добрите имена в жанра. Самата Сара Кейн е започнала своя път оттук и това е показателно.   През 2012-та изпратихме в Испания едва 17-годишния драматург и режисьор Стефан Прохоров, който в момента вече е от утвърдените имена в жанра в България.    През 2014-та писателят и поет Иван Димитров бе българският представител на международния форум в Германия , а две години по-късно Иван замина за Швеция, но вече в ролята си на ментор на Europe Interplay заедно с младия драматург и мултиталант Кирил Буховски. Тази година решихме да дадем шанс на младия фентъзи писател Крис Малинов да се пробва в този труден жанр и съм щастлива, че се оказахме прави в избора си.”   Ето и краткия пътепис на   за вълнуващото му прикючение в Латвия:   “Денят е 17-ти Юни 2018г. 14:15ч. Международно летище Ататюрк, Истанбул. Check-in-ът за полета за Рига вече е за почнал, самолетът излита в 14:50. Бързам, потя се, блъскам се в тълпата. Има поне 100 000 души - 100 000 различни представи за света, различни религии, мечти, посоки. Намирам се на изход 119, трябва да стигна до изход 310. Отнема ми почти 25 минути. В 14:40 ч. чувам да оповестяват името ми по високоговорителя. Успявам, де. В 14:45 ч. вече се настанявам на мястото си до прозореца. Късметлия.             След два часа и половина пристигам на летището в Рига. Пред изхода за пристигащи полети ме чака автобус пълен с, както по-късно ще установя, много нови приятели. Но за момента всички те са непознати за мен. Аз, като частичен интроверт, сядам сам на последната седалка, до прозореца. Късметлия на втора степен. Пътуването от Рига до Лиепая – градчето, в което ще се състои фестивалът – отнема малко повече от три часа; всички разговарят помежду си, аз слушам музика. В диафрагмата ми се появява лека тръпка на въление, но умората ми я потиска. Искам да се нахраня и да заспя.                 Базата, в която ще се наложи да прекараме следващата седмицае най-красивото място на Земята! Разположена е насред гъста борова гора, точно на брега на Балтийско море. Първата ни вечер там протича предимно като вечеря, по време на която имаме шанс да се опознаем. Влизам в столовата, има само едно свободно място, на масата има още трима души – момче и момиче от Франция, както и момиче от Турция. Чудесно, ще ми се наложи да общувам.               С началото на следващия ден започнахме и работа по пиесите си. Точно тогава получихме шанс наистина да се опознаем един друг. Бяхме разделени на четири групи, всяка състояща се от петима автори и трима ментори, които да ни направляват, да ни дават съвети и да критикуват. Градивно, разбира се. В нашата група има по един човек от следните държави – Турция, Франция, Австрия, Естония, Швеция, Унгария и Латвия. И аз, естествено, като представител на България. Единственият.   На всеки член от дадена група му се даваше роля от пиесата на друг участник и всеки четеше своите реплики, както правеха актьорите по време на първи прочит на маса. След това менторите задаваха въпроси на автора, даваха насоки и търсеха мнението на останалите участници. Никой не се почувства като по-нисш от другите, всеки от нас изказа мнението си и имаше възможността да говори за пиесата си.               И всичко това продължи четири дни. Всички в групата станахме толкова близки, че започнахме да си споделяме неща, които хора, познаващи се от толкова малко време, едва ли биха си споделили. Поканиха ме на гости в няколко държави, като аз приех поканите с удоволствие, винаги е хубаво човек да може да пътува. На петия ден ни откараха в центъра на Лиепая, където четири избрани пиеси – по една от всяка група, – бяха изиграни на сцена. Пред публика. С професионали актьори и режисьори. Какво вълшебство беше това!               Шестият ден мина в подготовка за Латвийската версия на Еньов ден – празникът на  . Момичетата от лагера тръгнаха из гората да събират цветя и зеленина за венците, които всеки от нас трябваше да носи по време на празника, а аз и останалите момчета се заехме да набавяме дърва за огъня, който трябваше да гори през цялата нощ. А тя се състоеше в пеене, танци, както и узнаването на няколко много мистични Латвийски традиции.   Седмият ден беше денят на заминаването ни обратно за Рига. П овечето от нас съжаляваха, но всички заедно си обещахме да се видим на следващото издание на Interplay Europe през 2020г. в Холандия. Искрено се надявам да спазим това си обещание!И така приключи моето странстване до тази красива държава, с красивите ѝ хора и обичаи. Много съм благодарен на Фондация “Стоян Камбарев”, че получих възможността да стана участник в това толкова прекрасно събитие. И мисля да остана с него до края. “  ", "date": "2018.07.10", "title": "Фондация „Стоян Камбарев” изпрати фентъзи писател на световен мастър клас за драматургия"}
{"url": "http://epicenter.bg/article/Megasdelkata-na-godinata-e-fakt--Kristiano-shte-igrae-za-Yuve-/158892/8/0", "text": "Звездата на Реал Мадрид Кристиано Роналдо вече е футболист на Ювентус, след като италианските шампиони са платили 119 милиона евро на \"Кралския клуб\" за португалеца, съобщава Sky Sports, цитирана от Канал 3.  За евентуалния трансфер между двата тима се говори от няколко седмици, но според изданието той вече е факт, а малко по-късно днес ще бъде официално потвърден и от двата клуба. Първоначално се очакваше, че \"бианконерите\" ще трябва да платят около 100 милиона евро за петкратния носител на Златната топка, но в крайна сметка те са склонили на исканата сума от Реал и ще трябва да извадят 119 милиона. Все още не са ясни детайлите около договора на Роналдо с Ювентус, но според различни медии той ще подпише контракт до 2022-ра година и ще получава по 30 милиона евро на година.  “Тези години в Реал Мадрид и в града Мадрид може би бяха най-щастливите в моя живот. Чувствам единствено огромна благодарност към клуба, към публиката и към града. Искам само да благодаря на всички тях за обичта и отношението, което получих. Въпреки всичко мисля, че дойде моментът да отворя нов етап от живота си и затова помолих клуба да приеме да ме продаде. Така го чувствам и моля всички, най-вече нашите привърженици, да ме разберат”, сподели Роналдо.  “Бяха 9 наистина вълшебни години. Бяха 9 уникални години. За мен това време беше емоционално, макар и тежко, защото Реал Мадрид изисква наистина много, но зная добре, че не бих могъл да забравя, че тук се наслаждавах на футбола по уникален начин”, добави Кристиано.  “На терена и в съблекалнята до мен бяха великолепни съотборници. Чувствах топлината на една невероятна публика и заедно завоювахме 3 поредни Шампионски лиги и 4 Шампионски лиги за 5 години. Заедно с тях, на индивидуално ниво, спечелих 4 “Златни топки” и 3 “Златни обувки”. Всичко това постигнах в този грандиозен и изключителен клуб. Реал Мадрид завладя моето сърце и това на моето семейство. Затова повече от всякога искам да кажа “благодаря”: благодаря на клуба, на президента, на шефовете, на съотборниците, на всички треньори, лекари, физиотерапевти и невероятни служетели, които позволяват всичко да работи безупречно до най-малкия детайл”, каза португалецът.  “Безкрайно благодаря още веднъж на нашите фенове и на испанския футбол. По време на тези вълнуващи 9 години се изправих срещу много големи играчи. Моето уважение и признание към всички тях. Раздадох се много и дойде моментът за нов цикъл. Тръгвам си, но тази фланелка, тази емблема и “Сантиаго Бернабеу” ще ги следя винаги като нещо мое без значение къде са. Благодаря на всички и, разбира се, както казах още първия път на нашия стадион преди 9 години: ¡Hala Madrid!”, приключи CR7.  ", "date": "2018.07.10", "title": "Мегасделката на годината е факт! Кристиано ще играе за Юве "}
{"url": "http://epicenter.bg/article/keyt/158768/10/84", "text": "Кръщенето на най-малкия син на принц Уилям и херцогиня Катрин се състоя на вчера, 9 юли, в двореца Сейнт Джеймс в Лондон.   Гордите родители показаха третото си дете на британските поданици за втори път след раждането, превозвайки го с ретро количка, собственост на фамилията от десетки години.    Принц Луи Артър Чарлз се роди на 23 април в частното крило \"Линдо\" на болница „Сейнт Мери“, където са родени и другите две деца на Уилям и Кейт - Джордж и Шарлот.   Негово кралско височество Луи Артър Чарлз е шести правнук на кралица Елизабет Втора и пети подред в наследяването на престола. За съжаление, обаче на церемонията не присъстваха Нейно Величество и съпругът й. Според източници от Двореца липсата на 92-годишният монарх не се дължи на здравословни проблеми.     Принц Уилям и съпругата му Катрин нарушиха столетна кралска традиция при кръщенето на най-големия си син и бъдещ крал на Великобритания. Те избраха седмина свои близки приятели за кръстници, вместо изтъкнати членове на аристократични фамилии. Това бе прецедент за британската монархия.   На церемонията по кръщаването на третия престолонаследник в параклиса на двореца Сейнт Джеймс присъстваха и прабаба му, кралица Елизабет Втора, принц Чарлз, принц Хари и някои от братовчедите му.   Любопитна подробност е, че гостите на кръщенето бяха приети в кралската резиденция Кларънс хаус, където получиха по парче от торта, досущ като тази от сватбата на Уилям и Кейт, състояла се през 2011 година.   Още един детайл беляза кръщенето на принц Джордж, акцентирайки на бъдещата му роля на крал на страната. За повода на 8 октомври 2013 г. Кралският монетен двор на Великобритания пусна в продажба серия от монети, посветени на събитието.   Знаковите монети с номинал от 5 британски лири са изработени от злато и сребро, украсени със свирещ на арфа херувим, заобиколен с венец от лилии. На всяка монета е гравиран и девизът на британската монархия от времето на крал Хенри V– Dieuetmondroit.   Второто дете на принц Уилям и съпругата му прие християнската вяра в църквата \"Света Мария Магдалена\" в Сандрингам, Източна Англия. Това е параклисът, където традиционно кралското семейство се събира за коледната служба. Освен това в същата църква през 1961 година е била кръстена покойната майка на принц Уилям - принцеса Даяна.   Принцеса Шарлот бе кръстена от Кентърбърийския архиепископ Джъстин Уелби с вода, донесена от р. Йордан, където според Библията е бил кръстен и самият Исус Христос. Същата вода е била използвана и при кръщаването на принц Джордж. Святата течност е част от традиционните съставки за всички кралски кръщенета от стотици години насам, като началото е дадено на церемония в чест на крал Ричард I.   Големият позлатен съд, в който се сипва водата и се извършва пречистването на бебето, е един и същ за всички членове на семейството от 178 години насам. Дизайнът му е създаден от принц Албърт през 1840 г. Съдът е искрящ и изключително красив с окраски под формата на листа, а в основата има два ангела. Той е част от скъпоценната колекция на кралица Елизабет II.   Кръстниците са дъщерята на Уилям и Кейт са петима и отново са избрани по приятелска линия в разрез с обичая.   Интересна подробност е, че Шарлот бе доведена от майка си в бебешка количка, която навремето е била използвана от кралица Елизабет Втора при отглеждането на двама от синовете й - принц Андрю и принц Едуард.   Вчерашната церемония бе в изключително тесен кръг. Сред присъстващите бяха дядото на бебето, принц Чарлз, и съпругата му Камила, чичото на Луи, принц Хари и съпругата му Меган, както и семейството на Кейт Мидълтън – съпругата на принц Уилям и майка на Луи.   Кръстници на петия по ред в наследяването на трона също са избрани по приятелска линия. Те са общо шестима души. Сред тях са близкият приятел на принц Уилям Никълъс ван Кътсъм и братовчедката на Кейт Луси Мидълтън.   Малкият Луи бе облечен в ушитата през 2004 г. детска роба за кръщенета, която е носена от неговите брат и сестра.       тя бе въплътила във визията си цялостната представа за кралска елегантност. Кейт бе подбрала нежна рокля в цвят слонова кост с каскаден детайл в предната част, допълваща се от шапка в същия цвят. Роклята бе на любимата й модна къща Alexander McQueen.   Невръстният престолонаследник също бе облечен специално за събитието. Одеждата, с която принц Джордж бе кръстен, е реплика на легендарната дреха, с която са кръстени над 60 кралски особи от 1841 до 2004г., включително и баща му, принц Уилям. Малко известен факт е, че копието от 2004 г. е дело на една от шивачките на кралица Анджела Кели. Оригиналът за последен път е облечен от лейди Луиз Уиндзор през 2004 г.   бе облечена изцяло в бяло. Херцогинята отново бе заложила на тоалет на Александър Маккуин, но този път в съчетание с елегантна шапка на Джейн Тейлър.   На паметния ден малката принцеса Шарлот пък бе облечена по същия начин, както брат си през 2013 година. По традиция, независеща от пола на детето, Шарлот носеше копие на кръщелна рокля, изработена от дантела и сатен, направена първоначално за най-голямата дъщеря на кралица Виктория.    бе облечен почти по същия начин, както баща му Уилям при първата си среща с новородения Хари. На събитието, посветено на сестричката му, бъдещият престолонаследник носеше къси червени панталонки, бяла блуза с червени шевици, черни обивки и бели чорапки.   Херцогинята бе изцяло в бяло, както при кръщенетата на двете си по-големи деца.    Роклята й бе с 3/4 буфан ръкав и V-образно деколте в съчетание с шапка с флорални елементи на любимката й Джейн Тейлър. Косата на Кейт бе прибрана на нисък кок. Интересен елемент от визията й бе масивна тиара, решена в млечно бяло с изкрящи детайли. Аксесоарът е типичен за епохата на Тюдорите, предшественици на кралица Елизабет Втора, както и на невръстния й правнук, Луи.", "date": "2018.07.10", "title": "Кои обичаи спазиха и кои традиции погазиха Уилям и Кейт при кръщенето на третото си дете (Снимки)"}
{"url": "http://epicenter.bg/article/Svetat-poludya-po-plazhna-snimka-na-harvatskata-prezidentka--Snimki-/158824/10/99", "text": "в социалните мрежи през последните дни. Президентът на Хърватия Колинда Грабар-Китарович предизвика въздишките на мъже по цял свят с . Снимки на  на плаж обикалят социалните мрежи \r\n \r\n \r\n \r\n Поради това и с особено внимание любителите на футбола гледаха кадрите от официалната трибуна на мача между Хърватия и Русия от Световното първенство по футбол, където  .   Облечена с футболна фланелка,   и отново впечатли с чар всички гости.   Източник: Дарик", "date": "2018.07.10", "title": "Светът полудя по плажна снимка на хърватската президентка (Снимки)"}
{"url": "http://epicenter.bg/article/Harvi-Uaynstiyn-pledira-nevinen-po-obvinenie-v-seksualno-nasilie/158827/10/99", "text": "\r\n Влиятелният филмов продуцент Харви Уайнстийн пледира невиинен по предявените срещу него обвинения в сексуално насилие над жена през 2006 г., предаде Ройтерс, цитирана от Дир.бг \r\n Става въпрос за третото заведено срещу него съдебно дело за сексуално насилие. \r\n   \r\n Над 70 жени, повечето от които актриси и служителки в други сфери на филмовата индустрия, обвиниха 66-годишния съосновател на филмовата компания \"Мирамакс\" в сексуални посегателства и сексуално насилие през последните няколко десетилетия. \r\n   \r\n Обвиненията доведоха до зараждането на движението #Аз също. То даде възможност влиятелни мъже в различни области да бъдат обвинени в сексуален тормоз и сексуално насилие от стотици жени. \r\n   \r\n Уайнстийн бе задържан през месец май и след това освободен срещу гаранция от 1 милион долара, след като пледира невинен по обвинения в сексуално насилие от други две жени, което според тях е извършено през 2004 г. и 2013 г. \r\n   \r\n     \r\n", "date": "2018.07.10", "title": "Харви Уайнстийн пледира невинен по обвинение в сексуално насилие"}
{"url": "http://epicenter.bg/article/Premierat-shte-uchastva-v-sreshta-na-varha-za-Zapadnite-Balkani-v-London/158807/2/0", "text": "Премиерът Бойко Борисов заминава за Лондон. Той ще участва в среща на върха на инициативата „Берлински процес”. Тя цели потвърждаване на подкрепата за европейската перспектива на страните от Западните Балкани.   Ще бъдат обсъдени развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията.   В британската столица премиерът Борисов ще участва и в работен обяд с лидерите на страните от Западните Балкани, даван от министър-председателя на Великобритания Тереза Мей.    ", "date": "2018.07.10", "title": "Борисов ще участва в среща на върха за Западните Балкани в Лондон"}
{"url": "http://epicenter.bg/article/Karolev--Migratsiyata-i-rannata-smartnost---osnovni-faktori-za-namalyavaneto-na-balgarite/158809/2/0", "text": "„Трябва да се намали срокът, за който държавата дава пари на младите майки, защото има жени, който са превърнали раждането в своя професия”, заяви в ефира на предаването „Здравей, България” по Нова телевизия икономистът Владимир Каролев. Коментарът му е повод новия план за стимулиране на раждаемостта, изготвен от правителството. Според стратегията семействата трябва да бъдат поощрявани, така че у нас да се родят 65 500 бебета до края на 2018 г. е заложило в плана си правителството. Или поне за толкова ще стигнат парите в хазната.   Други цели на държавата е да намалеят бащите, които не признават децата си, както и 20 000 души да обявят, че имат български произход, въпреки че живеят в чужбина.   „По-сериозен демографски срив имаше само през 90-те години. Сега, ако няма достатъчно майки в детеродна възраст, каквото и да направи държавата, раждаемостта не може да се увеличи значително”, каза още Каролев. Според бившия социален министър Иван Нейков, също гост в студиото, „тезата, че хората създават повече деца, когато им се дадат повече пари, не е вярна”. „За да вземе едно семейство решението да има дете, трябва да има добри услуги. Когато една майка излезе от професията си за година или повече, тя се връща там като аутсайдер. Ето защо трябва да се направи нещо по въпроса за поддържане на квалификацията на жените”, коментира Нейков. Според него проблем с местата в училищата и детските градини няма. Имало само „дефицит на идеи”. „Защо, когато един учител се пенсионира, да не започне работа като детегледач и да помага на млади семейства”, пита бившият социален министър. Според Владимир Каролев детските заведения не трябва да бъдат безплатни, но броят им определено трябва да се увеличи. „В България има средна класа, която няма нужда от помощи и надбавки, а получава такива”, каза още Каролев. И допълни, че на младите майки трябва да се разреши да работят почасово.   Доста неща, които се говорят за демографската криза в България са абсолютни глупости, е тезата на Владимир Каролев по повод на стратегията на държавата за борбата със застаряването. Той цитира статистика, според която, майките над 35 години раждат повече деца, отколкото майките до 25 години. Просто майките до 25 години са по-малко като брой, заради ниската раждаемост през 90-те. Тендецията за намаляване на българите е в резултат, че няма достатъчно майки в детеродна възраст, коментира икономистът. Всички страни в Западна Европа намаляват, обърна внимание той. Миграцията и ранната смъртност са основните фактори за намаляването на българите, допълни той.    ", "date": "2018.07.10", "title": "Каролев: Миграцията и ранната смъртност - основни фактори за намаляването на българите"}
{"url": "http://epicenter.bg/article/Tomislav-Donchev--V-koalitsiyata-ima-vibratsii--no-nyama-predpostavka-za-predsrochni-izbori/158814/2/0", "text": "С европредседателството се справихме повече от добре и това не е само моя оценка. Какво ще се случи с някои от дългосрочните задачи по време на нашето председателство, ще видим в следващите месеци. Българското председателство не е на правителството, на ГЕРБ или мое. То е на цяла България. Това каза в сутрешния блок на bTV вицепремиерът Томислав Дончев.   \"Левицата иска оставката на цялото правителство и не разбирам защо този път играе на дребно като иска само оставката на един зам.-министър. С трагичния инцидент се занимава прокуратурата. Нека да изчакаме проверките да завършат. Към момента данните сочат, че няма конфликт на интереси при Султанка Петрова. Не искам да коментирам отношенията в Обединени патриоти. В управленската коалиция е ясно, че не може винаги всичко да бъде тихо. Това е характеристика на тази коалиция. За мен лично е много по-добре да има такива дебати, отколкото всичко да изглежда да спокойно, а то да не е така. В колаицията има вибрации, но няма структурни предпоставки за предсрочни избори\", категоричен беше той.   \"Срещата 16+1 беше много полезна. Скоро този формат може да стане 17+1, защото Гърция проявява интерес. Китай е огромна и мощна икономика. Ние искаме да работим с тях на пазарен принцип, който не противоречи на европейските правила. На срещата говорихме за пътно строителство, включително и за строежа на АЕЦ \"Белене\". Опитваме се да форматираме отношенията си с китайските ни партньори чрез една дума - пазар\", разкри вицепремиерът.   По думите му стана ясно, че административната реформа също бележи напредък. \"Целта ми е до края на годината всички институции в България да спрат да си комуникират чрез хартия. Остават още проблемни общини.   Другата цел е всички документи да се издават по електронен път, но там има известна съпротива. Трета цел, която е свързана с втората, е да имаме право да наказваме всеки, който изостава от електронната реформа. Наказанията могат да бъдат административни, но и премиерът Бойко Борисов обяви, че някой може да се раздели с креслото си\", заяви Дончев. ", "date": "2018.07.10", "title": "Томислав Дончев: В коалицията има вибрации, но няма предпоставка за предсрочни избори"}
{"url": "http://epicenter.bg/article/Shte-proveryavat-deputati-i-ministri-dali-sa-pochteni/158815/2/0", "text": "Депутати и министри може да бъдат проверявани дали са почтени. Ще бъдат разработени и въведени системи за проверка почтеността на лица, заемащи висши държавни длъжности. Това се предвижда в тригодишния план за действие за изпълнението на Национална програма за развитие: България 2020. Предвижда се да се разработят тестове за проверка, които ще са част от мерки, чиято цел е ефективно противодействие срещу корупцията, съобщава \"Труд\". Работата по разработване на системите за проверка на почтеността ще започне през октомври.   Идеята е година след това тя да започне да се прилага. Ще се разработят стандарти за почтеност на три категории служители - висши държавни служители, служители с ръководни функции и служители с експертни функции.  ", "date": "2018.07.10", "title": "Ще проверяват депутати и министри дали са почтени"}
{"url": "http://epicenter.bg/article/Mariyana-Kukusheva--Poskapvane-na-hlyaba-ne-se-ochakva/158816/2/0", "text": "Поскъпване на хляба не се очаква. В сектора има голяма конкуренция, хлябът е пазарен продукт, който не е субсидиран от държавата и често дори се продава под себестойността си. Това посочи Марияна Кукушева, която е председател на Федерацията на хлебопроизводителите и сладкарите. Тя посочи, че жътвата в момента е приключила наполовина и още 50% реколта очаква да бъде прибрана. „От наводненията има засегнати площи, но и всяка година на полето има някакво бедствие. Миналата година имаше суша. Реколтата се очаква да е над 5 млн. тона. Зърнопроизводството е един от сериозните бизнеси на България”, посочи тя. Кукушева посочи, че в хлебопроизводството има огромен сив сектор. Произвежда се през нощта и се реализира по обяд.", "date": "2018.07.10", "title": "Марияна Кукушева: Поскъпване на хляба не се очаква"}
{"url": "http://epicenter.bg/article/VMRO-i-Revizoro-otvrashtat-na-udara-na-Valeri-/158817/2/0", "text": "Това заяви снощи депутатът от \"Обединени патриоти\" Емил Димитров - Ревизоро по повод протестите срещу закона за търговците на горива и обвиненията на вицепремиера Валери Симеонов, че законът е лобистки..   \"Това е законопроект държавата, на министерството на икономиката и на още 15 ведомства, между които Министерство на финансите, НАП и митници. Те ли са лобисти за това, че искат в държавата да влязат повече приходи?  \", хвърли тежкото обвинения Емил Димитров.   Като вносител на закона той обясни, че има много нерегистрирани малки бензиностанции, в които се продават нелегално горива. \"Миналата година през август премиерът Борисов създаде работна група, която да работи по този закон. Пред мен е докладът на тази междуведомствена група, под който стоят подписите на 15 ведомства. Всички те са подкрепили този законопроект - който не е мой, а на държавата, на Министерството на икономиката\", подчерта Ревизоро.   Той изтъкна, че   \"Що се касае до самия законопроект, имам изключително много забележки като 99% от тях влязоха в поправките...  \", отбеляза той.   \"В България инвеститорите в горивата, които са легитимни, имат уреди - за което и да било нарушение, те носят отговорност. А има и такива фирми, които не искат по никакъв начин да се регистрират и да носят отговорност\", коментира още той.   Емил Диминров изброи приетите промени в законопроекта: Земеделците няма да имат уреди, да се иска обезпечение и гаранции до 1000 литра, иска се само джипиес. С транспорта - няма да искаме образование и гаранция от 3000 лева. Иска се само шофьорска книжка и застраховка. За търговците на дребно - отпаднаха всякакви изисквания за образование и осигурителен стаж. Иска се банкова гаранция за 20 000 лева\", коментира депутатът.   \"  Ние искаме парите да влязат в бюджета. Този закон дава възможност да се регистрира единственият бранш, който не е регистриран.   Кажете ми днес едно име! Имаме контрабанда, нямаме контрабандисти. Или те са в Клуба на неизвестните контрабандисти, или са на толкова високо, че никой не иска и не може да ги оповести.   заяви още Ревизоро.   \"Това нещо не може повече да продължава така! Тези пари, които ние искаме да влязат в бюджета, искаме да бъдат за майките, децата, пенсионерите, държавата.  \", заяви Емил Димитров-Ревизоро.   За да потвърди думите си, че протестите срещу закона за горивата са организирани, той показа снимки - с номерата на автобусите, с които са пристигнали \"протестиращите\".    Но когато става въпрос за оцеляването ан държавата и върховенството на закона, когато става въпрос мафията да не взима 1 милиард от нашия бюджет, ние всички трябва да се обединим\", заяви Ревизоро.  ", "date": "2018.07.10", "title": "Емил Димитров-Ревизоро: Ще се изправи ли премиерът срещу контрабандата или контрабандата ще победи"}
{"url": "http://epicenter.bg/article/Severna-Balgariya-pak-e-pod-voda--v-Miziya-bedstvat/158818/2/0", "text": "Частично бедствено положение е обявил кметът на Мизия Виолин Крушовенски. Причината е водното бедствие в общината.   След последните дъждове има отнесени улици, наводнени къщи, градини и земеделски земи, съобщи bTV.   На място работят аварийни екипи от „Гражданска защита” и АЕЦ „Козлодуй”, които отводняват имотите.   Преди 4 години приливна вълна отнесе цели къщи в града и взе жертви.   В Плевенско също положението е тревожно. Два язовира са под наблюдение, след като стената на единия беше отнесена, а ако прелее към другия ще се стигне до приливна вълна към с. Садовец. В Ракита хората са готови за евакуация, улиците са трудно достъпни даже за пешеходци.   Хора на над 70 години казват, че не са виждали такова нещо.   „Искаме финансова помощ, едно кметство само не може да се оправи”, казва пред камерата на bTV кметът.   В Червен бряг също има проблеми след последните валежи.   И днес ще вали, по-значително и на повече места в сутрешните часове. В 6 области от Централна и Северна България, както и в областите Стара Загора и Сливен, остават в сила предупрежденията от първа степен. Следобед валежите ще спират.  ", "date": "2018.07.10", "title": "Северна България пак е под вода, в Мизия бедстват"}
{"url": "http://epicenter.bg/article/Radev--Protestite-na-mayki-na-detsa-s-uvrezhdaniya-nalagat-barzi-zakonovi-resheniya-i-finansov-angazhiment/158823/2/0", "text": "Тази кръгла маса съвпада с периода на протести на майките на деца с увреждания. Към тях трябва да бъдем дълбоко съпричастни като общество, те изискват бързи и справедливи законови решения и финансови ангажименти. Това каза президентът Румен Радев на откриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде  а генция „Фокус“.   „Бидейки солидарен с майките, искам да заявя, че целта на този форум е да постави много по-глобалната тема за пълноценната интеграция на всички хора с увреждания в обществото ни“, обяви той.   „Можем да говорим за пълноценна интеграция, когато преодолеем ред психологически бариери“, посочи президентът. „Когато има такава изградена обществена среда, в която децата с увреждания да постъпват в детска градина наравно с другите, да учат в училища и висши учебни заведения наравно с другите, да се реализират на пазара на труда наравно с другите“, заяви Румен Радев.   Осигуряването на пенсия или лична помощ на хората с увреждания е задължително, но е изпълнение на обществен, а не на морален дълг, изтъкна президентът.   Дългът ни като общество съвсем не е в осигуряването на пенсия или лична помощ на хората с увреждания. Това е най-лесният начин да бъдат изключени, заяви той. „Критерият за пълноценната интеграция на хората с увреждания е трудовата им заетост“, обяви Румен Радев.   „Според данните към юни около 445 хил. са гражданите в България, които получават пенсия за трайно намалена работоспособност, малка част от тях работят на трудови договори“, посочи той.   „Хората с увреждания могат и са доказали, че развиват редица други качества умения и таланти. Могат да бъдат отлични служители и работници. Имаме добри примери“, изтъкна държавният глава. „Само заедно, дебатирайки проблемите, можем да ги решим“, коментира той.   „Призовавам медиите за популяризиране на добрите примери, има много такива. Нека да популяризираме добрите практики, да даваме шанс, да бъдем по-толерантни, човечни и по отворени. Да мислим единно, като общество“, заяви Румен Радев.     Ще учредя годишни награди за бизнеса и трудови организации, интегрирали най-пълноценно хора с увреждания. Задължително тук е мястото да се включат образователни институции, интегриращи успешно хора с увреждания. Това каза президентът Румен Радев на закриването на кръглата маса.   „Искам да поема инициативата кръглата маса да стане ежегоден дискусионен форум“, обяви той. „Да дискутираме по-подробно нормативната база, къде и как може да бъде усъвършенствана. Догодина надявам се да отчетем други статистики“, коментира президентът. „Ще създам и контактна група, която да се ангажира с продължаване на диалога, под егидата на президентската институция“, заяви Румен Радев.   „Ще дискутираме дали да не учредим и награда за община, осигурила най-добра среда за хора с увреждания“, уточни той.   Президентът обясни, че критериите за наградите ще бъдат съставени в диалог с хората с увреждания. „Искам наградите да бъдат стимул, популяризиране на добрия пример, обществото ни има нужда. Достатъчно негативизъм се натрупа в тази сфера“, каза още държавният глава.    ", "date": "2018.07.10", "title": "Радев: Ще учредя награди за бизнеса и организации, интегрирали най-пълноценно хора с увреждания"}
{"url": "http://epicenter.bg/article/Vazhni-sreshti-na-Tsvetan-Tsvetanov-vav-Vashington/158834/2/0", "text": "Председателят на ПГ на ГЕРБ и заместник-председател на партията Цветан Цветанов е на едноседмично работно посещение във Вашингтон. Там той ще участва в 8-ата Трансатлантическа конференция на мозъчните тръстове „В преосмисляне на голямата трансатлантическа сделка“, съобщиха от пресцентъра на ПП ГЕРБ. 8-ата Трансатлантическа конференция на мозъчните тръстове ще се състои от 8 сесии, които са посветени на състоянието на ЕС и САЩ, влиянието на Брекзит върху САЩ и Европа, възможностите и предизвикателствата, създадени от новите технологии, както и трансатлантическите перспективи за технологиите. На форума ще се обсъждат още съвременните проблеми и предизвикателства за бъдещето на трансатлантическата търговия, бъдещето на НАТО и трансатлантическото споделянето на отговорности, трансатлантическо единство в свят на геополитическо съперничество и борбата с тероризма и трансатлантическата политика в Близкия Изток. Преди участието си в 8-ата Трансатлантическа конференция на мозъчните тръстове, председателят на ПГ на ГЕРБ Цветан Цветанов ще се включи и в 9-ата Среща на върха на Трансатлантическата парламентарна група. Тя ще се проведе във Вашингтон на 10 юли 2018 г., като участниците в нея ще коментират актуални политически теми, касаещи отношенията между ЕС и САЩ и международната сигурност. В рамките на работното си посещение Цветанов проведе редица срещи с представители на правителствени и неправителствени организации от САЩ и Европа.   Председателят на ПГ на ГЕРБ и председател на Комисията по вътрешна сигурност и обществен ред в Народното събрание проведе среща във Вашингтон с бившия помощник държавен секретар в администрациите на Джордж Буш и Барак Обама – посланик Даниел Фрийд. Даниел Фрийд също така е бил директор в Съвета за национална сигурност при президентите Буш и Клинтън, дългогодишен отговорник по санкционната политика на САЩ, специален пратеник по редица важни за американската външна политика въпроси (в т.ч. и закриването на лагера в Гуантанамо (2008-2009 г.). Понастоящем Фрийд е старши изследовател в Атлантическия съвет - консервативен американски мозъчен тръст, участващ във формирането на американската външна политика вече 57 години. Организацията има за цел да стимулира диалога и дискусиите по критични въпроси на международната политика. Ежегодно в Съвета гостуват световни лидери, които представят различни гледни точки, обединени около принципите на демокрацията, свободните пазарни отношения и човешките права.   В рамките на разговора посланик Фрийд и Цветанов обсъдиха дългогодишното си успешно сътрудничество в редица дейности като противодействието на радикализацията и тероризма и преодоляването на регионални кризи и заплахи. Председателят на ПГ на ГЕРБ запозна американската страна с резултатите от успешно приключилото Българското председателство на Съвета на ЕС и акцентът, който то и правителството на Бойко Борисов успяха да поставят върху европейското бъдеще на страните от Западните Балкани. В тази връзка Цветанов и Даниел Фрийд обсъдиха средата за сигурност в региона, както и различни аспекти на потенциалните заплахи за България и съседните страни. Двамата се обединиха около мнението, че Европа и САЩ повече от всякога се нуждаят от сътрудничество и съвместни усилия за решаването на общите предизвикателства.  По време на срещата председателят на Комисията по вътрешна сигурност и обществен ред и бившият директор в Съвета за национална сигурност на САЩ изразиха надеждата си, че предстоящата среща на НАТО в Брюксел ще затвърди евроатлантическото единство и ще подпомогне противодействието на външни и враждебни сили. Те обърнаха специално внимание на факта, че в днешния глобален свят много често тези сили имат асиметричен, хибриден характер.   Цветан Цветанов проведе и друга важна работна среща - с бившия помощник секретар по вътрешна сигурност на САЩ в администрацията на Барак Обама - Алън Бързин. Той също така е бивш окръжен прокурор на Калифорния, а понастоящем е преподавател в университета \"Харвард\". За Алън Бързин може да се каже, че е един от архитектите на съвременната гранична сигурност на САЩ.   Успешната съвместна дейност между Бързин и Цветанов датира още от 2012 г., когато те стартираха въвеждането на системата за биометрични данни на България, като с този проект бяха положени основите на интегрираната система за гранична сигурност на страната ни. По време на разговора си Цветан Цветанов и Алън Бързин обсъдиха различни аспекти на регионалната сигурност, като в т.ч. и необходимостта от още по-голямо увеличаване обмена на оперативна информация между правоохранителните и разузнавателните служби на държавите-съюзници в НАТО.   Двете страни се обединиха около извода, че противодействието на „Ал Кайда“ и Ислямска държава е успешно най-вече поради добрите нива на обмен на оперативна информация. Председателят на Комисията по вътрешна сигурност и обществен ред и бившият помощник секретар по вътрешна сигурност на САЩ изразиха общото мнение, че добрата практика с обмяната на оперативна информация би дала отлични резултати, ако се приложи в противодействието на трафика на хора, контрабандата на стоки и наркотици и прането на пари. По време на разговора бе подчертано, че специално внимание трябва да се обърне и на противодействието на фалшивите новини и използването на социалните мрежи като хибридно оръжие.   Цветан Цветанов запозна американската страна с работата по Парламентарното измерение на Българското председателство, като беше обърнато специално внимание на приетата в София правно-нормативна рамка за парламентарен контрол върху дейността на Европол от страна на ЕП и националните парламенти. Цветанов отправи покана към Алън Бързин да посети България в удобно за него време до края на 2018 г., като поканата бе приета. „Ще се радвам да посетя една страна, която винаги е била пример за надежден партньор на Америка в Европа“, заяви Бързин. Утре програмата на председателя на ПГ на ГЕРБ продължава със срещи в Конгреса на САЩ в рамките на Осмата трансатлантическа конференция.    ", "date": "2018.07.10", "title": "Важни срещи на Цветан Цветанов във Вашингтон"}
{"url": "http://epicenter.bg/article/Avariya-na-ChEZ-ostavi-yuzhnata-chast-na-Sofiya-bez-tok/158835/2/0", "text": "Хиляди домакинства в София са без ток заради тежка авария, съобщиха от пресцентъра на ЧЕЗ.   Става дума за инцидент със 110-киловолтово съоръжение на Електроенергийния системен оператор, заради който е изключена подстанция „Студентски град”.   По информация на СДВР в комплекс \"Макси\" е станал токов удар, при който е пострадал един човек.   Без електрозахранване в момента са Студентски град, Драгалевци, Симеоново, Витоша, Киноцентър, Бояна, Ярема, Железница, Бистрица, Малинова долина и др.   Работи се по отстраняване на аварията.    ", "date": "2018.07.10", "title": "Авария на ЧЕЗ остави хиляди домакинства в София без ток"}
{"url": "http://epicenter.bg/article/Vatreshniyat-ministar-na-Avstriya-kam-Sergey-Stanishev--Reshavame-za-Balgariya-v-Shengen-prez-oktomvri/158837/2/0", "text": "Българският евродепутат и лидер на ПЕС Сергей Станишев представи пред Комисията по вътрешни работи в Европейския парламент своя доклад, с който ЕП иска незабавно приемане на България в Шенген с всички граници – морски, въздушни и сухопътни. Това съобщиха от пресофиса на лидера на европейската левица. „Като автор на доклада, искам да благодаря на колегите от целия политически спектър, които заявиха категоричната си подкрепа за тази позиция. Предстои гласуване в комисията и в пленарна зала, но преобладаващото мнение, включително на колеги от ГЕРБ, е, че поетапно приемане би било грешка и опасен прецедент“, заяви Станишев. „Интензивните усилия в последната година – дебатът в пленарна зала през декември, дискусията за бъдещето на Шенген в Комисията по вътрешни работи през февруари, конференцията в Хърватия през юни, докладът на ЕП по моя инициатива, както и многобройните срещи с комисари, министри и депутати – имат за цел да рестартират процеса за пълното приемане на България и Румъния в Шенген. След седем години затишие и „снишаване“ днес можем да предприемем действия, различни от обичайните заклинания за несправедливост, които повтаряме при всеки удобен случай.“ „Сега въпросът отново трябва да бъде внесен за разглеждане в Съвета и България да положи всички усилия да използва тази възможност. По време на заседанието вчера поставих въпроса директно на вътрешния министър на Австрия Херберт Кикл, който беше гост на комисията, за да представи приоритетите на австрийското председателство. Той потвърди, че въпросът за членството на България и Румъния в Шенген ще бъде разгледан от Съвета на вътрешните министри през октомври.“ „Това развитие носи удовлетворение и оптимизъм, но също буди и опасения – не просто дали, а какво решение ще вземат държавите-членки – пълноправно членство или поетапно приемане. Вярвам, че този доклад може да бъде полезен инструмент в преговорите – стига управляващите да не отстъпват за сухопътните граници и да изиграят добре картите си. По това ще си проличи дали с нашето председателство сме успели да си върнем изгубеното доверие, което имахме при приемането ни в ЕС през 2007 г.“ „Възможно е обаче традиционно скептичните държави отново да настояват за поетапно членство. Тогава приемането ни в Шенген само по въздух и вода би било брошка на ревера на управляващите, но без големи икономически и социални ползи, а вдигането на контрола по сухопътните ще се отложи за неопределеното бъдеще. Националният интерес изисква или незабавно приемане с всички граници, или ясна времева рамка за това“, категоричен е Станишев. „За първи път от седем години насам има ясен ангажимент от страна на Съвета за формално разглеждане на въпроса. Това е исторически шанс, който не бива да пропиляваме.“  ", "date": "2018.07.10", "title": "Вътрешният министър на Австрия към Сергей Станишев: Решаваме за България в Шенген през октомври"}
{"url": "http://epicenter.bg/article/Erdogan-obyavi-kabineta-si--Naznachi-zet-si-za-ministar/158804/7/0", "text": "Турският президент Реджеп Ердоган оповести снощи членовете на новия кабинет, който той ще ръководи лично. Това е един от най-важните елементи на новата система на държавно управление. Ердоган ще има правомощия да назначава и освобождава министрите. Новият кабинет ще бъде от 16 министри вместо досегашните 23. Ердоган запазва само четирима от предишните министри. Закрива се министерството по европейските въпроси. В новия кабинет ще има две жени. Прави впечатление,че Ердоган повери най-важното министерство - на финансите и съкровищницата - на своя зет Берат Албайрак (женен за дъщеря му Есра), досега министър на енергетиката и природните ресурси.   Ердоган се раздели с дългогодишни знакови министри - бившият вицепремиер и финансов министър Мехмет Шимшек, икономическият министър Нихат Зейбекчи и транспортният министър Лютфи Елван.   Трима министри запазват постовете си - Мевлют Чавушоглу като министър на външните работи, Сюлейман Сойлу като министър на вътрешните работи и правосъдният министър Абдюлхамит Гюл. Досегашният началник на генералния щаб Хулуси Акар ще бъде новият министър на отбраната.   За първи път министерството на търговията ще бъде оглавено от жена - Рухсар Пекджан. Министерството на труда и социалната сигурност се слива с министерството по въпросите на семейството, като начело на новото министерство също ще застане жена - Зехра Зюмрют Селчук. Министър на културата и туризма ще бъде Мехмет Ерсой.   Министър на енергетиката и природните ресурси ще бъде Фатих Дьонмез, на здравеопазването Фахреттин Коджа, на образованието Зия Селчук, на транспорта и инфраструктурата Мехмет Джахит Туран, на околната среда и градоустройството Мурат Курум, предаде БТА.   За отбелязване е, че докато Ердоган обявяваше имената на новите министри, курсът на долара скочи много рязко спрямо турската лира - от 4.58 на 4.68, а еврото - от 5.45 на 5.51.    ", "date": "2018.07.10", "title": "Ердоган обяви кабинета си. Назначи зет си за министър"}
{"url": "http://epicenter.bg/article/Tramp-otnovo-napadna-Evropa--ne-davali-dostatachno-za-otbrana/158806/7/0", "text": "Доналд Тръмп нападна Европа за малкия принос към НАТО, съобщи Нова телевизия.   В навечерието на голямата среща на Алианса в Брюксел, президентът на Съединените щати каза, че Европа трябва да направи значително повече, отколкото в момента. \"Америка плаща за НАТО много повече от всяка друга страна. Това не е нито честно, нито приемливо\", написа Тръмп в Twitter. В двустранни срещи с милиардера лидерите на големите европейски страни обещаха, че ще повишат разходите за отбрана.    ", "date": "2018.07.10", "title": "Тръмп отново нападна Европа, не давали достатъчно за отбрана"}
{"url": "http://epicenter.bg/article/Mask-pristigna-v-Tayland-sas-svoyata-minipodvodnitsa/158808/7/0", "text": "  \"Току-що се връщам от Пещера 3. Миниподводницата е готова, ако има нужда\", написа в Туитър шефът на компаниите SpaceX и Tesla. Мъск публикува в Инстаграм видеозапис със спасители от вътрешността на наводнена пещера. Там е била изпробвана миниподводницата, сглобена от части за космическата ракета Фалкон 9 (Falcon 9) на Спейс Екс.    Илон Мъск кръсти миниподводницата, която вече се изпробвана в САЩ през уикенда, \"Дивият глиган\", по името на футболния отбор на блокираните момчета. \"Оставям я тук, в случай че може да послужи в бъдеще. Тайланд наистина е красив\", написа още Мъск в Туитър.   Нищо обаче не сочи за момента, че тайландските власти възнамеряват да използват миниподводницата, информира БТА, позовавайки се на АФП.   13 души - 12 момчета и футболният им треньор - се оказаха блокирани в пещерата преди повече от две седмици, след като тя била наводнена частично заради дъждове. Осем от децата вече бяха спасени - по четири в неделя и понеделник. Останалите в труднодостъпната пещера петима души се намират на около два километра по-навътре.", "date": "2018.07.10", "title": "Мъск пристигна в Тайланд със своята миниподводница"}
{"url": "http://epicenter.bg/article/Tereza-Mey-naznachi-veren-chovek-na-myastoto-na-podaliya-ostavka-Boris-Dzhonsan/158811/7/0", "text": "Британският премиер Тереза Мей назначи снощи Джереми Хънт за министър на външните работи на мястото на Борис Джонсън, предадоха световните агенции, като се позоваха на съобщение на нейната канцелария. Хънт, който досега бе министър на здравеопазването, е верен човек на Мей, отбелязва АП. Ройтерс посочва, че тази смяна може да промени баланса по въпроса за Брекзита в екипа на британския премиер. Хънт, който е депутат консерватор и оглавяваше от 2012 г. министерството на здравеопазването, е близък съюзник на Мей за разлика от самоволния Джонсън. По-рано вчера британското правителство бе разтърсено от оставките на министъра за Брекзита Дейвид Дейвис и на колегата му на външните работи. Причина за тях станаха разногласията в кабинета за предстоящото излизане на Великобритания от Европейския съюз, отбелязва АП. Джонсън и Дейвис са за ясна и категорична раздяла с ЕС, т. нар. \"твърд Брекзит\". Хънт, който на референдума през 2016 г. се обяви за оставане на Великобритания в съюза, подкрепя запазването на близки икономически отношения с блока, след като страната го напусне догодина, припомня АП. През октомври обаче той увери пред радио Ел Би Си, че е променил мнението си по въпроса за Брекзита, отчасти заради разочароващата, по думите му, арогантност на ЕС в преговорите с Великобритания, отбелязва Ройтерс. Джонсън изрази недоволство от предложението на британското правителство за създаване на зона за свободна търговия с ЕС след Брекзита. Според него Великобритания е заплашена да се превърне в колония на Европейския съюз. Премиерът Тереза Мей е останала \"малко изненадана\" от оставката на външния министър, предаде БТА, цитирайки Ройтерс. В писмо до Джонсън Мей пише, че той се е съгласил с представения от нея миналата седмица нов план за Брекзита. \"Аз съжалявам - и съм малко изненадана - да получа (писмото с вашата оставка) след продуктивните разговори, които имахме в резиденцията Чекърс в петък, и всеобхватното и подробното предложение, което договорихме като кабинет\", пише британският премиер в своя отговор до вече бившия външен министър. \"Ако вие не сте в състояние да предоставите подкрепата, от която се нуждаем, за да си осигурим тази сделка в интересите на Обединеното кралство, е правилно да подадете оставка\", казва още Мей на Джонсън. Джереми Хънт ще бъде заменен като министър на здравеопазването от Мат Ханкок. Досегашният главен прокурор Джереми Райт пък ще наследи Ханкок като министър на цифровите технологии, културата, медиите и спорта. За нов главен прокурор бе назначен Джефри Кокс. Подалият оставка министър за Брекзита Дейвид Дейвис, който е убеден евроскептик, бе заменен на поста от друг привърженик на излизането на Великобритания от ЕС - Доминик Рааб, до този момент държавен министър за жилищното строителство. Рааб бе наследен на досегашния си пост от Кит Малтхаус.      ", "date": "2018.07.10", "title": "Тереза Мей назначи верен човек на мястото на подалия оставка Борис Джонсън"}
{"url": "http://epicenter.bg/article/Dmitriy-Medvedev-podpisa-ukaz--Bez-spetsialni-razreshitelni-za-balgarskite-prevozvachi-v-Rusiya/158813/7/0", "text": "Руският министър-председател Дмитрий Медведев е подписал указ, с който е одобрен проекта на споразумение за внасяне на промени в междуправителственото споразумение с България за международния автомобилен транспорт.   „За целите на либерализирането на транзитното преминаване по територията на двете страни с подписания указ на руското правителство е одобрен проект за споразумение за внасяне на промени в договора от 1995, които предвиждат осъществяването на транзитни превози без разрешение“, се посочва в съобщението. Към момента превозите на товари между нашите две страни или транзитът се осъществяваше при наличието на специално разрешение. Подписаното споразумение ще позволи руските превозвачи да разширят географията на своите автомобилни превози през България в посока други европейски държави. /ТАСС    ", "date": "2018.07.10", "title": "Дмитрий Медведев подписа указ: Без специални разрешителни за българските превозвачи в Русия"}
{"url": "http://epicenter.bg/article/Evrostat--Vsyako-treto-domakinstvo-v-Balgariya-se-sastoi-ot-edin-chlen/158803/2/0", "text": "Около 33 на сто от българските домакинства, или почти всяко трето домакинство у нас, се състои от самотен българин, показват данни от анализ на Евростат за процента на самотните домакинства в ЕС през 2017 г. Подобна тенденция се наблюдава в целия Европейски съюз - почти една трета от домакинствата там са били от възрастен човек без деца, отчита анализът. Според данни от последното преброяване на НСИ - у нас има тенденция към увеличаване на броя на едночленните домакинства.   През 2001 г. те са били около 660 хиляди, през 2011 г. - около 900 хиляди, а днес надхвърлят 1 милион от общо близо 3 милиона домакинства у нас. Най-голям е бил относителният дял на едночленните домакинства в област Велико Търново - 38 на сто и София-град - около 36 на сто. Най-малко едночленни домакинства са регистрирани в област Кърджали - около 22 процента.   Половината от едночленните домакинства у нас се състоят от неработещи лица или пенсионери. Домакинствата с 1 пенсионер са позиционирани около 46 на сто в градовете и около 72 процента - в селата. Големият брой едночленни домакинства, състоящи се от едно лице на 65 и повече години поражда и редица сериозни проблеми в обществото ни, свързани с разкриването на служби за социално и здравно подпомагане на тази категория домакинства. Освен това приблизително във всяко 12-то едночленно домакинство у нас - лицето е с намалена работоспособност или признато трайно увреждани, сочат данните на НСИ.   Последните статистически данни за размера на домакинствата в ЕС показват, че през 2017 г. около една трета от домакинствата в държавите-членки са били от един възрастен без деца или всяко трето домакинство в ЕС е било на самотен европеец.   Най-висок е бил делът на самотните едночленни домакинства в Швеция - над 50 процента. Домакинствата от едно лице в Дания, Германия, Литва, Финландия и Естония съставляват между 40 и 45 процента от домакинствата в съответните страни. Най-нисък е бил делът на едночленните домакинства в Малта - под 20 процента.   Страни с нисък дял на едночленните домакинства са още Португалия, Хърватия и Словакия - по 23 на сто, Полша - 24 на сто, Кипър - 25 на сто и др. Според данните на европейската статистика през 2017 г. в ЕС е имало над 220 милиона домакинства, като 33 процента от тях са били от едно лице, което представлява и най-често срещаният вид домакинство в ЕС. Следващата конфигурация на вид домакинство в ЕС е двойка без деца - около 25 процента от всички домакинства в ЕС. Третият най-често срещан вид домакинство в ЕС се състои от \"двойка с деца\", от които през 2017 г. в ЕС е имало 44,3 милиона или 20 процента от всички частни домакинства, отчита Евростат.    ", "date": "2018.07.10", "title": "Евростат: Всяко трето домакинство в България се състои от един член"}
{"url": "http://epicenter.bg/article/Mihail-Mikov--Votat-na-nedoverie-beshe-proval/158810/2/0", "text": "  Това каза в сутрешния блок на БТВ бившият председател на социалистите  Михаил Миков. \"Всички факти сочат, че  Корнелия Нинова управлява еднолично БСП. В момента в партията се ръководи от принципа - повече аз и по-малко всички. Решенията се взимат в един кабинет от няколко души. Редица партийни организации затъват - примерно в Монтана. Разгаварях с Жельо Бойчев. Той сам трябва да каже защо напуска парламентарната група. Има всякакви версии, известна е близостта му с Румен Овчаров например. Партията свива своите коалиционни партньори. Със Спас Панчев е същият случай. Не е ясно защо си тръгна, ясно е, че БСП свива своите съюзници, а в същото време няма никаква дискусия в партийните редици\", разкри той.   \"За всички е ясно, че вотът на недоверие беше провал. Резултатите го показват. БСП показа, че не може да бъде алтернатива в този сектор. Голямият въпрос днес е БСП да изработи алтернативни политики\", категоричен беше Миков.", "date": "2018.07.10", "title": "Миков пак в атака срещу Нинова: Управлява еднолично, вотът на недоверие беше провал"}
{"url": "http://epicenter.bg/article/Rumen-Hristov--SDS-e-na-danoto-/158812/2/0", "text": "СДС е в много тежка ситуация, трябва да започнем да се оттласкваме от дъното, защото сме на дъното. Така описа ситуацията в „синята” партия новият й лидер Румен Христов в студиото на „Тази сутрин”. В най-старата дясна политическа сила у нас през последните месеци имаше много насъбрано напрежение между предишния лидер Божидар Лукарски и вътрешната му опозиция. „Не може да се говори за опит за преврат, ние съвсем открито казахме, че нещата се нуждаят от промяна – нямахме политики, нямахме послания, нарушена беше връзката”, коментира Христов. Един от аспектите на вътрешнопартийния конфликт бяха плановете за явяване на избори на СДС. Лукарски открито призоваваше за консервативна коалиция с националистически партии, като опонентите му го обвиниха, че така в името на краткотраен успех погребва идеологически партията. Христов отбеляза, че така и не е воден реален дебат по темата, но подчерта: „Искам да говоря за десен консерватизъм, а не за консерватизъм тип националпопулизъм”.   Според него състоянието на СДС в момента по-трудно би позволило самостоятелно явяване на вота, а вариантите за коалиция са три – идейна (само с десни партии със сходен профил, като той даде пример с ДСБ), конюнктурна (с по-голям избор на възможни партньори) и антистатукво (като СДС в началото на прехода – с леви, центристки и десни елементи). „ГЕРБ е управляваща партия, не участваме в управлението и по дефолт сме в опозиция, ще критикуваме всички техни стъпки, които смятаме, че са неправилни, но и ще подкрепяме тези стъпки, които са важни за страната”, обясни Румен Христов. По думите му единствените, с които СДС никога няма да се коалира, са БСП и ДПС. По-важното обаче е партията да си върне доверието на хората. „Първо да направим коалиция с тези 500 000 избиратели, после ще говорим за политически коалиции”, призова лидерът на СДС.", "date": "2018.07.10", "title": "Румен Христов: СДС е на дъното!"}
{"url": "http://epicenter.bg/article/NATO-i-ES-podpisvat-deklaratsiya-za-zasilvane-na-satrudnichestvoto-si/158819/7/0", "text": "Генералният секретар на НАТО Йенс Столтенберг, председателят на ЕС Доналд Туск и на Европейската комисия Жан-Клод Юнкер ще подпишат съвместна декларация за сътрудничество между Алианса и ЕС, съобщи БНР.   Очаква се тримата да направят изявления пред медиите.   Събитието е ден преди ключовата среща на върха на лидерите на Алианса на 11 и 12 юли. Очаква се да бъдат обсъдени инициативи за възпиране на Русия, борба с тероризма.   Днешната декларация ще бъде подписана и на фона на идеите за създаване на обща европейска армия и незавидните в момента отношения между Брюксел и Вашингтон.   В края на юни Франция привлече осем страни от ЕС в европейска група за военна намеса, която да може в кратки срокове да изпълнява военна операция, евакуация в страна с военен конфликт или помощ при бедствие. Целта е да се реагира на кризи в близост до границите на Европа без НАТО или САЩ.", "date": "2018.07.10", "title": "НАТО и ЕС подписват декларация за засилване на сътрудничеството си"}
{"url": "http://epicenter.bg/article/Tramp-izbra-federalniya-apelativen-sadiya-Bret-Kavanog-za-chlen-na-Varhovniya-sad-na-SASht-/158820/7/96", "text": "Президентът на САЩ Доналд Тръмп в понеделник номинира Брет Кавано, федерален апелативен съдия във Вашингтон, за наследник на Антъни Кенеди във Върховния съд на страната, съобщава NBC News, цитирана от Агенция \"Фокус\".  Тръмп обяви избора си в Белия дом. Кавано работи в Апелативния съд за окръга Колумбия. Ако бъде одобрен от Сената, той ще направи Върховния съд предимно консервативен, присъединявайки се към съдиите Джон Робъртс, Кларънс Томас, Самюел Алито и Нийл Горсуч – предоставяйки петчленно мнозинство.  Все още не е потвърдена дата за изслушването му пред правната комисия на американския Сенат.  Кавано ще заеме мястото на съдия Антъни Кенеди, който обяви пенсионирането си през тази седмица. Той ще се оттегли след 31 юли.  С назначението Тръмп ще затвърди контрола на консерваторите върху най-висшия съд в страната. Настоящият състав на Върховния съд се състои от четирима съдии, избрани от републикански президенти, и четирима - от президенти-демократи. Изборът на Кавано осигурява контрол за Републиканската партия във Върховния съд с 5-4 съдии.  ", "date": "2018.07.10", "title": "Тръмп избра федералния апелативен съдия Брет Кавано за член на Върховния съд на САЩ "}
{"url": "http://epicenter.bg/article/Ruski-tovaren-korab-se-skachi-s-Mezhdunarodnata-kosmicheska-stantsiya-po-unikalen-marshrut-/158826/7/97", "text": "Руски товарен космически кораб, който потегли рано тази сутрин от космодрума Байконур, Казахстан, се скачи с Международната космическа станция (МКС), предадоха ТАСС и Асошиейтед прес, като се позоваха на руския Център за управление на полетите.  Ракетата носител \"Союз-2.1а\" бе изстреляна по план в 0.51 ч. българско време. Корабът \"Прогрес МС-09\", след като се отдели от третата степен на ракетата, продължи самостоятелно своя полет към МКС, с която се скачи в 4.31 ч - с 8 минути по-рано от планираното.  За първи път в историята полетът на руски космически кораб към МКС премина по свръхкъса траектория, посочва ТАСС. \"Прогрес\" се скачи със станцията само 3 часа и 40 минути след като потегли от Земята.  Досега руските космически кораби достигаха до МКС за шест часа или за две денонощия, отбелязва АП.  След още едно изпробване на по-бързия подход с товарен кораб \"Прогрес\", той може да бъде използван и при пилотиран космически кораб \"Союз МС\", съобщи високопоставен представител на предприятието производител, РКК \"Енергия\", цитиран от ТАСС.  Новият метод е станал възможен благодарение на разработването на нова версия на ракетата носител \"Союз\". Тя извежда кораба на орбита с по-висока прецизност, обясни Роскосмос.  Руската космическа агенция се е опитала да изпробва новата маневра още миналата година, но се е отказала поради технически причини.  Корабът достави днес на борда на МКС около 2,5 тона полезен товар - гориво, научно оборудване, храни, медикаменти и други.  Екипажът на станцията в момента се състои от трима американски астронавти, техен германски колега и двама руски космонавти, посочва АП.    ", "date": "2018.07.10", "title": "Руски товарен кораб се скачи с Международната космическа станция по уникален маршрут "}
{"url": "http://epicenter.bg/article/Organizatsii-na-i-za-horata-s-uvrezhdaniya-zashtitiha-Sultanka-Petrova/158845/2/0", "text": "От пресцентъра на ВМРО разпратиха писма до медиите в защита на зам.социалния минисър Султанка Петрова, в чиято фирма на мъжа ѝ и зет ѝ при странни обстоятелства загина един охранител.   Национално представителни организации на и за хората с увреждания изпратиха отворено писмо до медиите именно чрез ВМРО.  В него те се обръщат до премиера Бойко Борисов, председателя на парламента Цвета Караянчева, вицепремиерите Красимир Каракачанов и Валери Симеонов и до министъра на труда и социалната политика Бисер Петков и апелират да не се правят кадрови промени в социалното ведомство, тъй като това само измества диалога по проблемите на хората с увреждания в друга посока. Писмото е подписано от 11 организации на и за хората с увреждания.   завършва писмото.    ", "date": "2018.07.10", "title": "ВМРО разпраща писма в защита на Султанка Петрова"}
{"url": "http://epicenter.bg/article/Rumen-Petkov--/158853/2/0", "text": "Пропускаме огромни шансове, заяви на пресконференция на АБВ лидерът на партията Румен Петков. Той коментира така завършилата в София среща Китай - Източна Европа, известна като формат \"16+1\", на която България бе домакин. И отбеляза, че това е седми такъв форум. Според лидера на АБВ \"трябва да излъчваме друга управленска визия - нуждаем се от външно-търговска визия\". Петков посочи конкретни проекти на други източноевропейски държави с Китай и припомни, че някога в комсомола се смеели когато се подписвал някакъв \"протокол о намерениях\"    \"С Китай подписахме „протокол о намерениях“, в който единствено интелектуалната мощ на Цветан Цветанов може да разкрие китайския враг\", бе неговият извод. „По същество досега страната и институциите ни на първо място правителствата са демонстрирали една пълна, административна, политическа и управленска немощ“, каза Петков в обобщение за отношенията с Китай и работата по срещите от формата \"16+1\". Румен Петков припомни, че с Китай имаме споразумение за сътрудничество в областта на науката и технологиите, протокол за фитосанитарни изисквания за белене на слънчогледово семе и още няколко стратегически решения за целия регион, които показват, че независимо от това, че преди една година сме спечелили домакинството на формата \"16+1\" българското правителство не е предприело нищо, за да стигне до конкретни договорености, които да засегнат икономическите ни отношения. „Нещо повече сега ние имаме възможността да проведем успешна битка линията Будапеща – Белград, която е договорена да продължи към Пирея към София и това да даде възможност Будапеща и китайските инвеститори да имат достъп и до Черно море и надолу в гръцката акватория. Още повече, че Гърция е член на държавите, ангажирани със сътрудничество в Черноморския регион. Пропускаме огромни шансове, които в много голяма степен впоследствие стават за наша сметка“, допълни Петков, цитиран от \"Фокус\". Той даде пример, че в Полша са разкрити вериги на три китайски банки, директна авиолиния Пекин - Варшава. „В областта на ядрената енергетика Китай и Румъния имат подписано споразумение за съвместно изграждане на трети и четвърти блок в Черна вода. Чехия от 2014 г. ежегодно провежда китайски инвестиционен форум на своя територия и има разкрити три директни авиолинии от Китай до Прага. Имаме един изключителен интензитет в отношенията на Унгария с Китай. За съжаление на отминалия форум имаме три конкретни предложения, от които държавата я няма. Първото е договор за изграждане на нова централа за комбинирано производство на топлинна и електрическа енергия със „Свилоза“ – Свищов, второ споразумение между Параходско-български морски флот и Китайската банка за изграждане на 6 кораба за насипни товари и третото е рутинно споразумение между Банката за развитие и Китайската банка за развитие за 1, 5 млрд. евро кредитни линии“, каза Петков.   АБВ настоява България да излезе с обща позиция за Илинденско-преображенското въстание с Македония. А правителството да покани премиера Зоран Заев на 18 август на Петрова нива за честването му.   Лидерът на АБВ разкритикува работата на кабинета в почти всички сфери. Настояваме за незабавно падане на забраната за предписване на 62 вида животоспасяващи медикаменти повече от един път месечно, предлага Петков във връзка със спрените от продажба лекарствени средства за лечение хора с проблеми с кръвното и сърцето.   Във връзка с новите по-високи цени на тока и парното, Румен Петков предрече сигурно обедняване на 2 милиона души. От АБВ са категорични, че решението на КЕВР за поскъпване на тока и парното ще затрудни хората, а увеличението на пенсиите ще се загуби на фона на ръста на цената на енергоносителите. България е в челните места по енергийна бедност в страните членки от ЕС, припомни Петков.  ", "date": "2018.07.10", "title": "Румен Петков: Пропускаме огромни шансове в отношенията с Китай!"}
{"url": "http://epicenter.bg/article/Postradaliyat-pri-tokov-udar-v-Sofiya-e-v-tezhko-sastoyanie--lekarite-se-boryat-za-zhivota-mu/158856/2/0", "text": "Лекарите в „Пирогов“ се обрят за живота на пострадалия при токов удар мъж в София. Състоянието му е изключително тежко, с обширни, дълбоки изгаряния. В момента пациентът е настанен в реанимация, където е поставен под реанимационно лечение и активно наблюдение, съобщиха от пресцентъра на болничното заведение.     Несъобразените с изискванията за безопасност дейности на строителната фирма водят до принудителното изключване на електропровода. Строителната фирма нарушава габарита на ЕП 110 kV „Железница“ в град София, собственост на ЕСО, съобщиха от пресцентъра на дружеството.    Пострадалият човек, вследствие на неправомерната манипулация, довела до изключването на съоръжението на ЕСО, не е служител на дружеството, допълват от там.  ", "date": "2018.07.10", "title": "Пострадалият при токов удар в София е в тежко състояние, лекарите се борят за живота му"}
{"url": "http://epicenter.bg/article/Korneliya-Ninova-v-otsenka-za-predsedatelstvoto-/158857/2/0", "text": "Добра организация, но слабо съдържание! Това е оценката, която Изпълнителното бюро на БСП даде на завършилото българско председателство на Съвета на ЕС. Тя е приета на заседание на бюрото, а на пресконференция пред медиите я представи лидерът на БСП Корнелия Нинова. Нинова обясни, че, за да дадат оценка на завършилото Българско председателство от ИБ първо са изчакали да мине и срещата от формата \"16 плюс 1\" на Китай и 16 държави от Източна Европа, проведена в София. Социалистите са стъпили върху документа за целите на председателството, приет от Народното събрание и са направили анализ на това кое от заложеното е постигнато и кое - не е.   В началото на изложението си пред медиите Нинова поясни, че още преди председателството БСП е имала екип към Националния съвет, който е изготвил предложенията на партията за програма и те са били приети в документ на парламента. Корнелия Нинова поясни, че БСП се основава на най-важния документ в парламетарната република – решението на Народното събрание, с което се е приела програмата на председателството и неговите приоритети.   „Не знам дали си спомняте,  - обърна се към представителите на медиите лидерът на БСП, - че трите ключови думи на председателството бяха трите „к“ – консенсус, конкурентоспособност и кохезия и девизът беше „Съединението прави силата“. Нашата оценка е добра организация със слабо съдържание. Красива, но празна опаковка. Вместо лидерство и водачество на Европа – еднопартийно занимание, което доведе до отстъпление на права на европейски граждани“, заяви Корнелия Нинова.   България не успя да бъде онзи лидер, който да осигури разбирателство и да постигне компромис, посочи Нинова. И обърна внимание, че днес Европа е разделена. Председателството се превърна в еднопартийно мероприятие, бе \"присъдата\" на социалистическата партия, изречена от Нинова.   Президентът беше изолиран, неправителственият сектор не беше ангажиран, т.нар. съвет на мъдреците не беше поканен, изреди тя.   За шестте месеца, през които България председателства Съвета на ЕС в страната избухва рекорден брой протести - 72, самото откриване на председателството е съпътствано от девет протеста. Никога в най-новата ни история не се е събирал такъв протестен вот, както по време на председателството и това е реалната оценка за него, обобщи Корнелия Нинова. „Председателството беше отворено с 9 митинга и протеста. Последваха лекари над 20 общински болници, бургаски граждани срещу обгазяването, блокиране на международния път Е-79 от Видин, протест на работещи в образованието, родителите на деца с увреждания, протест срещу Истанбулската конвенция“, изброи лидерът на БСП.   Нинова посочи и други данни - за първите 4 месеца на годината от България са се оттеглили чуждестранни инвестиции за 161 млн. евро.   \"Изводът - народът ти е недоволен, бизнесът бяга от България\", посочи Нинова. И обърна внимание, че българският бизнес е увеличил инвестициите си навън - по този начин от страната са изтекли 72 милиона.   Пиар в лична изгода на премиера, който не успя да обедини народа, е оценката на БСП, изречена от Нинова, за председателството.   Говорейки за един от приоритетите на председателството - европейската перспектива пред Западните Балкани, Нинова обърна внимание, че от декларацията от София за Западните Балкани са отпаднали думите „приобщаване и присъединяване“. За съжаление европейското им бъдеще остана добро пожелание, посочи лидерът на БСП. И подчерта, че липсата на тези думи е отстъпление от решението на българския парламент.   „Оценяваме като положително поставянето на дневен ред на темата Западни Балкани, изтласкването й напред и диалогът с Европа, но вижте какво сме решили да направи България. Приемане на финален документ в София, който да потвърди политическата воля на ЕС да приобщи Западните Балкани“, каза Нинова.   Според нея е трябвало тази декларация да бъде придружена с пътна карта, конкретни ангажименти и ориентировъчни срокове за реализацията им. „Такава пътна карта няма“, каза тя. И посочи, че в документа, приет от парламента, фигурира текст за Черноморския регион и Дунавската стратегия. Нинова заяви, че по тази тема освен от страна на президента Румен Радев, от страна на българското правителство няма нищо направено.  „По отбрана и сигурност – точно по време на българското председателство се направи един нов формат в Европа, по инициатива на Франция, на 9 държави. Това е инициатива за група за военна интервенция. Нито дума от българското председателство. На какъв критерий се събират тези държави, какво ще правят, защо без България“, попита Нинова. По думите й девет държави са се събрали, председателят на Европа е мълчал, което е още един аргумент, че противоречията в Европа се задълбочават.   Нинова отчете, че по темата Шенген също няма напредък.   По отношение на европейския социален модел, Нинова заяви, че няма никакъв резултат по социалните права и социалния стълб. „Социалните права на хората , правото на труд, заплащането на труд, здравеопазване и т.н. - по време на българското председателство не са отбелязали нищо съществено.   Никакъв резултат по преодоляване на бедността. Не само, че не се гарантира основният принцип на Европа за свободно движение на стоки, хора и услуги, той се е наруши с предложението за пакета „Макрон“, каза лидерът на БСП. Според нея в този социален стълб пише за засилване на координацията по въпросите за здравната помощ между европейските държави и в точно този момент е избухнал скандалът, от който се е видяло, че България не плаща на здравните каси на другите европейски държави за лечението на български граждани. Според Нинова това е въпреки приоритета за засилване на връзките по отношение на здравната помощ.   „Тук трябва да отбележим един положителен напредък – това е решението да се увеличи финансирането и да се засили ролята на програмата „Еразъм“, която се отнася до образованието на младите хора. Това е добър резултат от българското председателство. За съжаление беше засенчено от реакцията на европейските младежи на европейската конференция в България“, каза още тя.   От своя страна зам.-председателя на БСП Деница Златева поздрави администрацията, работила за българското председателство.                              ", "date": "2018.07.10", "title": "Нинова в оценка за председателството: Красива опаковка, но няма лидерство! (ВИДЕО)"}
{"url": "http://epicenter.bg/article/Vazhno--Tova-sa-lekarstvata-za-kravno-i-sartse--koito-ne-sa-blokirani-za-prodazhba-/158858/2/0", "text": "До шести август блокираните лекарства за кръвно налягане и сърдечна недостатъчност ще се заменят свободно и аптеките ще ги отпускат безпрепятствено на пациентите.   след среща с Лекарския съюз и Фармацевтичния съюз.  Междувременно Изпълнителната агенция по лекарствата публикува   и пациентите могат да се възползват от тях.  Припомняме, че в края на миналата седмица 62 лекарства бяха спрени от продажба заради съмнение за опасна съставка.  От агенцията призоваха пациентите, които имат въпроси относно засегнатите лекарства, да се свържат с фармацевт и личния си лекар.  За да се осигури непрекъснатост в лечението на здравноосигурените, НЗОК, БЛС и БФС ще уведомят лекарите и аптеките, че в периода от 6 юли до 6 август т.г., по преценка на общопрактикуващите лекари, свободно ще се заменят блокираните лекарствени продукти и аптеките ще ги отпускат безпрепятствено на пациентите.  Спокойствието както на пациентите, така и на лекарите ще бъде гарантирано от институцията.   ", "date": "2018.07.10", "title": "Важно! Това са лекарствата за кръвно и сърце, които не са блокирани за продажба "}
{"url": "http://epicenter.bg/article/Obshtinite-Hayredin--Borovan-i-Miziya-obyaviha-bedstveno-polozhenie/158859/2/0", "text": "Със Заповед на областния управител на област Враца е обявено бедствено положение на територията на общините Хайредин, Борован и Мизия, съобщиха от пресцентъра на Областна администрация-Враца. На основание Закона за защита при бедствия, е въведен в действие Областният план за защита при бедствия, в частта „Наводнения“.   Областният управител е разпоредил на кмета на Община Хайредин, на кмета на Община Борован и кмета на Община Мизия да организират изпълнението на Общинския план за защита при бедствия в частта „Наводнения“ и да уведомят кметовете на кметства за предприемане на мерки за защита на населението.   Във връзка с обилните валежи от дъжд и опасността от преливане на язовири, бедственото положение е в сила от 10.00 часа на 10 юли 2018 г. до 21.00 часа на 16 юли 2018 г.   Областният съвет за сигурност и щабът за изпълнение на Областния план за защита при бедствия преминава в непрекъснат режим на работа. Кметовете на общините Хайредин, Борован и Мизия са задължени да предоставят информация за обстановката на всеки два часа на оперативния дежурен при Областния съвет за сигурност.   Към момента по информация в Областния съвет за сигурност, няма данни за опасност за населението.  ", "date": "2018.07.10", "title": "Общините Хайредин, Борован и Мизия обявиха бедствено положение"}
{"url": "http://epicenter.bg/article/Lilyana-Pavlova-nagradi-rakovodstvoto-na-NSO-/158862/2/0", "text": "По покана на генерал-майор Данчо Даков, началник на Националната служба за охрана (НСО), заедно с вицепремиера Красимир Каракачанов и началника на Военна полиция – бригаден генерал Борислав Сертов, министър Лиляна Павлова взе участие в тържествена церемония, на която бяха отличени ръководители и служители на НСО и Военна полиция за успешно свършената работа от екипите им по подготовката и провеждането на първото Българско председателство на Съвета на ЕС. Това съобщиха от пресцентъра на Министерството за Българското председателство на Съвета на ЕС 2018 г.  „Създадохме един прекрасен екип, всеки ден показвахте висок професионализъм, класа и ниво, за което получихме и висока оценка от партниращите служби“, заяви министър Павлова при връчването на грамотите на генерал-майор Данчо Дяков и на неговия заместник - полковник Росен Тодоров.  Министър Павлова посочи, че познава работа на службите от много години и не е имала съмнение, че не само ще защитят доверието ни, но и ще надхвърлят очакванията ни.  „Служителите на НСО и Военна полиция показаха професионализъм и всеотдайност в работата си, когато трябваше да бъдат незабележими, те бяха, а когато трябваше да се намесят адекватно, разрешаваха спокойно критични и рискови ситуации. Освен че обезпечиха сигурността на нашите гости и делегати, службите осигуриха спокойствието и сигурността на столичани и на гостите на София. А това беше и целта – докато вървят срещите от календара, предприетите мерки за сигурност да не създават притеснение и напрежение на живота на хората в столицата“, добави министър Павлова.  Тя получи почетен знак – плакет от генерал-майор Данчо Дяков, с който бе отличена за съществен принос и заслуги към дейността на НСО.  ", "date": "2018.07.10", "title": "Лиляна Павлова награди ръководството на НСО "}
{"url": "http://epicenter.bg/article/Sadyat-aktyora-Dzhoni-Dep-za-poboy/158831/10/99", "text": "е обвинен в  над участник в  , съобщава интернет изданието Пейдж сикс, цитирано от Дарик. в съда в   е подаден от  , който участвал заедно с  в заснемането на филма   (Град на лъжи), който трябва да излезе на екран през септември тази година. Инцидентът е станал през април 2017 година. Тогава  е работил като специалист за избиране на места за снимки.  на два пъти го ударил в гърдите и го нагрубил. Това станало след забележка на  за сцена, в която се снимали приятели на актьора. Потърпевшият бил принуден да се обърне към полицията. С подадения иск Брукс сега държи да получи и парична компенсация от холивудския идол, чийто размер не се уточнява.", "date": "2018.07.10", "title": "Съдят актьора Джони Деп за побой"}
{"url": "http://epicenter.bg/article/Megan/158839/10/84", "text": "Кръщенето на най-малкия син на принц Уилям и херцогиня Катрин се състоя вчера. 11-седмичният Луи Артър Чарлз е шести правнук на кралица Елизабет Втора и пети подред в наследяването на престола.    Вчерашната церемония бе в изключително тесен кръг. Сред присъстващите бяха дядото на бебето, принц Чарлз, и съпругата му Камила, чичото на Луи, принц Хари и съпругата му Меган, както и семейството на Кейт Мидълтън – съпругата на принц Уилям и майка на Луи. За съжаление, обаче на церемонията не присъстваха Нейно Величество и съпругът й. Според източници от Двореца липсата на 92-годишният монарх не се дължи на здравословни проблеми.   Кръстници на петия по ред в наследяването на трона бяха избрани по приятелска линия. Те са общо шестима души. Сред тях са близкият приятел на принц Уилям Никълъс ван Кътсъм и братовчедката на Кейт Луси Мидълтън.   Считаната за модна икона херцогиня се появи в целия си кралски блясък, държейки гордо на ръце третото си дете.   Любопитен факт е, че на вчерашната церемония съпругата на принц Уилям спази своята традиция, залагайки на тоалет на Александър Маккуин. Херцогинята бе изцяло в бяло, както при кръщенетата на двете си по-големи деца.    Роклята й бе с 3/4 буфан ръкав и V-образно деколте в съчетание с шапка с флорални елементи на любимката й Джейн Тейлър. Косата на Кейт бе прибрана на нисък кок. Интересен елемент от визията й бе масивна тиара, решена в млечно бяло с изкрящи детайли. Аксесоарът е типичен за епохата на Тюдорите, предшественици на кралица Елизабет Втора, както и на невръстния й правнук, Луи.      отново бе въплътила във визията си цялостната представа за кралска елегантност. Тя бе подбрала нежна рокля в цвят слонова кост с каскаден детайл в предната част, допълваща се от шапка в същия цвят. Роклята бе на любимата й модна къща Alexander McQueen.   бе облечена изцяло в бяло. Херцогинята отново бе заложила на тоалет на Александър Маккуин, но този път в съчетание с елегантна шапка на Джейн Тейлър.    Става дума за  която затвърждава новия си имидж със всяка публична изява.    За кръщенето на принц Луи херцогинята на Съсекс бе избрала маслиненозелена рокля на американския дизайнер Ралф Лорън с деколте тип „лодка“, наложило се като неина запазена марка. Линията на модела бе изчистена, а основен акцент бе тънък колан със златист елемент. Съпругата на Хари бе допълнила тоалета си с велурени обувки от Маноло Бланик и шапка с марката \"Стивън Джоунс\".  ", "date": "2018.07.10", "title": "Кейт кръсти и трите си деца в бели рокли на Александър Маккуин, Меган дебютира в Ралф Лорън (Снимки)"}
{"url": "http://epicenter.bg/article/kluni/158847/10/100", "text": "Киноактьорът Джордж Клуни е бил хоспитализиран, след като е попаднал в пътен инцидент с мотоциклета си на остров Сардиния, предава Асошиейтед прес, цитирана от Дир.бг   Местният вестник \"Нуова Сарденя\" изтъква, че нараняванията на холивудската звезда не са сериозни. При все това той е бил откаран в спешното отделение на болницата \"Йоан Павел Втори\".   57-годишният актьор е пътувал с мотоциклета си към снимачната площадка, когато е бил ударен от автомобил. В Сардиния актьорът участва в снимките на сериала \"Параграф 22\" по мотиви на американския писател Джоузеф Хелър. Инцидентът е станал в близост до Коста Коралина в провинция Олбия. Клуни притежава вила в Италия край брега на езерото Комо.", "date": "2018.07.10", "title": "Джордж Клуни е в болница, блъснат от кола"}
{"url": "http://epicenter.bg/article/Bogomil-Manchev-s-bivshata-si-zhena-v-Gartsiya/158849/10/0", "text": "Слуховете, че Богомил Манчев е зарязан от съпругата си Нели Беширова май ще се окажат силно преувеличени.   Титанът на родната ядрена енергетика  бе забелязан да ухажва и да демонстрира близост  с половинката си на пристанището в Касандра, Солун -  любимо място за акостиране на яхтите на българските олигарси.   Зад гърбовете на Манчев и Беширова  се виждат скъпи лодки.  На яхтата на кой от българските олигарси са гостували,  остава загадка.    Източник blitz.bg", "date": "2018.07.10", "title": "Богомил Манчев с бившата си жена в Гърция"}
{"url": "http://epicenter.bg/article/Katrin-i-Megan-v-modna-nadprevara-na-kralsko-sabitie-s-Elizabet-II--Snimki-/158864/10/99", "text": "\r\n Принц Хари, Меган, принц Уилям и Кейт придружиха кралицата на честванията по случай 100-годишнината на Кралските военновъздушни сили. \r\n \r\n На събитието имаше много високопоставени лица и политици, сред които министър-председателят Тереза Мей. \r\n   \r\n Освен службата в Уестминстърското абатство, честванията включваха и авиошоу. \r\n   \r\n Тази сутрин Уилям и Кейт пристигнаха в абатството по-малко от 24 часа след кръщенето на третото им дете принц Луи, припомнят от Дир.бг Катрин бе облечена отново в ансамбъл на Александър Маккуин, както и на кръщенето. Тя отново бе с V-Образно деколте и 7/8 ръкави, както и широк ревер. Тоалетът бе в бледосиньо, съчетан с шапка в същия цвят, декорирана с бели цветя. \r\n   \r\n За днешния случай Меган бе с изключително елегантна черна рокля Dior с деколте тип \"лодка\", вталена в горната част и разкроена надолу с дължина малко под коляното. Ансамбълът  бе завършен с подходяща шапка на Стивън Джоунс и клъч, както и светли обувки. \r\n   \r\n Кралицата, която вчера не присъстваше на кръщенето на принц Луи, днес изглеждаше в чудесна кондиция. Тоалетът ѝ бе от две части - рокля и обичайното манто. То бе в цвят лилав хамелеон, както и ревери и облечени двуредни копчета в зелено. \r\n \r\n \r\n \r\n Принцовете бяха облечени в униформи. \r\n   \r\n     \r\n", "date": "2018.07.10", "title": "Катрин и Меган в модна надпревара на кралско събитие с Елизабет II (Снимки)"}
{"url": "http://epicenter.bg/article/Vodolaz-ot-Tayland--Nito-edno-dete-dosega-ne-e-pravilo-takova-gmurkane/158821/7/0", "text": "Бедстващите 12 деца в наводнената пещера в Тайланд са принидени да направят гмуркане, което нито едно дете досега правило, коментира пред Би Би Си един от водолазите в спасителната операция Иван Караджич, цитиран от Офнюз. Не може да се очаква 11-годишни да могат да се гмуркат в пещери, обяснява той.   Досега осем от децата бяха извадени живи и са настанени в болница. Другите четири и треньорът им са още вътре. Един гмуркач загина по време на акцията.   Задачата на Караджич е да наблюдава един изключително труден участък на около половината път до изхода, да заменя бутилките с кислород и да напътства водолазите.   Мястото е изключително опасно и с нулева видимост. Единствената светлина е от фенерчетата на водолазите. Не е изключено дори професионалистите да изпаднат в паника в тези условия, а операцията се затруднява и от постоянни проблеми с оборудването. Спасителите винаги разработват план B и C, ако нещо не сработи, обяснява Иван Караджич.   Не мога да спра да се удивявам колко страхотни са тези деца, невероятно силни, не е за вярване, добавя той.   Когато забелязал, на около 50-ина метра от него, да се задават първото спасено дете и спасителят, не бил сигурен дали водят дете или ранен водолаз. Толкова се зарадвах, когато видях, че детето е живо и диша, споделя Иван.", "date": "2018.07.10", "title": "Водолаз от Тайланд: Нито едно дете досега не е правило такова гмуркане"}
{"url": "http://epicenter.bg/article/Britanski-vestnik--Tereza-Mey-e-izpravena-pred-vatreshen-prevrat-/158822/7/0", "text": "Британският министър-председател Тереза Мей призова депутатите от своята Консервативна партия да не предизвикват вот на недоверие за нейното лидерство, въпреки ширещото се недоволство от нейните планове за Брекзит, пише британският евроскептичен ежедневник The Daily Express, цитиран от Агенция \"Фокус\".  Мей се срещна с „Комитета 1922“ (парламентарната група на Консервативната партия в Камарата на представителите) в понеделник вечерта, след шокиращите оставки на Дейвид Дейвис и Борис Джонсън.  Тяхното напускане хвърли предложенията на Тереза Мей за Брекзит в хаос и разпали слухове, че тя може да се изправи пред съревнование за лидерство вътре в партията.  „Комитетът 1922“, според информациите, е получил писма от евроскептични депутати призоваващи за вот на недоверие в кабинета на Тереза Мей.  Вот на недоверие ще бъде предизвикан ако Комитетът, оглавяван от старшия депутат Сър Греъм Брейди, получи писма от поне 48 депутати.  Висшестоящ източник от Консервативната партия е заявил, че изглежда „достатъчно сигурно“, че 48 писма ще бъдат събрани, за да се даде ход на лидерско съревнование.  Но според вътрешни лица от Уестминстър британският премиер засега се е измъкнала от потенциална заплаха за лидерството си.  Тереза Мей използва срещата си с парламентарната група на своята партия да отправи призив за подкрепа, предупреждавайки че алтернативата на нейното управление е крайнолевият лейбъристки лидер Джереми Корбин на власт.  Тя напомни, че разделението в Консервативната партия е довело до смазващото поражение от Лейбъристката партия на генералните избори през 1997 година.  Тя прекара два часа в парламентарна зала, отговаряйки на въпроси за Брекзит.  След срещата влиятелният член на Консервативната партия и евроскептик Джейкъб Рийс-Мог заяви пред журналисти, че не вярва Тереза Мей да бъде изправена пред съревнование за лидерство.  Далеч не е ясно дали британският премиер ще загуби един евентуален вот на недоверие в бъдеще.  Бунтуващите ѝ съпартийци са далеч от това да съберат 159 консервативни депутати, които ще са им нужни за успешен вот на недоверие.  Въпреки това, една крехка победа би оставила Тереза Мей като уязвим министър-председател и би породила въпроси относно способностите ѝ да се задържи на поста си.  ", "date": "2018.07.10", "title": "Британски вестник: Тереза Мей е изправена пред вътрешен преврат "}
{"url": "http://epicenter.bg/article/Kitay-dava-20-miliarda-dolara-za-vazstanovyavaneto-na-Blizkiya-Iztok/158828/7/0", "text": "Лидерът на Китай Си Дзинпин във вторник обеща пакет от 20 милиарда долара под формата на кредити и около 106 милиона като финансова помощ за близкоизточните държави, като част от, както той го нарече, „петрол и газ плюс“ модел за възобновяване на икономическия растеж в региона, предава Reuters, цитира  агенция „Фокус“ .   През последните години, коментира американската агенция, Пекин увеличи икономическото си присъствие в Близкия Изток, а арабските държави играят важна роля в знаковата инициатива на Си – „Един пояс един път“ за възобновяване на стария „Път на коприната“, който свързва Китай с Европа през Средна Азия и Близкия Изток.   Според думите на китайския президент пред представителите на 21 арабски нации в Пекин, развитието е ключ към разрешаването на множеството проблеми със сигурността в Близкия Изток.   „Трябва да се отнасяме един към друг честно, да не се страхуваме от различията помежду ни, да не избягваме проблемите и да имаме широка дискусия по всеки аспект от външнополитическата стратегия и тази за развитието“, подчерта държавният глава на Китай.   Китай ще отдели 15 милиона долара за икономическото развитие на Палестина и ще даде още общо 91 милиона долара на Йордания, Ливан, Сирия и Йемен, добави той.", "date": "2018.07.10", "title": "Китай дава 20 милиарда долара за възстановяването на Близкия Изток"}
{"url": "http://epicenter.bg/article/Broyat-na-potvardenite-zhertvi-na-navodneniyata-v-Yaponiya-veche-e-141-/158829/7/0", "text": "Броят на жертвите от проливните дъждове в югозападните райони на Япония нарасна до 156 във вторник, съобщиха от правителството на страната, предава AFP, цитирана от Агенция \"Фокус.  Операциите по издирване и спасяване продължават, десетки продължават да са в неизвестност. Издирванията продължават в западната част на архипелага, където десетки хора остават в неизвестност.  В операцията участват 75 000 полицаи, пожарникари и войници от силите за самоотбрана и служители на бреговата охрана, предава БТА. Безпрецедентни валежи между петък и неделя предизвикаха най-тежките наводнения и кални свлачища в Япония от повече от 30 години.  Днес времето в Япония вече е слънчево и топло. Това обаче може да усложни спасителните операции поради рисковете от слънчасване или получаване на топлинен удар, отбелязва Франс прес.  Говорителят на японското правителство посочи, че днес се очаква температурата да достигне 35 градуса на сянка и времето да се задържи слънчево поне още една седмица. Той призова за \"голяма бдителност\" на фона на риска от слънчасване и получаване на топлинен удар, както и за евентуални нови свлачища. ", "date": "2018.07.10", "title": "Броят на потвърдените жертви на наводненията в Япония вече е  156"}
{"url": "http://epicenter.bg/article/London-udvoyava-pomoshtta-za-Zapadnite-Balkani-do-80-miliona-paunda-/158836/7/0", "text": "Лондон удвоява финансовата помощ за Западните Балкани Великобритания ще увеличи помощта за Западните Балкани с 95% до 80 милиона паунда, се казва в съобщение на британското правителство. Днес е основният ден от работата на форума за Западните Балкани в Лондон, на който ще присъстват правителствени и държавни глави от региона, а също така европейски лидери, сред които германският канцлер Ангела Меркел и българският премиер Бойко Борисов, съобщава БГНЕС.  „Премиерът Тереза Мей обявява пакет от мерки, които имат за цел да подпомогнат процъфтяването на Западните Балкани за сметка на подобряване на колективната сигурност и повишаването на икономическата стабилност в региона“, се казва в съобщението.  „Новият пакет от мерки предвижда увеличаването на отпусканата от Великобритания финансова помощ с 95% от 41 милиона паунда през 2018-2019 г. до 80 милиона през 2020-2022 г.“, се посочва в комюникето.  По-рано Великобритания обяви, че отпуска 10 милиона паунда за обучението на младежи от Западните Балкани на компютърна грамотност и цифрови технологии, и още 1 милион – за преодоляване на последиците от конфликтите.  Главни теми на днешната среща в Лондон ще бъдат регионалното сътрудничество в сферата на сигурността, усилването на икономическата стабилност и политическото сътрудничество.  ", "date": "2018.07.10", "title": "Лондон удвоява помощта за Западните Балкани до 80 милиона паунда "}
{"url": "http://epicenter.bg/article/Spasenite-taylandski-detsa-na-strog-rezhim--postoyanno-s-ochila--bez-televizor-i-bogata-hrana/158838/7/0", "text": "Започна третата фаза от спасителната операция в Тайланд с надеждата тя да е последната и след края ѝ от наводнената пещера да бъдат извадени последните четири деца и 25-годишният им треньор. Вчера и в неделя бяха спасени 8 момчета от футболния отбор, блокиран вътре на 23 юни. Днес трябва да излезе и лекарят, който е вътре.   След вчерашната успешна операция тази сутрин - в 10.08 ч. местно време - при пещерата се върнаха 19 водолази, пише \"Гардиън\", цитиран от  OFFNews . Властите се надяват, че днешната мисия ще продължи по-кратко в сравнение с вчерашните 9 часа, с два по-малко от неделната.   Метеорологичните условия остават подобни на тези през предишните дни, с изключение на това, че тази нощ в района валя проливен дъжд.   В пещерата все още е най-малкото дете - на 11 години.   Първите извадени в неделя 4 деца вече са видели родителите си през стъклен прозорец и в скоро време ще могат да говорят с тях. Те все още са под карантина. Очаква се втората група, с останалите четири деца, също скоро да може да бъде събрана с майките и бащите им.   Децата са в добро здраве, въпреки че две от тях имат \"незначителни\" белодробни инфекции. Всички са длъжни да носят очила след прекараните повече от две седмици в почти пълен мрак.   Предстоят им още тестове. Нямат право да гледат телевизия, което би могло да повлияе на душевното им състояние.   Те са и на по-строг хранителен режим, защото лекарите искат да дадат време на организмите им да свикнат постепенно с богатата тайландска храна.   Децата ще останат в болница най-малко 7 дни, което означава, че няма да могат да се насладят на финала на Световното първенство по футбол, на което бяха поканени от президента на ФИФА, отбелязва британското издание.   Американския предприемач и милиардер Илон Мъск също дойде при пещерата с неговата мини подводница, създадена в опит да се помогне на операцията. За жалост ръководителят на операцията прецени, че тя не би могла да бъде използвана.  ", "date": "2018.07.10", "title": "Спасените тайландски деца на строг режим: постоянно с очила, без телевизор и богата храна"}
{"url": "http://epicenter.bg/article/Oshte-dve-momcheta-byaha-izvadeni-ot-peshterata-v-Tayland-/158850/7/0", "text": "Още две момчета бяха извадени от пещерата в Тайланд, където група деца и треньорът им бяха блокирани близо 20 дни, съобщи Ройтерс, цитирана от БНР.  Ръководителят на спасителната мисия обяви, че днес се очаква всички от групата да бъдат извадени.  При сложна спасителна акция са извадени десет от децата.  Спасените досега деца са поставени под карантина в болница, за да се установи дали не страдат от някакви инфекции след престоя им в пещерата. Първите изследвания на осемте от тях показват наличие на инфекция при тях, съобщи тази сутрин главният санитарен инспектор на Тайланд, цитиран от Ройтерс.  В наводнената пещера остават две момчета и техния треньор по футбол. Те са в добро състояние, съобщиха спасителите.  12-те момчета на възраст от 11 до 16 години бяха блокирани в пещерата на 23 юни след дъждове, в резултат на които входът ѝ към вътрешността се оказа под вода.  Премиерът на Тайланд Прают Чан Оча посети вчера пещерата, за да инспектира спасителната операция. Той посочи, че такива инциденти не трябва де се случват повече на тайландска земя.  ", "date": "2018.07.10", "title": "Още две момчета бяха извадени от пещерата в Тайланд!"}
{"url": "http://epicenter.bg/article/Kremal--Moskva-prodalzhava-da-e-protiv-razshiryavaneto-na-NATO-na-iztok-/158851/7/97", "text": "Кремъл не коментира темата за противоречията вътре в НАТО и съхранява негативното отношение към разширяването на Северноатлантическия алианс към руските граници. Това заяви пред журналистите прессекретарят на Кремъл Дмитрий Песков, коментирайки предстоящата на 11-12 юли среща на върха на НАТО, предават ТАСС и Агенция \"Фокус\".  „Нашето отношение (към разширяването на НАТО) остава същото... Русия винаги е имала и продължава да има много скромни контакти с Алианса, а какво се случва там (вътре в НАТО) вече не е наша работа“, отговори представителят на Кремъл на молба да коментира противоречията между САЩ и техните съюзници в Северноатлантическия алианс. По думите на Песков, тези разногласия са „работа на членовете на този съюз“.  „Нашето отношение към НАТО е добре известно – то е продукт на епохата на Студената война, това е съюз, който е конструиран с цел и в името на конфронтацията“, отбеляза прессекретарят на Путин. Той подчерта, че действията на НАТО в дългосрочен план – придвижването на Алианса и експанзията на неговата военна инфраструктура по посока към руските граници – „всеки път потвърждава тази негова същност“.  ТАСС припомня, че срещата на върха на НАТО ще се състои на 11-12 юли в Брюксел. В понеделник президентът на САЩ Доналд Тръмп, който ще участва на форума в белгийската столица, в „Туитър“ отново изрази недоволството си от това, че САЩ носят по-голямата част от финансовата тежест на Алианса и поиска от партньорите в НАТО да увеличат военните си разходи.  ", "date": "2018.07.10", "title": "Кремъл: Москва продължава да е против разширяването на НАТО на изток "}
{"url": "http://epicenter.bg/article/Britanska-destileriya-se-izvini-za-pusnata-na-pazara-vodka--quot-Novichok-quot--/158854/7/0", "text": "Компанията Bristol Dry Gin Micro Distillery се извини официално за пуснатата на пазара серия водка \"Новичок\", съобщава в. \"Бристъл пост\".  Скандалът избухна след смъртта в неделя на 44-годишната Даун Стърджис, която на 30 юни бе намерена в безсъзнание заедно с 45-годишният Чарли Роули в дома им в град Еймсбъри. Властите на Острова обявиха, че двамата са отровени с \"Новичок\", от който пострадаха и бившият руски шпионин Сергей Скрипал и дъщеря му Юлия.  След като бяха яростно критикувани в медиите и социалните мрежи, от компанията производител на водката се извиниха публично. В изявление до медиите те признаха, че моментът на пускането на водката от серията \"Новичок\" не е бил правилно избран.  От компанията заявиха за \"Бристъл пост\", че разработването на серията \"Новичок\" било в ход от известно време и получило името си едва след като животът на Юлия и Сергей Скрипал вече бил вън от опасност.  В свое изявление компанията твърди, че единствената цел на пускането на водката под това име била \"да се разведри настроението и да бъде преодоляно напрежението (в обществото), а не да се създава противоречие и първоначално реакцията на потребителит била позитивна\".  \"Ние искрено се извиняваме за причинените неприятности, особено на семействата на Даун Стърджис и Чарли Роули\", се казва още в изявлението на фирмата.    ", "date": "2018.07.10", "title": "Британска дестилерия се извини за пусната на пазара водка \"Новичок\" "}
{"url": "http://epicenter.bg/article/Uspeshno-priklyuchi-spasitelnata-misiya-v-taylandskata-peshtera-/158860/7/0", "text": "Приключи спасителната операция в тайландската пещера, в която в продължение на близо 20 дни бяха блокирани 12 деца на възраст между 11-16 години и техният 25-годишен футболен треньор, предава БЛИЦ.  Преди дни започна акция по изваждането им и след като в предишните два бяха спасявани по 4 деца, днес бяха извадени останалите 4 и техният треньор, който бе в най-тежко състояние, тъй като отказваше да се храни в последните дни, за да има повече храна за децата.  Екип от спасители от близо 20 страни се включи в мисията, в която бе дадена само една жертва - бившият военноморски водолаз Саман Гунан, който се удави, след като занесе бутилки с кислород на бедстващите, но не успя да се върне.  12-те момчета на възраст от 11 до 16 години бяха блокирани в пещерата на 23 юни след дъждове, в резултат на които входът ѝ към вътрешността се оказа под вода.  ", "date": "2018.07.10", "title": "Успешна мисия! Всички деца и треньорът им в тайландската пещера са спасени"}
{"url": "http://epicenter.bg/article/Otrovenata-s--quot-Novichok-quot--britanka-nosila-zarazeni-slanchevi-ochila/158861/7/0", "text": "Британката, починала след отравяне с \"Новичок\", се е заразила от  слънчеви очила, по които имало следи от нервно-паралитичното вещество, съобщава британското издание \"The Sun\", цитирайки разследващи.   Доун Стърджис намерила очилата в парк, твърдят приятели на жертвата, които са били с нея във въпросния ден.   Партньорът на Доун – Чарли Роули, 45, е в критично състояние, поради отравяне със същото вещество.   Известно е, че двойката е била изложена на голяма доза от нервно-паралитичното вещество, с което през март бяха отровени и бившият руски шпионин Сергей Скрипал и дъщеря му Юлия.   Във вторник властите иззеха лека кола в град Суиндън, Югозападна Англия. Конфискацията е свързана с разследването по случая със Стърджис и Роули.   Полицията в графство Уилтшър написа в Twitter, че колата е била отстранена безопасно и рискът за гражданите е нисък.   Източник Нова телевизия  ", "date": "2018.07.10", "title": "Отровената с \"Новичок\" британка носила заразени слънчеви очила"}
{"url": "http://epicenter.bg/article/Tramp--Sreshtata-mi-s-Putin-shte-e-nay-lesnata-ot-evropeyskata-obikolka-/158866/7/96", "text": "Президентът на САЩ Доналд Тръмп заяви във вторник, преди да замине за срещата на върха на НАТО в Брюксел на 11-12 юли, че срещата му с Владимир Путин вероятно ще е много по-лесна от тази с европейските съюзници, предава AFP, цитирана от Агенция \"Фокус\".  „Честно казано, с Путин ще е най-лесната от всички. Кой можеше да си го помисли?“, заяви Тръмп пред репортерите преди да се качи на „Еър Форс 1“, визирайки предстоящата си среща с руския лидер в Хелзинки на 16 юли.  Държавният глава на САЩ обеща да не позволява на европейците „да се възползват“ от него и констатира, че те не правят достатъчно в полза на трансатлантическия съюз, а отгоре на всичко се ползват от нечестни предимства в търговията със САЩ.  Преди това Тръмп заяви, че не може да определи дали руският му колега Владимир Путин е приятел или враг, а само може да каже, че е конкурент.  Страните-членки на Европейския съюз и Канада трябва да увеличат военните си разходи на 226 милиарда долара до 2024 година, заяви междувременно генералният секретар на НАТО Йенс Столтенберг на пресконференция в навечерието на срещата на върха на Северноатлантическия алианс в Брюксел на 11-12 юли, предава ТАСС.  „Съюзниците от ЕС и Канада трябва да увеличат военните си разходи на $226 милиарда до 2024 година“, заяви Столтенберг.  Генералният секретар заяви също, че Алиансът приветства срещата между президентите на Русия и САЩ Владимир Путин и Доналд Тръмп. Той отбеляза, че предстоящата среща на върха „съответства на принципите на НАТО спрямо Русия: диалог и сдържане“.  Според неговите думи, Алиансът не може да даде никакви конкретни срокове относно възможността за присъединяване на Грузия в организацията.  „На срещата на върха лидерите на НАТО ще заявят, че Алиансът предоставя подкрепа за Грузия и ще изразят благодарността си за нейния принос за мисията в Афганистан. Засега не можем да дадем никакви срокове за влизането й“, отбеляза генералният секретар.  ", "date": "2018.07.10", "title": "Тръмп: Срещата ми с Путин ще е най-лесната от европейската обиколка "}
{"url": "http://epicenter.bg/article/Zeehofer-predstavi-dalgoochakvaniya-plan-za-migratsiyata-na-Germaniya/158869/7/0", "text": "Министърът на вътрешните работи на Германия Хорст Зеехофер представи дългоочаквания план за миграцията, информира ДПА.  Зеехофер, който ръководи Християнсоциалния съюз, трябваше да представи плана още преди четири седмици, но се забави, след като канцлерът Ангела Меркел изрази възражения относно планове за едностранно връщане на мигранти на германската граница.  Двамата политици често влизаха в ожесточен спор по въпроса за миграцията. През последните седмици дори коалицията беше под въпрос, след като Зеехофер заплаши да подаде оставка и партията му да се оттегли от тристранната коалиция, ако не бъде постигнат компромис за миграцията.  Този план е част от промяната в политиката за предоставяне на убежища, която е необходима спешно за Германия, каза Зеехофер, представяйки плана в Берлин.  Той говори за \"новия граничен режим\" на германско-австрийската граница за блокиране на бежанци, които вече са подали молби за убежище в друга страна членка на ЕС.  \"Ние създаваме транзитни центрове, от които кандидатите за убежище ще могат да бъдат изпращани директно в отговорните държави\", подчерта вътрешният министър. Употребата на термина \"транзитни центрове\" със сигурност ще предизвика недоволство в лявоцентристките коалиционни партньори, Германската социалдемократическа партия, след като членове на партията отхвърлиха идеята за центрове от затворен тип.  Министърът замени терминологията с \"трансферни центрове\", за да ги успокои, но той подчерта, че планът му е бил завършен на 4 юли, преди да преговаря по въпроса с Християндемократическия съюз на Ангела Меркел и със социалдемократите.  Зеехофер добави, че ще се опита да изясни нещата кои страни членки на ЕС ще сключат двустранни споразумения с Германия за връщането на бежанци.  Министърът очаква \"тежки разговори\", но изрази надежда, че ще завършат с успех.  Колкото по-малко може да стори Европа, толкова по-важни стават националните мерки, категоричен той.   ", "date": "2018.07.10", "title": "Зеехофер представи дългоочаквания план за миграцията на Германия"}
{"url": "http://epicenter.bg/article/Pochina-lord-Karingtan---ministar-ot-kabinetite-na-Charchil-i-Tachar-/158872/7/0", "text": "На 99-годишна възраст почина легендарният британски политик лорд Питър Карингтън, предадоха Би Би Си и Дир.бг.  Потомствен благородник, Карингтън бе последният жив министър от правителството на Уинстън Чърчил след Втората Световна война. Тогава Питър Карингтън бе министър на земеделието. Той заема и други високи постове в британския кабинет, включително министър на отбраната и на външните работи.  През 1982 г. подава оставка като външен министър в правителството на Маргарет Тачър, след като Аржентина нахлува и окупира Фолклендските острови. Тогава Желязната лейди описва оттеглянето му като \"опустошаващ удар за Великобритания\".  Лорд Питър Карингтън е роден на 6 юни 1919 година в Челси. Той е единственият син на петия барон Карингтън и съпругата му Сибил Колвил. Завършил е колежа \"Итън\", а след това и Кралската военна академия \"Сандхърст\". Участва във Втората световна война, като се уволнява от армията през 1949 година с чин майор.  Питър Карингтън е бил и генерален секретар на НАТО от 25 юни 1984 до 1 юли 1988 г.  ", "date": "2018.07.10", "title": "Почина лорд Карингтън - министър от кабинетите на Чърчил и Тачър "}
{"url": "http://epicenter.bg/article/Erdogan-naznachi-nov-nachalnik-na-turskiya-Generalen-shtab-/158883/7/51", "text": "Президентът на Турция Реджеп Ердоган назначи с указ командващия сухопътните сили ген. Яшар Гюлер за нов началник на Генералния щаб, чийто досегашен титуляр ген. Хулуси Акар става министър на отбраната, предаде АФП, цитирана от БНР.  Указът с назначението е публикуван в днешния брой на държавен вестник.  Ердоган, който в понеделник положи клетва и започна втори президентски мандат с увеличени правомощия, вече има право пряко да назначава висшите военни. Досега това ставаше по предложение на Висшия военен съвет.  С новия указ той има думата и за повишение на висшите военни, включително полковници, бригадни генерали, генерали и адмирали в турските въоръжени сили.  Новият шеф на Генщаба ген. Гюлер (64 г.) ще командва армия от 900 000 активни военни – втората по-големина в НАТО след тази на САЩ, в която служат 1,5 млн.  Той, както и ген. Акар и други топ командири, бе откаран от превратаджиите във военна база по време на пуча срещу правителството на Ердоган през лятото на 2016 г.  Нов началник на сухопътните сили става досегашният зам.-началник на ГЩ ген. Юмит Дюндар, а на неговото място отива ген. Метин Гюрак.  С указа на Ердоган са назначени още вицепрезидентът и министрите в правителството му, чиито имена бяха огласени вчера.  ", "date": "2018.07.10", "title": "Ердоган назначи нов началник на турския Генерален щаб "}
{"url": "http://epicenter.bg/article/Tramp-v-Evropa--Protesti-i-naprezhenie-mezhdu-traditsionni-sayuznitsi-/158885/7/0", "text": "Доналд Тръмп идва в Европа тази вечер. Протести, напрежение между съюзниците и ключов геополитически разговор бележат посещението му на стария континент, предава Нова тв.  Американският президент започва обиколката с разговори в щаб-квартирата на НАТО. Ще мине през Лондон, ще играе голф в Шотландия и ще завърши с първа официална среща с Путин.  \"Съединените щати изпълняват повече от необходимото. Сега казваме богатите западноевропейски държави да изпълнят своя дълг\".  Думи за НАТО на Джон Кенеди в интервю от 1962 година, които отекват и днес от профила в Туитър на Доналд Тръмп.  \"САЩ плаща 90% от разходите за НАТО, а много държави дори не са близо до ангажимента за 2% (от своя БВП, бел. ред.)\", написа в социалните мрежи и Доналд Тръмп.  За разлика от Кенеди, думите на Тръмп предизвикват повече загриженост. В хода на подготовката на срещата на върха на НАТО дипломатически и военни източници съобщават за възможност Тръмп да обяви изтегляне на американските войски от Европа. Дали срещата в Брюксел ще повтори конфронтацията, на която станахме свидетели по време на последната среща на страните от Г-7, ще разберем утре и вдругиден.  А протестите в Брюксел започнаха още миналия уикенд. С демонстрации в 10 града ще бъде посрещнат Тръмп и във Великобритания. Дългоочакваното посещение слага край на почти 6 месеца отлагане и спекулации. Доналд Тръмп чака по-дълго да посети най-близкия си съюзник от всеки друг американски президент, с изключение на Джонсън и Форд, които въобще не включиха кралството в обиколките си. Бизнес вечеря в двореца Бленъм, работни срещи с Тереза Мей и гостуване за чай при Елизабет Втора в Уиндзор очакват Тръмп. А в централен Лондон в знак на протест ще се извиси огромен балон на бебе с лика на Доналд Тръмп.  През уикенда американският президент ще се оттегли за почивка в Шотландия, където ще играе голф в едно от двете игрища - негова собственост. А в началото на следващата седмица е най-важното в неговия график посещение - първата официална среща с руския президент Владими Путин в Хелзинки.  \"Ще се срещна с президента Путин следващата седмица и да се разбираме с Русия, да се разбираме с Китай и с други държави е добро нещо, не е лошо\", каза президентът на САЩ.  Според световните наблюдатели резултатът от срещата Путин-Тръмп остава също толкова непредсказуем, колкото е и самият американски президент.  ", "date": "2018.07.10", "title": "Тръмп в Европа: Протести и напрежение между традиционни съюзници (ВИДЕО)"}
{"url": "http://epicenter.bg/article/Otroveniyat-s--Novichok--v-Eymsbari-e-doshal-v-saznanie-/158888/7/0", "text": "45-годишният британец, намерен в критично състояние след излагането на въздействие от нервопаралитичния агент „Новичок“ в Еймсбъри, е дошъл в съзнание. Това потвърдиха от болницата, в която пациентът бе приет за лечение, предава AFP, цитирана от Агенция \"Фокус\".  „Видяхме малко, но значително подобрение в състоянието на Чарли Роули. Той е в критично, но стабилно състояние и сега е в съзнание\", се казва в изявление от болницата.  В неделя неговата съпруга - 44-годишната Доун Стърджес, която също бе открита в критично състояние, почина в резултат на въздействието на отровното вещество.  Новият случай на контакт с веществото се случи в близост до Солзбъри, където през март бившият офицер от руското Главно разузнавателно управление (ГРУ) Сергей Скрипал и дъщеря му Юлия бяха отровени с „Новичок“.  ", "date": "2018.07.10", "title": "Отровеният с „Новичок“ в Еймсбъри е дошъл в съзнание "}
{"url": "http://epicenter.bg/article/Sled-shokovite-ostavki--Noviyat-britanski-kabinet-s-parvo-zasedanie--VIDEO-/158891/7/0", "text": "Новият британски кабинет се събра на първо заседание след вълната от оставки. А посланието от \"Даунинг стрийт\" 10 и премиера Тереза Мей е, че всичко се връща към нормалното.  Новият външен министър Джереми Хънт и министърът по въпросите на Brexit Доминик Рааб присъстваха на заседанието, заменяйки предшествениците си Борис Джонсън и Дейвид Дейвис, които подадоха оставки.  След заседанието Мей написа в Twitter, че то е било ползотворно и очаква натоварена седмица. Днес главният преговарящ от Европейския съюз Мишел Барние отказа да коментира промените в британското правителство.  След шоковите оставки Тереза Мей успя да се обгради с хора, които ще я подкрепят по договорения в петък план за т. нар. \"мек\" Brexit.  Именно този план провокира Борис Джонсън да напише, че мечтата за излизане от Евросъюза е умряла.  Самата Мей снощи пред парламента не изключи възможността да няма сделка с Брюксел.  ", "date": "2018.07.10", "title": "След шоковите оставки: Новият британски кабинет с първо заседание (ВИДЕО)"}
{"url": "http://epicenter.bg/article/Silata-na-Lili-/158887/6/0", "text": "Не беше задължително да се извали и изтрещи този пловдивски дъжд, но и той помогна. Когато капките започнаха да барабанят върху покрива на зала „Сила“ недалеч от мола „Марково тепе“, концертът на Лили беше вече в разгара си. В този момент и последният от негодуващите, че се наложи преместването му от Античния театър тук, се бе успокоил, че е имало защо да стане така.  Но песните вече ги бяха завладели. А и в този град е може би най-възторжената публика на Лили – нито в София, нито в Русе, нито по морето съм виждал толкова различни като възраст и социални прослойки фенове, и повечето от тях – наистина доста млади. Тийнейджъри, студенти, деца, заедно с бабите и дядовците и прабабите и прадядовците им… Пловдив наистина обича Лили. Да, в Античния театър атмосферата е уникална, но и в спортната зала беше невероятна – благодарение най-вече на хората в нея. Апропо – акустиката в „Сила“ също се оказа на прилично ниво.  А Лили, Лили? Какво за нея – всеки, който е бил на концертите й, няма никакви съмнения как се е представила. А тези, които не са били никога, сигурно няма и да повярват, каквото и да прочетат. Пеене, емоция, пълна отдаденост на музиката, перфекционизъм, който не само те изпълва с възторг и респект, но и някак си те стряска. Вдъхновява те и те зарежда, но също така те кара да се чувстваш нищожен, незначителен, като песъчинка в океана на изкуството.  Както и на всеки друг концерт, и тук отначало Лили беше сдържана и някак си строга. Отново се усещаше онази добре позната скованост – притеснението на ученичка, която предстои да вземе най-трудния си изпит. С всяка следваща песен се отпуска и успокоява, сякаш си казва – е, успях и това да го изпея, май се получи както трябва, както го искам. Всички легендарни изпълнители са такива – любовта им към музиката е толкова голяма, че никога не са сигурни, че ще успеят да бъдат на нейното ниво.  А музиката на Лили наистина е страхотна. Само за година време песните от последния й албум вече са се превърнали в класика. Когато прозвучават първите акорди от „Дали“, „Каданс“, „Този миг“, „Вкусът на греха“, „Стъклени стени“, „Ти дойде“ – имаш чувството, че тези красиви мелодии открай време са с теб, вътре в теб.   Всеки следващ, по-нов репертоар на Лили е по-добър от предишния. Точно в това се крие част от нейното артистично величие.   И, бъдете сигурни – тези песни за нея вече не са достатъчни, тя не ги приема като таван и като даденост, а мисли за следващите.   Съзнанието й на творец е насочено най-вече към онова, което все още не е изпяла, не е записала. Мисълта, че ще я обземе рутината да прави едно и също, да пее едно и също, добре отработено и шлифовано, и само да събира овации и любов от публиката по градски площади и пиано-барове, буквално я изнервя, изкарва я извън кожата й.  Лили Иванова просто обича музиката и прави максималното, за да я предаде и на другите. Докато я гледаш и слушаш, не усещаш да лъха някаква суета да ти се хареса най-вече тя, на всяка цена да триумфира с величието си на уникален изпълнител. Няма и капчица от такова самодоволство.   Държи най-вече да изпее както трябва песните си и да ги харесаме и преживеем поне отчасти толкова, колкото ги харесва и преживява самата тя. Ако покрай всичко това обикнеш и нея – още по-добре. Но поривът й не е да получава любов, а да я дава. Смирение – това е една от думите, които най-точно определят Лили на сцената. Затова и възторгът към нея е толкова искрен и силен.  Сега сме в очакване на трите (!) поредни концерта в НДК в края на октомври. Бъдете сигурни, че тя отсега се готви за тях, вълнува се и търси с какво да ни изненада. Хората в екипа около нея са на тръни какво ще ѝ скимне, с какви задачи ще им отнеме и последната надежда за безметежно лято.  Една от страничните ползи да посетиш неин концерт е, че винаги след това се питаш – Боже мой, възможно ли е някой да присъства толкова пълноценно на този свят? И кой съм аз понякога да се оплаквам, че нямам време и енергия, че годините ми тежат, че не изпитвам вдъхновение и порив да създавам нещо? Докато има хора като Лили, човек винаги знае – нещата непрекъснато могат да се подобряват и с всеки изминал ден животът може и става все по-хубав… ", "date": "2018.07.10", "title": "Силата на Лили "}
{"url": "http://epicenter.bg/article/Prof--Vladimir-Chukov--Turtsiya-veche-e-99--Erdogan/158841/11/0", "text": "  След 95 години парламентарна система в Турция, вчера клетва положи президентът Реджеп Ердоган, с което влязоха в сила новите му увеличени правомощия. Това е финалът на едни много дълги социални, демографски и най-вече икономически процеси, които доведоха до съответните политически промени. Ако първата турска република можем да я охарактеризираме като кемалистка, то сега се роди втората турска република, която можем да определим като ердоганистка. Нека да припомним, че през 2002 г, когато Ердоган дойде на власт, спечелвайки за първи път парламентарните избори, той самият беше против президентската република. Явно не е очаквал каква ще бъде Турция през 2018 г. Всъщност оттук насетне официално можем да кажем, че когато говорим за Турция, ние имаме предвид Ердоган и когато говорим за Ердоган, имаме предвид Турция.   Новият властелин практически държи 99 процента от постовете на властта. Ердоган само не приема бюджета и не прави законите. Всичко останало в тази държава е в негови ръце. Така че наистина властта му е практически безконтролна, каквато е и оценката но новата конституция от Венецианската комисия и европейските институции.     Най-високо ниво за страна от Европейския съюз е българският президент Румен Радев, без да омаловажавам присъствието на Виктор Орбан, но все пак той е премиер.   Русия, въпреки добрите отношения с Анкара, не е представена от президента Владимир Путин, а от премиера Дмитрий Медведев, т.е. втория човек в държавата. Това подсказва, че оттук насетне се навлиза в нов етап.   Ако Турция до този момент говореше и продължава да говори, че неин приоритет е пълноправното членство в ЕС, структурните белези показват нещо друго. Сегашните 25 министерства бяха намалени на 16, като Външно министерство се сля с това на европейските дела. Т.е. тази структура, която е предназначена за водене на преговори с Брюксел, вече я няма. Тя вече става част от МВнР, което идва да подскаже турската реална оценка за интереса към еврочленството.     Ердоган свика първото заседание на новия кабинет, което ще бъде в петък, в най-старата джамия в Анкара. За първи път правителството ще заседава в мюсюлмански храм. Това е много ясно послание каква ще бъде ролята на религията и какъв ще бъде филтърът на външната политика на турската държава. По този повод може да се върнем назад в нашата история. За първи път през 2001 г. като премиер Симеон Сакскобургготски се опита да направи молебен в храма \"Св. Александър Невски\", извеждайки на преден план ролята на религията. Ердоган се опитва да приложи същия принцип, но с един много силен акцент, тъй като не става въпрос за участие само в петъчната молитва, а също и за протичане на част от заседанието на Министерски съвет в джамията. Нещо, което наистина е напоено с много силна символика за неговото бъдещо управление.   По време на предизборната си кампания Ердоган каза ясно по отношение на ЕС:     Така той преобърна сентенцията от 19 век, когато наричаха Османската империя \"болният човек на ЕВропа\".   А това идва да подскаже много силните амбиции на Турция на Ердоган за надрегионална роля.   Новият властелин от Босфора иска държавата му да бъде част от 10-те най-развити икономики в света. С други думи ЕС вече е много ниска топка за Анкара.   Друго е отношението към НАТО, където САЩ е безспорен лидер. А Турция е респектирана от военната мощ на Щатите. Това пролича при бомбардировките над Сирия от страна на САЩ и европейските му съюзници.   Ако до този момент в Турция се лееха антиамерикански материали, в деня, когато падаха бомбите, те секнаха.   България трябва да е много наясно, че властта в Турция се смени. Това вече не е парламентарна република, това не е държавата, която познавахме по време на светските правителства, по време на военните хунти.     С днешна дата ние трябва да си дадем сметката, че имаме за съсед една 80-милионна държава с авторитарна власт, която има амбиции да стане световен лидер. Всичко това трябва да промени нашия поглед спрямо Турция. Много е важно да запазим нашите добросъседски отношения, но в никакъв случай не бива да станем зависими от Анкара. Предстои да видим дали на следващите наши парламентарни избори ще се появят формации от типа на ДОСТ, директно финансирани и подпомагани от Анкара.   В тази ситуация на силна поляризация в ЕС и новите амбиции на Ердоган, България следва да се насочи ясно към създаването на своя собствена регионална група, аз лично я наричам Балкански Бенелюкс. В нея да участват Гърция и Румъния като членове на НАТО и Евросъюза. Ако някога, дай Боже, Сърбия или Македония също влязат в ЕС, те също биха могли да се присъединят.    ", "date": "2018.07.10", "title": "Проф. Владимир Чуков: Турция вече е 99% Ердоган"}
{"url": "http://epicenter.bg/article/Chatam-haus--Balgariya-i-Turtsiya-prechat-na-NATO-v-Cherno-more-/158843/11/33", "text": "НАТО се нуждае от стратегия за противодействие на Русия в Арктика и Черно море. Срещата на НАТО в Брюксел на 11-12 юли ще бъде много политизирана. Северноатлантическият алианс все повече се поляризира заради разногласията във връзка с механизмите за разпределянето на финансовата тежест, вноските на страните-членки и трансатлантическата солидарност. Но членовете на НАТО не могат да позволят тези разногласия да застанат на пътя за разрешаване на „руския проблем“ - растящото напрежение с Москва, защото Кремъл изучава границите на допустимото в ескалацията с алианса и се опитва да го дестабилизира.  Перспективите за подобряване на отношенията с Москва са минимални, особено на фона на последните събития. След последното заседание на Съвета Русия-НАТО на 31 май /първото от октомври 2017 г./ и срещата на началника на ГЩ на Въоръжените сири на Русия с началника на щабовете на САЩ Джоузеф Дънфорд на 8 юни беше постигнато много малко. При това неотдавнашното утвърждаване на плана „4 по 30“, насочен към укрепването на войските на НАТО и повишаване на бойната готовност, който е дългоочаквано попълнение към архитектурата на алианса в Европа, ще накара Кремъл да се съпротивлява още по-силно.  От 2014 г. алиансът се адаптира и се концентрира върху действията на Русия в Източна Европа, по-конкретно в Балтийския регион и Полша. Споразуменията, договорени по време на Варшавската среща на НАТО през 2016 г., и по-конкретно така наречените 3D, засягащи „защитата, сдържането и диалога“ («defence, deterrence, dialogue» — бел. прев.), остават актуални и трябва да бъдат разширени. Но укрепването на източния фланг на НАТО е недостатъчно.  Беше постигнато много малко за изработването на съгласувана концепция относно това как да се защитават интересите на НАТО в Арктика и Черно море. Това предизвиква тревога, защото Русия все по-активно действа в двата региона, което се вижда и от такива примери, като провокационните маневри на летателните апарати, агресивната степен на бойна готовност на съединенията и непрекъснатата военна подготовка.  Арктика и Крайният Север  В Арктика и по-широкия регион, известен като Крайния Север, Русия проектира военна мощ, очаквайки конкуренция с граничещите тук страни, а също така с Китай.  Кремъл е написал своята Арктическа стратегия още през 2008 г., а във военно-морската доктрина от 2017 г. определи Крайния Север като стратегически важен регион. Русия увеличава там своето военно присъствие от 2014 г. за сметка на разгръщане на сили и техника – откриването на военни бази в Северен Сибир, на Нова Земя и Земя Франц-Йосиф, а също така за сметка на допълнителен брой учения и патрули, включително активност на подводния флот. Това влияе на търговските пътища и линиите на комуникация между Арктика и Северния Атлантик.  НАТО няма никаква подобна стратегия за Крайния Север: в неговата стратегическа концепция от 2010 г. регионът даже на се споменава, а дискусиите за Северния Атлантик не включват автоматично обсъждането на проблемите на Крайния Север. Създаването на ново обединено командване на силите на НАТО в Северния Атлантик през февруари тази година без отделянето на достатъчно внимания върху Арктика само потвърждава тази гледна точка. Освен това често се забравя Фареро-Исландската граница /линията за противоподводна отбрана на НАТО в Северния Атлантик между Гренландия, Исландия и Великобритания/, съединяваща Северния Атлантик с Арктическия регион.  Черно море  В Черно море Москва милитаризира Крим от момента на неговото присъединяване през 2014 г. Полуостровът беше преобразуван във военна крепост. Русия разгръща брегови системи за противовъздушна отбрана, надводни съединения и ударен потенциал на ВВС. На НАТО му се налага да се сблъска с неприятен факт – членовете на алианса България и Румъния фактически имат морски граници с Русия. Кремъл също така разчита на разделението между членовете на НАТО, имащи излаз на Черно море, особено между Турция и България. Двете играят противоречива игра с Русия, а техните разногласия са пречка за укрепването на НАТО в Черно море.  През октомври 2017 г. беше разгърнато съединение на НАТО в Румъния. Става дума за многонационална сухопътна, въздушна и морска групировка с численост 4000 военнослужещи, което е съпоставимо с една бригада. Това усили присъствието на НАТО в Черно море, но не представлява истинско средство за сдържане. Препоръки Тъй като НАТО няма ясна и единна стратегия за Арктика или Черно море, двата региона ще се сблъскат с по-високи рискове при по-нататъшно увеличаване на военния потенциал на Кремъл. Тези рискове включват ограничаване на свободата на достъп и провеждане на операции в тези спорни територии заради укрепването на противовъздушната отбрана и възможностите на Русия за нанасяне на превантивен удар. Рисковете от пропуски и тактически грешки също присъстват. Непреднамерен инцидент може да провокира катастрофална военна ескалация между Москва и Северноатлантическия алианс.  Следователно по време на срещата в Брюксел членовете на НАТО трябва:  1. Да поставят Арктика и Черно море в центъра на дневния ред, защото обстановката в областта на сигурността в двата региона се превръща в ахилесова пета за Северноатлантическия алианс. Целта е тези два региона да получат същата стратегическа тежест, както и източният фланг;  2. Систематично да се прилага концепцията „3D“ по отношение на Крайния Север и Черно море. Кремъл не трябва да вярва, че има там военно превъзходство или че достъпът на НАТО до тези региони може да бъде оспорен;  3. Да се развиват силите и средствата на НАТО за повишаването на военната мобилност и осведоменост за ситуацията, включително мисии за охрана на въздушното пространство, въздушно и морско патрулиране и разузнаване, противоподводни сили, средства на ПВО и система за брегова отбрана;  4. Да се обнови морската стратегия на НАТО 2011 в съответствие с последните събития;  5. За Арктика да се създаде специална арктическа целева група или в рамките на Северноатлантическия съвет на НАТО, или в качеството на самостоятелна част. В нея трябва да бъдат включени партньорите на НАТО Финландия и Швеция, а също така различните заинтересовани страни, които имат отношение към този проблем. Става дума за ЕС и Арктическия съвет. Ниското напрежение в региона трябва да бъде приоритет;  6. В Черно море трябва по-сериозно да бъде увеличено военно-морското присъствие, да се работи в тази посока заедно с Румъния в качеството на главна сила, а от България и Турция да се поиска да спазват съюзническите си задължения.  БГНЕС  ------------  Матю Буле, Чатъм Хаус   ", "date": "2018.07.10", "title": "Чатъм хаус: България и Турция пречат на НАТО в Черно море "}
{"url": "http://epicenter.bg/article/Boyan-Chukov--Iztochnoevropeyskite-eliti-sa-v-panika-zaradi-sreshtata-Putin-Tramp-/158846/11/33", "text": "Предстоящата среща на Путин с Тръмп тревожи силно днешните източноевропейски елити. Тактическото сближаване на Москва и Вашингтон обезценява за американците стойността на Източна Европа като „буферна зона“ между Русия и западноевропейските страни в ЕС. Това ни най-малко все още не значи, че Пентагонът и ЦРУ окончателно са се отказали от своите предишни планове срещу Русия и Китай.  Днешните източноевропейски елити са кадрувани от администрацията на Барак Обама и Хилари Клинтън. Те са формирани in vitro в институтите на демократическата партия на САЩ с основно предназначение да обслужват либералната глобализация налагана до този момент силово от Пентагона и ЦРУ. И носеща единствено и само ползи за транснационалния капитал.  Днес в Европа броди призракът на Стивън Бенън (идеолог на Тръмп), който насърчава европейските консервативни сили. И призовава за смяна на управляващите либерални европейски елити с консервативни такива.  Доналд Тръмп руши всичко изградено от ултралибералните американски демократи и глобалисти. Защото европейските елити, формирани и опекунствани от Обама, Клинтън и Нюланд по правилата на глобалните ултралиберални канони работеха и работят за сметка на американската държава и лично срещу него.  Най-ярък пример е Ангела Меркел, която е фронтмен на Хилари Клинтън в Европа. Затова Доналд Тръмп на предишната среща на върха на НАТО „подритва“ и „подбутва“ премиера на Черна гора и замерва на G-7 Ангела Меркел с бонбони.  Източноевропейските елити, хранени от Брюксел и опекунствани от демократите в лицето на „дълбоката държава“ във Вашингтон, са в паника. Тръмп e иззел стратегическата инициатива от ултралибералите в САЩ.  Путин и Тръмп са ситуационни партньори за ужас на днешните източноевропейски елити, които години наред се тълпяха да закусват с Барак Обама. Брюксел и Вашингтон се развеждат, а източноевропейците все повече започват да приличат на деца на разведени родители, които не знаят какво да правят.  Дали обичат повече „татко“ Тръмп или „майка“ Меркел? Най-страшната заплаха за източноевропейските елити не е митичната руска агресия. А последствията за тях в личен план от драматичната раздяла между Брюксел и Вашингтон.  Затова като инстинкт за самосъхранение източноевропейските елити истерично раздухват \"руската заплаха\", а в последно време и китайската. В Източна Европа сме в навечерието на смяна на „декорите“.  За съжаление българският политически елит не е осъзнал, че живеем вече в друг свят. И продължава да пее ретро песни в стил „едно си баба знае, едно си баба бае“.   ", "date": "2018.07.10", "title": "Боян Чуков: Източноевропейските елити са в паника заради срещата Путин-Тръмп "}
{"url": "http://epicenter.bg/article/D-r-Kaloyan-Metodiev--Dzheremi-Korbin-se-okaza-plashiloto--koeto-darzhi-Mey-na-vlast/158852/11/0", "text": "Отбелязваме най-критичния момент в историята на Brexit. Досега премиерът Тереза Мей успяваше да запази целостта на кабинета. Подадените оставки в британското правителство (б. ред. - на министъра за Брекзит и на външния министър Борис Джонсън) в последните часове обаче водят до нова посока и в Консервативната партия във Великобритания, чийто лидер е Мей, както и в цялото правителство. Това каза д-р Калоян Методиев, политолог, в предаването „В развитие“ на телевизия Блумбърг. Малко подписи не достигат на вътрешнопартийната опозиция в Консервативната партия, за да поиска вот на недоверие, посочи Методиев. Но не тези подписи са проблемът, добави той.  „Това, което не достига на опозицията, не са само подписите или фактът, че няма да се намери човек, който да заеме мястото на Мей.   Така че именно той е плашилото, което държи Мей на власт. Лейбъристите нямат изчистена позиция за Brexit. Самият Корбин също няма“, каза политологът.   Методиев посочи, че новите назначения на министър-председателя сочат, че тя има желание за назначение на хора, близки до нейната позиция - за „мек“ Brexit и запазване на отношенията с Европейския съюз (ЕС).      Не бива да се пропуска фактът, че  , подчерта той. Важно е и какво ще каже Брюксел. Фарадж също се върна в публичното пространство.    Калоян Методиев коментира и предстоящото посещение във Великобритания на американския президент Доналд Тръмп. Той посочи, че Тръмп е в „тежки“ отношения с Мей. За сметка на това, отношенията му с Борис Джонсън определи като „прекрасни“.  Подготвя се политически спектакъл, който ще предизвика и огромен скандал, прогнозира политологът.  Той обясни, че     ", "date": "2018.07.10", "title": "Д-р Калоян Методиев: Джереми Корбин се оказа плашилото, което държи Мей на власт"}
{"url": "http://epicenter.bg/article/Valeriya-Veleva--Ne-pipayte-Sultanka--Tya-e-strategicheski-ohranyavan-obekt--/158855/11/0", "text": "Вицепремиерът Томислав Дончев не вижда конфликт на интереси при казуса със зам.-социалния министър Султанка Петрова. Лидерът на ВМРО и вицепремиер Красамир Каракачанов също не вижда нарушение нито на закона, нито на моралните норми.  А случаят със Султанка крещи със своята злокобност: съпругът ѝ управител на фирма, \"бащата на внуците й\" - собственик, а пък фирмата усвоява държавни пари, докато самата Султанка е зам.-министър. И това не е конфилкт на интереси?   Кого заблуждават Дончев и Каракачанов?   Само в България (е,  може да е така - фирмата на действащ зам.министър ще охранява ремонт на обект на Народното събрание! Не, това не е е корупция! Не показва и зависимости!  Не ни навира в очите използването на властта!  Но пък се питаме как така се охранява ремонт на охраняван от НСО стратегически обект? Кой измисли тази схема за източване на държавнни средства към определени фирми? И кой се възпозва от нея?   В случая е Султанка! Но колко още такива Султанки има по министерства и агенции? И на всичкото отгоре в този възел от преплетени лични и държавно-партийни интереси изплува смърта на един млад човек, работил в тази охранителна фирма и по незнайни все още обстоятелства разделил се с живота си в охранявания стратегически обект!  Прокуратурата тепърва ще нищи смъртта, а кога и дали ще се стигне до съд и присъда - никой не знае.  В това време обаче Султанка здраво седи на зам.-министерския си стол, подкрепяна стабилно от двамата вицепремиери и изобщо не мисли за оставка. Нещо повече - чрез ВМРО почват организирано да валят писма до всички институции в държавата в нейна защита - Султанка била такъв страхотен експерт, че ако я уволнят, няма да има кой да реши проблемите на хората с увреждания. Затова Султанка \"не бива да бъде жертвана лека ръка\"!  А пък исканията за нейната оставка били \"жълт натиск\", на който държавните мъже не бива да се поддават, защото \"ще става още по-лошо\"! Така казват от ВМРО. Остава воеводите да запашат и пищовите!  Затова не пипайте Султанка! Тя е стратегически обект! Казусът \"Султанка\" не е първият случай в изстрадалата ни история, който показва драстичното отсъствие на ценности и отговорности. Не е и първият случай, при който разделената на квоти властова баница се разпределя по министертва и агенции между верни и лоялни партийци, които далеч не отговарят за изискванията за професионализъм, опит и морал.  Султанка Петрова е лидер на женската организация на ВМРО от близо 18 години, завършила е Полувишсия институт за подготовка за здравни кадри, през 1995 записва \"Социална педагогика\" в СУ, след 5 години получава магистърска степен по специалността \"Социални дейности и мениджмънт на професионалното развитие\", а по-късно защитава дисертация, за да сложи пред името си и титлата \"д-р\". До влизането си в политиката е била държавен здравен инспектор към Столичния инспекторат. За нейните професионални постижения - историята мълчи. За научни публикации - също. За натрупан управленски опит във висшия държавен мениджмънт - нямаме сведения. Парашутът ѝ се отвори след случайно стеклите се обстоятелства, довели до създаването на управленската коалция ГЕРБ-ВМРО-НФСБ-Атака, при която властта, по примера на отречената от всички Тройна коалиция, отново се разпредели по квоти. Колкото до професионалните умения на зам.-министър Султанка Петрова? Мнозина определиха реформите ѝ в ТЕЛК като \"геноцид\", който накара стотици инвалиди да излеят гнева си на улицата.  \"Не ме питайте за Султанка, тя е от квотата на ВМРО\", отговори вчера другият вицепремиер Валери Симеонов, който не иска да бъде свързан с този случай.  И какво излиза?  Че за Султанка, която е зам-министър в правителството на България, отговаря само партия ВМРО! А пък ВМРО ще си я пазат, защото тя е от тяхната КВОТА! И няма да се поддат на \"жълтия натиск\" на никаква цена. Така мисли властта в България. Загубила вече сетивата си. А пък неовластеното общество отново е взривено.  Гневи се, хейти във Фейсбук и...търпи! А Борисов докога ще търпи?", "date": "2018.07.10", "title": "Валерия Велева: Не пипайте Султанка! Тя е стратегически охраняван обект! "}
{"url": "http://epicenter.bg/article/Dron-se-vklyuchva-v-izdirvaneto-na-6-godishnoto-momiche-ot-Panagyurishte--izcheznalo-kray-reka-Luda-Yana/158833/3/0", "text": "Очакваме до обяд в издирвателните действия за установяване на изчезналото 6-годишно момиченце от Панагюрище да се включи и дрон оборудван с камера с висока разделителна способност. Това съобщи говорителят на ОД на МВР в Пазарджик Мирослав Стоянов, предаде радио „Фокус“.   Той уточни, че устройството, заедно със специалисти, които да го управляват са предоставени на разположение на спасителните действия от фирма „Оптикс“-Панагюрище.   Мирослав Стоянов допълни, че в издирването от сутринта участват и две следови кучета. Той допълни, че в резултат на падналите обилни валежи от снощи и през цялата нощ нивото на реката се е покачило, което заедно с пресечения и обрасъл с растителност терен, създава допълнително затруднение на групите за издирване.   Детето изчезна в неделя край река Луда Яна. Същият ден в реката бе открито тялото на 8-годишната му сестра.  ", "date": "2018.07.10", "title": "Дрон се включва в издирването на 6-годишното момиче от Панагюрище, изчезнало край река Луда Яна"}
{"url": "http://epicenter.bg/article/Baba-otide-s-pistolet-da-si-vzeme-pensiyata/158844/3/0", "text": "Възрастна и трудно подвижна жена от Световрачене, която  вчера  е била на метри от обирджиите, отмъкнали 3000 лева от пощата, призна, че е въоръжена и даже показа законно притежавания си газов пистолет, предаде bTV.   Вчера сутринта баба Иванка е била първа на гишето в пощенския клон, за да вземе пенсията си.   \"Бяха трима. Бутнаха задната врата и влязоха. Единият - висок и в средата, носеше пистолет. Онези малките покрай него се мушнаха при касиерката при парите. И после излязоха от същата врата\", разказва възрастната жена.   Тя признава, че се е уплашила много, но че и сега не е спокойна - ден по-късно, въпреки че е въоръжена.   \"В мен си го нося оръжието. Не смея да го оставя. Имам си разрешително, аз съм си го регистрирала. На вилата като ходя всеки ден е с мене, а вкъщи си го заключвам в касата, децата да не ми го пипат. Вчера не посмях да го използвам, защото тук има стъкла, а касиерката беше паднала долу на земята, след като единият я удари по главата\", допълва баба Иванка.   По думите й, досега не й се е налагало да използва пистолета.   Вчера трима маскирани мъже с пистолет, бухалка и кози крак щурмуваха обекта, откраднаха наличните пари и използваха физическа сила срещу касиерките.   „Не мисля, че е редно в дните за пенсии да оставят служителките без човек, който да е тук и да ги пази”, коментира кметицата на Световрачене Светла Николова.   След обира тримата избягали с бял лек автомобил с врачанска регистрация. МВР все още издирва извършителите.  ", "date": "2018.07.10", "title": "Баба въоръжена с пистолет отиде да си вземе пенсията"}
{"url": "http://epicenter.bg/article/Borislav-Sarafov--Prodalzhava-rabotata-po-razsledvaneto-na-smartta-na-deteto-na-ministar-Moskovski/158863/3/0", "text": "Продължава работата по разследването на смъртта на детето на министър Ивайло Московски. Това каза директорът на Националната следствена служба Борислав Сарафов по време на представяне на резултатите на службата от първото шестмесечие на 2018 година, предаде репортер на Агенция „Фокус“.   „По делото работи екип от следователи, ръководени от един от зам.-директорите на НСлС Магдален Маринов. Разследването още не е приключило. Извършват се многобройни действия, извършени са много повторни огледи на местопроизшествието и са назначени експертизи. Докато не бъдат извършени всички оказани от прокуратурата процесуално-следствени действия ние не можем да приемем делото за завършени“, допълни той.   Четиригодишният син на министър Московски загина при инцидент с моторна шейна на Боровец на 2 февруари.    ", "date": "2018.07.10", "title": "Борислав Сарафов: Продължава работата по разследването на смъртта на детето на министър Московски"}
{"url": "http://epicenter.bg/article/Kamion-s-atsetilen-se-obarna-kray-Venets/158870/3/0", "text": "  Временно е затворен пътят Петолъчката – Карнобат.   Това съобщиха от пресцентъра на МВР.   Причината е камион с ацетилен, обърнал се край Венец.   Днес около 15 часа в дежурната част на пожарната служба в Бургас е получено съобщение за преобърнал се ТИР на два километра след село Венец. По първоначални данни камионът превозва бутилки с ацетилен.   Към мястото на инцидента е изпратен екип огнеборци. Няма данни за пострадали хора.  ", "date": "2018.07.10", "title": "Камион с ацетилен се обърна край Венец"}
{"url": "http://epicenter.bg/article/Sabrani-sa-dokazatelstva-po-20-dela-za-finansovi-izmami-v-bolnitsi-u-nas-/158890/3/0", "text": "20 дела за финансови измами в болници у нас са на финал, съобщиха от Националното следствие. Събрани са доказателства за различни схеми за злоупотреби, като не е изключено и част от бившите директори на лечебниците да бъдат предадени на прокуратурата, съобщава бТВ.  Най-често използваните схеми са „болница в болницата”, която облагодетелства частниците за сметка на здравните осигуровки на хората, както и неизгодните договори за доставка и услуги в болничните заведения и за наем на апаратура.  Засега се забавя само разследването на смъртта на детето на министъра на транспорта Ивайло Московски.  Извършени са повторни огледи на местопроизшествието, като има назначени и нови експертизи.  ", "date": "2018.07.10", "title": "Събрани са доказателства по 20 дела за финансови измами в болници у нас "}
{"url": "http://epicenter.bg/article/Volen-Siderov--Izchistihme-temite--svarzani-sas-Zakona-za-gorivata--toy-ne-e-tolkova-strashen-/158874/2/0", "text": "Досега имахме коалиционен съвет на Тройната коалиция „Обединени патриоти“. Изчистихме някои теми, свързани със Закона за горивата, които вчера станаха повод за недоразумения или разминаване във виждането. Това каза в свое изявление председателят на ПГ на „Обединени патриоти“ и лидер на ПП АТАКА Волен Сидеров след коалиционен съвет на партиите във формацията, предаде репортер на Агенция „Фокус“.  „Този закон е подписан и внесен от 32-ма души, не от един единствен. Сред тези 32-ма има десет човека, които са членове на „Обединени патриоти“ – четирима от ВМРО, четирима от НФСБ и двама от АТАКА, плюс още доста хора от ГЕРБ, БСП, ДПС и ВОЛЯ. Тоест, става дума за един закон, който е обсъждан, коментиран и не представлява някаква опасност за обществото. Имаше една доста детайлна експертна среща между Валери Симеонов и Емил Димитров, в момента даже ги оставихме. Изясниха се доста подробности от закона и се оказа, че в крачка са променени неща, които преди това са създавали напрежение сред по-малките търговци на горива“, коментира Сидеров и уточни, че в момента имат разбиране и съгласие, че законът не е нещо страшно.  „Поправки в него са направени. Аз честно да си призная не съм дълбоко в темата, но се разбра, че това е направено и няма повод за някакви страшни, остри скандали, стълкновения, разколи“, каза още Волен Сидеров.  Той подчерта, че се е изяснило, че има поправки, които не са станали ясни.  \"Нашите срещи разчитаме вече да са всеки вторник. Това е начинът – да разговаряме и да изясняваме теми, които могат да станат повод за медийни разправии. Не е добре това. Поел съм ролята нещата да се коментират. Срещата беше между нас лидерите на трите партии, заместниците, общо сме 9 човека. Ще направим така, че да бъдат предпазени по-дребните предприемачи и да не остава чувството, че те са отстранени\", добави Сидеров.   Тонът в коалицията „Обединени патриоти“ трябва да се промени, каза още Сидеров.  „Не трябва да бъде остър и нападателен между нас, защото това създава едни впечатления, че нещо не върви. Тонът понякога изглежда като по-остър и мажорен точно поради липса на информация. Добрата комуникация между нас ще промени тона и той ще бъде в минорните гами“, коментира Сидеров.  Той уточни, че е заявил, че ще направи питане към вицепремиера Валери Симеонов относно концесиите за добив на злато.  „Тъй като в момента Валери Симеонов отговаря за концесиите, знаете, че това е една моя стара тема. Има над 1200 концесии, като около 560 се отнасят до добив на природни богатства. Мисля, че е дошъл моментът да хвърлим поглед и върху тези концесии и да видим които от тях са изгодни. Това не е сблъсък, не го тълкувайте като нещо такова, а просто изясняване на обстоятелства“, допълни той. По думите му концесионната такса за добив на злато е много ниска.  „Ще искам колкото се може повече светлина да се хвърли върху концесиите за добив на природни богатства. Може би някои концесии трябва да се преразгледат“, посочи Сидеров.  Попитан дали ще поиска отчет на Валери Симеонов за това как изпълнява програмата на „Обединени патриоти“ в сферите икономика и демографска политика, Сидеров отговори, че се надява, че той сам ще стигне до тази необходимост.  „Не виждам проблем да обсъждаме какво е свършено и от него, и от вицепремиера Каракачанов, защото те са нашите посланици в изпълнителната власт. Много е логично да има, ако не отчет, то поне разбор на това какво се върши. В крайна сметка всичко се пише общо. Понякога в шума на по-скандални случаи или пък на изкуствено създадени такива, се заглушава реално направеното“, каза още Волен Сидеров.   ", "date": "2018.07.10", "title": "Волен Сидеров: Изчистихме темите, свързани със Закона за горивата, той не е толкова страшен "}
{"url": "http://epicenter.bg/article/Varna-specheli-Kupata-na-Mezhdunarodnata-uchitelska-spartakiada/158875/2/0", "text": "Купата на Международната учителска спартакиада спечели отборът на преподавателите от Варна. Новината съобщи Янка Такева, председател на Синдиката на българските учители, която връчи отличието на кмета Иван Портних заедно с Веселин Рашев - председател на местната синдикална организация. На събитието присъства и Тодор Балабанов, председател на Общинския съвет.   Варненският учителски отбор е грабнал отличието в надпревара с 600 състезатели от шест държави – България, Полша, Украйна, Румъния, Таджикистан и Азербайджан. Оспорваните битки са били в дипсциплините тенис на маса, плажен волейбол, стрийтбол, шахмат, дартс, мини футбол, бридж, плуване, петанк и теглене на въже. Това съобщиха от пресцентъра на Община Варна.   „Поздравявам варненските учители с победата, гордеем се с техните постижение и в клас, и в спартакиадите. Благодаря на Синдиката на българските учители за доброто сътрудничество, за всички съвместни инициативи, за добрия социален диалог. Радвам се, че заедно се опитваме да решаваме различни предизвикателства в системата\", каза кметът Иван Портних.   Той припомни, че продължава работата за подобряване на училищната среда във Варна, като се създават нови условия за учене, спорт и стимулираща среда за преподавателите. „Основният ни капитал сте Вие – нашите прекрасни варненски учители. Искрено се радвам, че имате такива добри резултати“, каза още кметът.   „Г-н Портних е най-добрият социален партньор на Синдиката на българските учители и многократно е получавал този приз не само от нас, но и от Европейския синдикален комитет по образованието. Кметът изведе като приоритет образованието и продължи традициите за провеждането на стойностни и качествени конференции, свързани с дигиталните информационни технологии за развитието на образователната система и бъдещето на пазара на труда“, заяви и Янка Такева.  ", "date": "2018.07.10", "title": "Варна спечели Купата на Международната учителска спартакиада"}
{"url": "http://epicenter.bg/article/Vigenin-kam-Yunker--Nie-nosim-otgovornost-kam-evropeyskite-grazhdani-i-kam-badeshteto-na-nashiya-obsht-dom/158876/2/0", "text": "\"Ние носим отговорност към европейските граждани и към бъдещето на нашия общ европейски дом\". Това заяви международният секретар на ПГ на \"БСП за България\" и председател на Комисията по европейските въпроси и контрол на европейските фондове Кристиан Вигенин по време на представянето на доклада на Работната група по въпросите на субсидиарността, пропорционалността и \"да правим по-малко, но по-ефективно\" и предаването му на председателя на ЕК Жан-Клод Юнкер. Той обясни, че докладът адресира три основополагащи въпроса: как да се прилагат по-добре принципите на субсидиарност и пропорционалност в рамките на институциите на ЕС; нов подход и начини как да бъдат включени по-добре и пo - ефективно регионалните и местните власти и националните парламенти при разработването и изпълнението на политиките на ЕС; както и дали има области на политиката, в които правомощията могат да бъдат ределигирани и върнати с времето на държавите-членки. „Докладът съдържа общо девет препоръки отправени към Съвета, Комисията, Европейския парламент, регионалните и местни власти, въз основа на техните компетенции и правомощия, описани в договорите. Заложени са обаче и някои препоръки към националните парламенти. Ние, членовете на националните парламенти в ЕС, като пряко избрани представители на европейските граждани, носим отговорност към тях и към бъдещето на нашия общ европейски дом. Съзнаваме и отговорността, че сме своеобразен мост за приближаването на европейските теми и въпроси по – близо до хората”, каза още той.   Вигенин подчерта, че съгласно анализа и препоръките изведени в доклада, „друга област, в която можем да допринесем повече, е засиленото сътрудничеството с местните и регионалните власти, които често отговарят за изпълнението на решенията, взети на европейско равнище, без да влият съществено върху процеса на изработването им. Това трябва да се промени”. Бившият външен министър подчерта обаче, че дейността на работната група приключва формално, но има още много да се работи в тази насока и в рамките на следващите председателства. ", "date": "2018.07.10", "title": "Вигенин към Юнкер: Ние носим отговорност към европейските граждани и към бъдещето на нашия общ дом"}
{"url": "http://epicenter.bg/article/Do-20-000-leva-globa--ako-medi/158877/2/0", "text": "  Това предвиждат допълнения към приетия на първо четене законопроект на ДПС за осветляването на собствеността и финансирането на медиите, внесени отново от Делян Пеевски, Велислава Кръстева, Йордан Цонев и Хамид Хамид, съобщава Канал 3.     В декларацията ще се изреждат всички договори, както и стойността им, които са сключвани с държавата, с общините, с държавни и общински дружества, както и с такива с преобладаващо държавно и общинско участие. Декларацията ще се подава в Министерството на културата, а министърът ще води отделен регистър.   Вносителите разширяват обхвата на закона, като допълват, че медията е длъжна да декларира съществени обстоятелства, свързани със собственика на доставчика на медийна услуга - дали е лице, заемащо публична длъжност, осъждано ли е с влязла в сила присъда за извършено престъпление и дали съответната медия е сключвала договори с общини и с държавата. Трябва да се даде отговор още на въпроса дали въпросната медия е финансирана чрез банкови кредити, през еврофондове или обществени поръчки.   Според вносителите всички тези данни, които отсъстват от първоначалния вариант на приетия на първо четене законопроект, са били във фокуса на медийния дебат след приемането му и целят да уведомят потребителя на медийната услуга каква политика води съответната медия, за да направи своя избор той дали да се информира от нея.   Новост е и   Така потребителите ще разполагат с пълната информация за редакционната политика и за зависимостите между определени медии, които иначе се ръководят от несвързани помежду си лица.", "date": "2018.07.10", "title": "До 20 000 лева глоба, ако медия не декларира собственика си и финансирането"}
{"url": "http://epicenter.bg/article/Borisov--Evropeyskata-perspektiva-na-Zapadnite-Balkani-sega-e-po-blizo-ot-vsyakoga-/158878/2/0", "text": "„Фактът, че две седмици след изтичането на нашето Председателство днес в Лондон отново всички сме на темата Западни Балкани, е заслуга на резултатите на Председателството, на това че убедихме колегите“. Това заяви министър-председателят Бойко Борисов след участие в пленарното заседание по време на срещата на върха на инициативата „Берлински процес“ в Лондон, съобщиха от правителствената информационна служба.  По думите му България беше специално поканена за участие в този форум заради усилията й през последните месеци за стартирането на редица инфраструктурни проекти в региона. Бойко Борисов допълни, че България може скоро да получи и покана за домакинство на инициативата „Берлински процес“.  „България всички я хвалят в момента. Придадохме душа на Берлинския процес, казват всички лидери. Дадохме пример как се подписва договор за добросъседство с Македония“, отбеляза още българският премиер.  Акцент в дискусиите по време на пленарното заседание беше и темата за миграцията и сигурността, както и борбата с тероризма. „Важно е в тези държави, където има и смесено население по пътя за ЕС действително да се интегрират, за да се преборим с радикалния ислям“, обясни премиерът Борисов.  Въпросът с охраната на външните граници на ЕС също беше във фокуса на разговорите в Лондон. „С канцлера Курц си говорихме как по-бързо може да бъде решен проблема с даване на убежища за бежанците“, допълни още българският министър-председател. Според него всички държави членки трябва да продължат да си помагат в усилията за ограничаването на миграционния поток. Вярвам, че европейската перспектива на Западните Балкани сега е по-близо от всякога. България положи огромни усилия за този приоритет - от подписването на Договора за приятелство, сътрудничество и добросъседство с Република Македония, множеството срещи, които проведохме с лидерите на шестте страни, през консенсуса между Атина и Скопие за името на държавата до последното заседание на Съвета на ЕС, което утвърди хоризонта за започване на предприсъединителни преговори с Република Македония и Албания. Това каза министър-председателят Бойко Борисов по време на пленарната сесия на инициативата „Берлински процес“ в Лондон.  Той благодари на британския премиер Тереза Мей за поканата и допълни, че това е признание за работата на България в региона.  Българският министър-председател посочи, че свързаността и инвестициите в региона трябва да се разглеждат, освен като фактори за подобряване стандарта на живот на хората от Балканите, и като инструменти, които подпомагат сигурността и стабилността в региона.  „Това са ключови елементи за сближаване, които създават условия за икономически растеж и добросъседски отношения“, допълни Борисов. Премиерът разгърна предимствата на транспортните коридори и подчерта, че финансирането и реализацията им ще донесат нови инвестиции и работни места.  „Тясното сътрудничество между ЕС и Западни Балкани по темите за сигурността и миграцията е задължително. Европейската сигурност е неделима“, каза премиерът Борисов в контекста на предизвикателствата в сектора. Той посочи, че по време на своето Председателство България включи в дискусиите и представителите на страните от региона и призова диалогът с тях да продължи на политическо и експертно равнище.  „Когато работим заедно за справяне с нелегалната миграция, организираната престъпност, тероризма и насилствения екстремизъм, можем да постигнем по-добри резултати. Обменът на информация и на мнения, както и увеличаването на капацитета са от ключово значение“ подчерта още премиерът Бойко Борисов.  ", "date": "2018.07.10", "title": "Борисов: България всички я хвалят, придадохме душа на Берлинския процес (ВИДЕО, СНИМКИ)"}
{"url": "http://epicenter.bg/article/-Sinyata-zona--vav-Varna-zapochva-da-raboti-ot-utre/158879/2/0", "text": "„Синята зона“ във Варна стартира от утре – 11-ти юли. Обособени са 2603 паркоместа в карето между бул. “Христо Ботев“, бул. “Мария Луиза“, бул. “Осми приморски полк“, бул. “Цар Освободител“, бул. “Приморски“ и ул. “Девня“.   Работното време на зоната е от 9 ч. до 19 ч. В едномесечен срок /до 12-ти август/ при констатиране на неплащане такса за престой в зоната няма да бъдат поставяни скоби. За неправилно паркираните коли обаче ще се налагат санкции, съгласно Закона за движение по пътищата, съобщи на пресконференция днес Младен Иванов, директор на Общинското предприятие „Общински паркинги и синя зона“, в която се включи и зам.-кметът Тодор Иванов, пише в официалния сайт на общината.   25 инспектори от общинското предприятие ще контролират паркирането в „синята зона“. Те ще са със сигнални жилетки и ще се легитимират с баджове. В гратисния период инспекторите ще дават разяснения и информационни брошури за престоя в зоната. В нея са заложени 110 местата за паркиране на автомобили на хора с увреждания, които са повече от предвидените в общинската наредба.   Три ще бъдат методите за плащане за почасово паркиране в „синята зона“ - чрез мобилно приложение, чрез SMS или в брой.   Мобилното приложение може да бъде изтеглено от сайта на общинското дружество –   и дава възможност да се заплати и половинчасов престой на цена от 50 стотинки. Системата изпраща и предупредително съобщение 5 минути преди изтичане на периода на паркиране.   Друг начин за плащане е изпращане на съобщение. Клиентите на българските мобилни оператори трябва да пратят  , с текст, в който е посочен номера на автомобила. Съдържанието на SMS трябва да възпроизвежда буквално табелата с регистрационния номер на съответното пътно-превозно средство. Таксуването на паркиране с SMS е за един час и включва цената за едно съобщение от 1 лев плюс стойността на SMS-а към мобилния оператор.   Успешно заплащане се счита за извършено, когато клиентът получи обратно потвърдително съобщение.   ", "date": "2018.07.10", "title": "„Синята зона“ във Варна започва да работи от утре"}
{"url": "http://epicenter.bg/article/Prof--Rumen-Gechev-/158880/2/0", "text": "България има интерес от преки инвестиции от Китай, а не от пари на заем. Това заяви депутатът от \"БСП за България\" проф. Румен Гечев в предаването \"Лице в лице\" по БТВ в коментар за заема от 1,5 млрд. долара, обещан от Пекин.   Не е казано за какъв период е този милиард и половина, обърна внимание проф. Гечев. И припомни какви са инвестициите на Пекин в Европа и по специално в Източна Европа. Според проф. Гечев Източна Европа е специален случай за Китай, а влизането като четвърти балансьор на Балканите (Китай, след като Турция, Русия и САЩ са тук) е добре за България. Същевременно за Русия и Китай Турция е доста малък играч, добави той. Проф. Румен Гечев заяви, че не е в интерес на малка страна като България един от съседите й да се развива прекомерно, визирайки Турция.  Китайските инвестиции в Източна Европа за миналата година са 16 милиарда евро, припомни статистиката проф. Гечев. А в България китайските пари наброяват 5 милиона евро.  „Ние тръгваме от една нищожна база“, смята проф. Гечев, като допълни, че размерът на китайските пари у нас е като малък дъждец от трохи.  „Да не забравяме, че това са само обещания. Тук става дума за някакво разминаване в сроковете. Този милиард и половина няма как от вчера за днес да дойде. Най-вероятно ще дойдат, но зависи в какъв период“, продължи по повод на обещания милиард и половина проф. Гечев.    Китай отдавна проявява интерес към \"Белене\", но българската държава ги размотава, посочи той. И обърна внимание, че Китай инвестира в атомна централа във Великобритания в момента.   Китай има активна инвестиционна политика, китайците изкупува високотехнологични предприятия в Европейския съюз, посочи икономистът. Докато ние слугуваме на началниците от Брюксел, началниците от Брюксел широко са отворили вратите за китайски инвеститори, изтъкна той.   В края на разговора в студиото на БТВ той отговори на въпроса защо БСП настоява за оставката на зам.-министъра на социалната политика Султанка Петрова. Причината е мистериозната смърт на охранител в Партийния дом. Въпросът е принципен. Това е поредният скандал, който не можем да премълчим, бе отговорът на проф. Румен Гечев.  „Освен това тук трябва да има едно задълбочено разследване“, смята той.  Проф. Гечев зададе въпроса какво всъщност охранява частна фирма в Партийния дом, след като на всички входове и изходи на втората сграда на Народното събрание стои НСО. Той попита и какво е правило момчето там през нощта.  „Това за мен е източване на държавни пари“, обясни той присъствието на частна фирма в обект като Партийния дом.      ", "date": "2018.07.10", "title": "Проф. Румен Гечев: Защо Китай да не инвестира в \"Белене\"?! В момента строи АЕЦ във Великобритания!"}
{"url": "http://epicenter.bg/article/Tazi-snimka-na-Radev-vzrivi-sotsialnite-mrezhi-/158881/2/0", "text": "Тази черно-бяла снимка на президента Румен Радев стана хит в социалните мрежи, съобщава Канал 3. Държавният глава е сниман до прозореца в самолета, като зад обектива е бил шефът на кабинета му Иво Христов. Не става ясно, къде е направена тя, но най-вероятно е на връщане от Анкара, където президентът бе гост на церемонията по встъпването на Реджеп Ердоган в длъжността президент. Радев е замислен и с очила, което подсказва, че преди това е чел документи.  Христов често публикува в социалната мрежа свои фотоси от различни места по света, но снимката с президента обра овациите. Приятели на Христов оценяват високо качеството на кадъра и посланието, което той носи.   Eто само някои от коментарите във Фейсбук под снимката:   Vihra Rome:Май е най-хубавата (и говореща) снимка на президент, която съм виждала.  Елка Няголова: Изключителен портрет! Много може да се напише по тази снимка само! Поздравления!  Nona Yotova: Уникална снмка!  Спаска Гацева: Страхотен кадър! Поразена съм!  Kristina Sidorowa: Страхотна снимка! Браво  Деница Иванова-Дея: Уникална снимка.", "date": "2018.07.10", "title": "Тази снимка на президента Радев взриви социалните мрежи "}
{"url": "http://epicenter.bg/article/BNR-preustanovi-trudovo-pravootnoshenie-s-Lili-Marinkova-poradi-pridobito-pravo-na-pensiya-/158882/2/0", "text": "Генералният директор на БНР изпълни днес съдебно решение № 102 от 2.07.2018 г. на ВКС и възстанови Лили Маринкова на длъжност „Директор на програма „Хоризонт“, съобщи БНР. Поради представените от нея документи за придобито право на пенсия за осигурителен стаж и възраст, трудовото правоотношение с г-жа Маринкова беше прекратено на това основание от същата дата.   Всички дължими обезщетения ще бъдат изплатени.   По-рано Маринкова дойде в сградата на БНР, за да връчи на ръководството решението на Върховния касационен съд, с което беше върната на работа. \r\n Дългогодишният водещ на предаването \"Неделя 150\" беше уволнена преди две години от тогава новия генерален директор на Националното радио Александър Велев.  \r\n Знаковата журналистка беше освободена и от поста програмен директор на \"Хоризонт\". Сега тя остави в деловодството на радиото решението на съда. Директорът Александър Велев не беше там, но за Bulgaria ON AIR заяви, че е длъжен и ще да уважи решението на съда. \r\n   \r\n Маринкова от своя страна коментира, че е готова да се върне на работа. \r\n", "date": "2018.07.10", "title": "БНР изпълни съдебното решение и назначи Лили Маринкова.И в същия ден я пенсионира "}
{"url": "http://epicenter.bg/article/Rumen-Radev-shte-rakovodi-balgarskata-delegatsiya-na-Sreshtata-na-NATO-v-Bryuksel/158884/2/0", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 11 и 12 юли в Брюксел. Това съобщиха от прессекретариата на държавния глава.   Финансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС ще бъдат сред темите, които ще бъдат обсъждани в рамките на Срещата на върха.   Очаква се по време на срещата Република Македония да получи покана за преговори за присъединяване към Алианса.   В делегацията, водена от президента Румен Радев, ще бъдат вицепремиерите Екатерина Захариева, министър на външните работи, и Красимир Каракачанов, министър на отбраната.", "date": "2018.07.10", "title": "Румен Радев ще ръководи българската делегация на Срещата на НАТО в Брюксел"}
