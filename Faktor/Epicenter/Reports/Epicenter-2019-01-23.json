{"url": "http://epicenter.bg/article/Gratskite-fermeri-blokirat-utre-dvizhenieto-na-GKPP--quot-Kulata---Promahon-quot--/173594/2/0", "text": "Гръцките фермери от област Серес подготвят за утре протест и блокиране на движението в района на ГКПП \"Кулата – Промахон\". Информацията е на Генералното консулство на Република България в Солун, предаде бТВ.  Протестът е във връзка с гласуването на Споразумението от Преспа от гръцкия парламент.  Очаква се шествието да започне в 14 ч. в района на гр. Сидeрокастро, след което протестиращите ще се отправят към граничния пункт, което е възможно да доведе до образуване на колони от чакащи автомобили.  От ГД „Гранична полиция“ посочиха, че са в контакт с гръцките им колеги и при евентуални затруднения в движението през пункта ще бъде предоставяна информация на пътуващите. Най-близкият граничен пункт, който може да се използва безпроблемно, е ГКПП \"Илинден – Ексохи\".  ", "date": "2019.01.23", "title": "Гръцките фермери блокират утре движението на ГКПП \"Кулата – Промахон\" "}
{"url": "http://epicenter.bg/article/Prokuraturata-Tvardeniyata-na-Elena-Yoncheva--che-e-rabotila-za-TV7--ne-namirat-opora-v-dokazatelstvata/173542/2/0", "text": "Това съобщиха от Прокуратурата след привличането на народния представител Елена Йончева като обвиняема.     На 08.11.2018 г. главният прокурор Сотир Цацаров поиска от Народното събрание даване на разрешение за провеждане на наказателно преследване срещу народния представител Елена Йончева за пране на пари, присвоени от „КТБ“ АД, въз основа на доказателства, събрани от Специализираната прокуратура. Разследването е започнало на 31.08.2018 г. след сигнал до прокуратурата от народни представители.  Елена Йончева даде съгласието си за провеждане на наказателното производство срещу нея, Специализираната прокуратура проведе процесуално следствени действия и събра доказателства, обосноваващи ангажиране на      В хода на разследването на Специализираната прокуратура е установено, че   Дружеството е вписано в Търговския регистър при Агенцията по вписванията с ЕИК 130692210, със седалище и адрес на управление: гр. София, район „Оборище“, ул. „Велико Търново“ № 10.  На 17.04.2012г., на основание чл. 113, от Търговския закон, едноличният собственик на капитала на „Авторска телевизия“ ЕООД    На 20.04.2012г., на основание чл. 113 от Търговския закон, представляващите „Далий Трейдинг Лимитид“ са взели решение за учредяване на съвместно дружество с „Авторска телевизия“ ЕООД, съгласно действащото българско законодателство, с фирмено наименование „Офроуд“ ООД.  В решенията на управителните органи на двете търговски дружества е посочен размерът на капитала на новосформираното – 10 000 лева и начинът на разпределение на дружествените дялове – по равно - по 5 000 лева всяко от дружествата.     На основание чл. 134 и сл. от Търговския закон, „Далий Трейдинг Лимитид“ се е задължило след учредяване на „Офроуд“ ООД в Търговския регистър на РБългария    На 23.04.2012г. е приет дружествен договор на учредително събрание на съдружниците на дружеството и е изготвен протокол от учредителното събрание на „Офроуд“ООД от същата дата, подписан от Е.Йончева и съдружниците на „Далий трейдинг лимитид“, с който избират за   за ЮЛ и ЕТ.  На 13.06.2012г. и 22.06.2012г. от сметката на офшорно дружество „Далий трейдинг лимитид“   като на първата дата са получени 161 100.00 евро в левова равностойност 315 084,21 лева предназначена за фонд „Резервен“ на дружеството, а на втората дата - сумата от 171 900.00 евро в левова равностойност 336 207,18 лева.  Специализираната прокуратура е събрала доказателства за   От извлеченията от различни банкови сметки е установено, че тези парични средства са били преведени от „КТБ“ АД в полза на    В периода от 13.06.2012г. до 06.11.2014г.    Йончева е   Събраните доказателства са обосновали извод, че   На 22.01.2019г. Специализираната прокуратура привлече като обвиняема Елена Йончева – народен представител в 44- то Народно събрание за пране на пари в размер на 333 000 евро, извършено в периода 13.06.2012г. до 06.11.2014г. в съучастие с още едно лице - Б. М., като Йончева е извършител, а Б. М. е неин помагач.  Според   Деянието е извършено в изпълнение на решение на организирана престъпна група, като имуществото е в особено големи размери и представлява особено тежък случай.  На 16.01.2019 г. съучастникът на Йончева – помагачът Б. М. също е привлечен като обвиняем.  .  След съдействие от органите на МВР и проведени телефонни разговори с Йончева, на 16.01.2019 г. на Елена Йончева е връчена призовка за явяване в Следствения отдел на Специализираната прокуратура на 22.01.2019 г. – за привличане като обвиняема.  Твърденията на Елена Йончева, че е работила за ТВ 7, не намират опора в доказателствата.   Поради това, че след освобождаването на Йончева като управител на „Офроуд“ООД, съдружниците не са назначили нов управител за повече от 3 месеца, в съответствие с разпоредбите на Търговския закон прокуратурата е поискала прекратяване на дружеството.  ", "date": "2019.01.23", "title": "Прокуратурата: Елена Йончева е знаела за престъпния характер на парите, които получила от КТБ"}
{"url": "http://epicenter.bg/article/Boyko-Borisov-/173555/2/0", "text": "\" .\" Това заяви премиерът Бойко Борисов по повод на трусовете в Обединени патриоти. Борисов бе на откриването на нов завод в Димитровград.   \"Всяка политическа партия си има нейните лидери, те си имат своя политика и си я развиват. Важното е това да не пречи на общата работа на правителството, а то не пречи“, коментира още Борисов, като допълни и, че напрежението в малката коалиция не се е отразява и на инвестиционния климат в страната.    В началото на изявлението си министър-председателят коментира достойнствата на новата инвестиция. \"На такива заводи се радвам - те създават БВП, плащат заплати и най-важното - цялата продукция отива за износ\", каза той.   Запитан ще отговори ли на политически въпроси, Борисов каза:  Борисов бе призован за коментар и по обвинението на прокуратурата към депутата от БСП Елена Йончева. \"  Нито съм имал нещо общо с КТБ, нито с който и да било. Има специализирани органи. възнегодува премиерът от зададения му въпрос.   И продължи: \"Когато повдигнаха обвинение на Делян Добрев, ние какво казахаме - нека да си свършат работата, да направят съотвените проверки. Когато хванаха техния депутат, че купува гласове, те какво казаха...   Кога ние сме обвинили някого? Нямам абсолютно нищо общо с тези неща.  скасти Борисов репортерката.   И обясни Искаме през март да направим три копки по \"Хемус\", защото на север няма нищо. На юг - свършваш Министерски съвет и за час и половина си в Димитровград. А я тръгни за Търговище, Разград или Варна - два дена ти трябват.\"   Медиите попитаха    \"Не ги знам тези, госпожо! Кой ви е казал да ме питате подобно нещо?, ядоса се Борисов.  Журналистката мълчи и се чуди какво да отговори. В това време някой се обажда Борисов продължава:  Ще ми зададете ли сега правилно въпроса - агенцията на члена на Изпълнителното бюро на БСП дава, че БСП води в тяхното социологическо проучване ( ). Тогава вашите зрители ще разберат. Ако агенцията на Цветан Цветанов излезе с проучване, вие ще ми зададете ли въпрос? Има ли проблем някой да се регистрра като социологическа агенция\", не спира да се ядосва премиерът.   И пояснява:  . Сега си правят телевизия. После вие може да ме питате, какво говорят и по телевизията на БСП. Даже си спомням, когато бях кандидат за кмет, тези агенции дадоха, че Татяна Дончева и Милен Велчев вече са ме изпреварили близо с 20%, а аз ги претрепах със 70% разлика!   усмихна се накрая Борисов.   За евроизборите премиерът каза, че неговите очаквания са, че изборите ще бъдат трудни, но ГЕРБ е направил много, за да ги спечели.   Той коментира и несвършеното от кмета на Хасково. \"  заяви Борисов в отговор на журналистически въпрос. Знаете колко пъти му исках оставката, коло пъти исках да напусне този пост, но за съжаление  и се надявам след някалко месеца на местните избори действително да подберат кандидатура, кото да отговаря на изискванията на гражданите на Хасково. Защото толкова много неща се направиха за Хасково, и пари се дадоха, а сме в това състояние - това е срам за всички по веригата надолу\". \"Това е най-важната политика - повишаване на доходите, работните места и високо технологични производства“, посочи още премиерът.    Предвижда се още 400 работници да назначат и да доразвият целия завод. Те си подготвят и обучават работниците, които са от Хасково и Димитровград. На такива заводи се радвам, защото те създават БВП, създават работни места“, каза още Борисов.  Бойко Борисов присъства при откриването на ново производство на американската компания \"Варок Лайтинг Системс\" в Димитровград. В обръщението си към екипа на завода, който произвежда осветителни тела за автомобилната индустрия, премиерът подчерта, че и огромната нужда от работници в България в момента ще доведе до много по-високи заплати за тези, които имат квалификация.   Новото предприятие се намира на пътя за Хасково, недалеч от открития наскоро завод на японската фирма „Язаки“.   „Сами виждате как завод след завод се изгражда. Затова мога да кажа, че на такива инвеститори се радвам“, посочи премиерът. Той добави, че има много спекула на тема инвестиции. Но заводите, които се изграждат в момента, не само разкриват работни места и са високотехнологични, но и на 100% работят за износ.   заяви премиерът Борисов. Той припомни   „Аз не повярвах, но Американската търговска камара го защити като теза и днешният завод е поредният, който го доказа“, заяви министър-председателят. Заводът в Димитровград е разположен на площ от 30 000 кв.м. като ще бъдат разкрити над 150 работни места. Предприятието ще произвежда малки осветителни тела за автомобилната индустрия като рефлектори и фарове за мъгла. Те ще се ползват от световно известни автомобилни марки. Първата копка на производствените мощности бе направена в края на март 2017 г.   Премиерът разгледа инвестицията за 45,5 млн. лв. Ръководството на завода посочи, че до края на 2019 г. работните места за квалифицирани специалисти ще са над 2000.   ", "date": "2019.01.23", "title": "Борисов: Прекрасно си работи коалицията! А агенция \"Рога и копита\" дава, че ГЕРБ води с 20%! (ВИДЕО)"}
{"url": "http://epicenter.bg/article/Ombudsmanat-Maya-Manolova-sabira-grazhdani-i-eksperti-za-mrasniya-vazduh/173565/2/0", "text": "Омбудсманът Мая Манолова организира обществена дискусия по проблемите с наднорменото замърсяване на въздуха, която ще се състои утре, 24 януари 2019 г., от 14.00 часа в сградата на институцията (гр. София, ул. „Георг Вашингтон“ № 22). Това съобщиха от пресцентъра на омбудсмана.  Повод за форума станаха десетки жалби от граждани, сред които най-голям брой от столичани и по-специално от жители на кв. „Красна поляна“. Хората настояват за предприемане на спешни действия с конкретни резултати за преодоляване на замърсяването с фини прахови частици и за подобряване качеството на атмосферния въздух.  В дискусията са поканени да участват всички отговорни по проблема институции – Столична община, министерствата на околната среда и водите, на здравеопазването, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Химикотехнологичен и металургичен университет, Държавна агенция за метрологичен и технически надзор, неправителствени организации и заинтересовани граждани.  ", "date": "2019.01.23", "title": "Омбудсманът Мая Манолова събира граждани и експерти за мръсния въздух"}
{"url": "http://epicenter.bg/article/Aleksandar-Sidi-/173568/2/0", "text": "За съжаление, ние от Обединени патриоти седим един до друг в парламента, а си говорим чрез медиите.   Очевидно нашата коалиция така работи - с караници.   Така коментира поредните раздори в малкия коалиционен партньор депутатът Александър Сиди от ВМРО. Той бе гост в предаването \"Плюс минус\" по Нова телевизия. Сутринта НФСБ излезе с гневна декларация, насочена към ВМРО.   \"Последните две години вместо да седнем и да си говорим, някой от партиите излиза по медиите и казва как всичко е ужасно и видите ли, разпадаме се\", посочи той. \"За съжаление продължаваме да си говорим чрез медиите, но никога не сме имали личностни проблеми. Лидерското говорено през медиите не е правилно, но се случва\", продължи Александър Сиди.   \"Вратата не е затворена за никой. Не водим разговори с никой, извън коалицията\", каза още Сиди. От средите на патриотичните формации сме чували тежки квалификации, дори искания за оставки, обърна внимание той.   \"Патриотичните сили са по-различни от останалите. Обвиненията, че сме вземали от програмата на други партии са абсурдни. Има едни и същи идеи за България, които говорим и ние, както и нашите партньори. Не сме се опитвали, надявам се и другите да не го правят, и да търсят авторски права за това, което искаме да променим\", обясни депутатът от ВМРО в отговор на въпрос не предлагат ли леви решения на проблемите.   Според него откакто министър на отбраната е Красимир Каракачанов темата за българската армия винаги е била на дневен ред. В превъоръжаването на българската армия една много малка част са самолетите. Говорим за скандала със самолетите, но 2/3 от тези пари ще останат в България да се произвеждат бойни машини, посочи той.   По повод на декларацията на ВМРО от вчера, в която се настоява за данък лукс, Сиди обясни, че това не означава, че те настояват да се промени 10-процентния данък за редовия българин. Депутатът от ВМРО обърна внимание, че 31 икономически субекта притежават 3 милиона дка земя. Според войводите крупните земевладелци трябва да се обложат с данък, който да отива в общините. Той бе категоричен, че предлаганата мярка не е лява, тя е отговор на това, което са чули от хората на улицата. Става думи за хора, които притежават земя над 30 000 декара, допълни Сиди.   С предложението за данък лукс отваряме темата, ако има чуваемост, ще видим къде голямо обществено богатство е концентрирано в малко ръце, обясни още той.   Всички решения за ТЕЛК да бъдат ревизирани, настояват от ВМРО.        ", "date": "2019.01.23", "title": "Александър Сиди за отношенията в ОП: Стоим един до друг в парламента, а си говорим през медиите!"}
{"url": "http://epicenter.bg/article/10-bebeta-proplakaha-v-Momchilgradskata-bolnitsa-ot-nachaloto-na-godinata/173569/2/0", "text": "10 са новородените в многопрофилната болница за активно лечение \"Д-р Сергей Ростовцев\" в Момчилград от началото на тази година. Това отчетоха от здравното заведение в Деня на родилната помощ. По повод празника в родилно отделение получиха цветя и поздрави от ръководството на община Момчилград.   Първото, проплакало в болницата бебе, е момиче. То се роди на 3 януари и тежеше точно 3 килограма. Родителите на бебето, които са от кирковското село Първица, му дадоха името Елиф. През следващите 3 седмици в родилно отделение на момчилградската болница са родени още 9 бебета.   През миналата 2018 година в здравното заведение са проплакали общо 152 новородени, което е с 21 повече в сравнение с предходната 2017 година.   60 процента от родилките през миналата година са от община Момчилград. Следват ги тези от общините Кирково, Джебел и Кърджали.   Продължава тенденцията в момчилградската болница да раждат родилки от вътрешността на страната. През миналата година е имало такива от Пловдив, Хасково, Стара Загора и дори София.  ", "date": "2019.01.23", "title": "10 бебета проплакаха в Момчилградската болница от началото на годината"}
{"url": "http://epicenter.bg/article/Hasan-Ademov--/173572/2/0", "text": "ГЕРБ поканиха Обединени патриоти във властта, тяхна е отговорността, заяви депутатът от ДПС д-р Хасан Адемов в ефира на Нова телевизия, запитан за коментар на раздорте при патриотите. Той обърна внимание, че движението винаги е било за членство на България в НАТО и затова няма нищо странно в подкрепата, която дадоха на управляващите за закупуването на самолети Ф-16.   Нашият почетен председател д-р Ахмед Доган още в началото на 90-те години каза, че пътят на България за Европа минава през Босфора, т.е. през НАТО, припомни Хасан Адемов.   В България има 74 ТЕЛК-а, в тях работят 360 души, разкри в предаването \"Плюс минус\" председателят на парламентарната комисия по социални въпроси Хасан Адемов (ДПС).   Той подчерта, че има усещане за несправедлиност при разпределянето на 1,7 млрд. лв. - общественият ресурс, който отива за инвалидни пенсии.   8% от всички български граждани са хора с увреждане, докато в Европа те са 14%, обръща внимание д-р Адемов. Затова според него не може да се твърди, че има толкова фалшиви ТЕЛК-ове.   \"Една голяма част от тези хора, работещи в системата за ТЕЛК, са съвестни професионалисти, но проблемът е системен. Ще обясня накратко как минава пътят на болния. Общопрактикуващият лекар изпраща формуляр, който отива в ТЕЛК със съответните резултати на пациента. На базата на документацията лекарите правят оценка на тези документи, като най-напред проверяват личните данни на пациента, за да са сигурни, че става дума за един и същи човек. След това правят частичен преглед на болния и му поставят диагноза. С други думи, там лекарите оценяват процента на увреждане на болния. И именно тук идва проблемът със злоупотребите, защото доста често има документи с невярно съдържание\", каза Адемов.  \"Освен че трябва да се извършват редовни проверки, считам, че трябва да има и онлайн връзка между лекарите от ТЕЛК, болниците и НЗОК. Само така може да се провери дали въпросният документ е истински. Защото ако вярваме само на базата на ТЕЛК-овете, излиза, че хората с увреждания у нас са много, а това не е съвсем вярно. Те са някъде около 8 процента от всички български граждани, докато за Европа процентите са някъде между 14 и 15%\", посочи народният представител.  \"Необходима е Единна информационна система. По този начин лекарите, които работят в ТЕЛК, трябва да видят дали болният е лежал в съответната клиника. В момента тече процедура за обществена поръчка за изготвяне на такава информационна система. Става дума за електронно досие, чрез което да имаме връзка с лечебните заведения\", каза още Адемов.  По отношение на Закона за социалните услуги председателят на социалната комисия увери, че това е нов закон, който като съдържание ще бъде по-добър от Закона за хората с увреждания и Закона за личната помощ.  \"Това е пакетът от закони, който слага началото на реформата в социалната политика\", посочи Хасан Адемов.   Според д-р Адемов трябва да се изгради единна информационна система, за да се провери дали човекът, който кандидатства за ТЕЛК, наистина е лежал в болница със съответно заболяване.          ", "date": "2019.01.23", "title": "Д-р Хасан Адемов: ГЕРБ поканиха Обединени патриоти във властта, тяхна е отговорността!"}
{"url": "http://epicenter.bg/article/Gripna-epidemiya-e-obyavena-i-v-oblast-Kardzhali/173575/2/0", "text": "От утре, 24 януари, РЗИ – Кърджали обявява грипна епидемия на територията на област Кърджали. Учебните занятия в училищата на територията на областта се преустановяват за периода от 24.01.2019 г. до 30.01.2019 г. включително.   Преустановяват се детските и женските консултации, свижданията в лечебните заведения за болнична помощ, плановите операции и провеждането на профилактични имунизации.", "date": "2019.01.23", "title": "Грипна епидемия е обявена и в област Кърджали"}
{"url": "http://epicenter.bg/article/Nad-100-kg-heroin-za-pochti-7-miliona-leva-byaha-spreni-predi-da-vlyazat-v-Balgariya-/173520/3/0", "text": "Над 104 килограма хероин бяха спрения преди да влязат в България вчера. Той е разпределен в две на пръв поглед независими една от друга пратки. Двата удара са на турските митничари на граничния пункт \"Капъкуле\".  По-голямата пратка е от 67,366 кг хероин, който бил натоварен в ТИР, превозвал железни профили. Камионът бил подложен на щателен оглед с рентген и на претърсване с две кучета. Открити са 130 пакета дрога, които били сложени в талаш с цел да бъдат заблудени кучетата. Арестуван е шофьорът на камиона – 42-годишен българин с инициали З.А.А., който вече е предаден на съда в Одрин.  В другия случай на път за Капитан Андреево е задържан иракски гражданин с лек автомобил, който превозвал 36,812 кг. За да привлече по-малко подозрения, той бил с жена си и двете си деца. Въпреки това колата също била подложена на проверка с рентген и куче, които открили 75 пакета, разположени в двигателното отделение на автомобила.  Така общото количество на задържания хероин, насочил се към България, е 104 кг и 178 г, която турските власти изчисляват на стойност 21 милиона турски лири или 6,76 милиона лева.  ", "date": "2019.01.23", "title": "Над 100 кг хероин за почти 7 милиона лева бяха спрени преди да влязат в България "}
{"url": "http://epicenter.bg/article/Britanskite-kompanii-se-podgotvyat-za-Brekzit-bez-sporazumenie-/173525/4/0", "text": "Ден след като премиерът Тереза Мей изнесе своята пламенна реч в британската Камара на общините, загрижеността от Брекзит без споразумение значително нарасна, като няколко видни британски компании обявиха предпазни мерки от подобно неблагоприятно развитие, пише англоезичното издание на Der Spigel, цитирано от Агенция \"Фокус\".  Британският производител на прахосмукачки „Дайсън“ например планира да премести централата си в Сингапур. Фирмата подчертава, че това няма нищо общо с предстоящото оттегляне на Великобритания от Европейския съюз, a с голямото търсене в Азия. Независимо от това, времето за обявяване е най-малкото очевидно. Основателят на компанията Дайсън е ревностен поддръжник на Brexit. Той вече обяви миналата година, че ще произвежда електрически автомобили в Сингапур.  Британски фериботен оператор обяви, че ще регистрира своите базирани в Ла Манша плавателни съдове в Кипър. Това засяга общо четири от 20-те ферибота. Мярката ще доведе до „по-малко инспекции и забавяния“ и по този начин до по-висок процент на товарни превози, заявиха от компанията. Освен това ще бъде възможно да продължи да се прилагат данъчните правила на ЕС.  През декември фериботната компания вече обяви, че ще регистрира два ферибота, опериращи между Франция и Великобритания в Кипър. Сега те са регистрирани в кипърския Лимасол.  Британският нискотарифен оператор „Изиджет“ също напредва с подготовката си за предстоящия Брекзит. Подобно на ирландския конкурент „Райънер“, компанията се опитва да се отърве от някои от своите акционери от Великобритания и други страни извън Европейското икономическо пространство.  Шефът на авиокомпанията Йохан Лундгрен иска да гарантира, че тя се притежава от мажоритарни собственици от икономическата зона на ЕС най-късно до 29 март – планираната дата на излизането на Великобритания от ЕС. Това е предпоставка авиопревозвачът да лети по маршрути в рамките на ЕС.  Междувременно британският автомобилен производител „Бентли“ предупреди инвеститорите и клиентите си профилактично: Брекзит без соразумение може да развали планираното завръщане на компанията към рентабилност. \"Брекзит е убиец\", каза шефът на компанията Адриан Холмарк. \"Ако не бъде постигнато споразумение, това ще бъде тежък удар за нас.\"  Ситуацията вече е напрегната, защото индустрията вече е загубила 50 милиона евро от обезценяването на лирата през последните две години. С намаляването на стойността на британската валута приходите на германските компании от Острова спаднаха отчетливо, пише изданието.  ", "date": "2019.01.23", "title": "Британските компании се подготвят за Брекзит без споразумение "}
{"url": "http://epicenter.bg/article/Vladimir-Kostov--Vaprosat-na-2019-a-i-sled-neya---Izhod-ot-tsivilizatsionnata-kriza/173571/11/0", "text": "  Защо толкова лидери пренебрегнаха тази година традиционната среща в Давос? И Тръмп, и Макрон, и Путин, и Мей и т.н. имаха разбира се конкретни причини, за да предпочетат да бъдат другаде, а не в Давос.   Но очевидно имаше и една главна причина, която е в основата на тазгодишното \"пренебрежение\" към Давос. Тя е в обстоятелството, че тази година по-драматично от когато и да било, трибуната в Давос демонстрира две истини. Едната е, че кризата на нашата цивилизация е по-дълбока от когато и да било.   Втората е, че никоя държава, никоя политика, идеология, религия и т.н. не предлага някакъв реално осъществим изход от тази криза. В подобна обстановка, разбираемо е, аудитории като тази в Давос не привличат, а отблъскват.   Основните измерения на кризата са толкова очевидни за всеки, че те не се нуждаят от доказване. Първото е небивалото в историята и все по-задълбочаващо се неравенство. Между отделните хора, между държавите, между континентите. Неравенство практически във всичко, което влиза в белезите на начина на живот.   Съществуването на неравенството се признава, за преодоляването му се правят усилия, но те са несъизмерими с темповете, с които напредва самото многолико неравенство.   Второто са конфликтите между нашето цивилизационно развитие и равновесието на природната среда - като се започне от климата и се продължи нататък. И тези конфликти, подобно на неравенството, се признават повече или по-малко от всички, но това, което се прави за преодоляването им, остава все още много далеч от изискванията на действителността.   И третото измерение на кризата - не е ново, но се изявява все по-драстично - е отчуждението между все по-голям дял от населението и институциите, претендиращи, че ръководят обществените дела в името и в съгласие с обществените интереси. Т.е. в цивилизационната криза - все по-дълбока криза на съгласието и доверието, без които е невъзможно да се намери реален изход.   Решенията, които се предлагат от името на държави, политики, идеологии, носят всички миризмата на ХХ и дори ХIХ век. Дори и когато са \"опаковани\" с най-модерни технологии и пъстри цветове и нови фрази. Но за да събудят обещаващи надежди и обединят усилията на днешното и утрешните поколения те трябва да се родеят с очакванията и представите за ХХI и даже ХХII век.   Човечеството е преживявало по пътя си цивилизационни кризи. Историята разказва, че някои народи, някои общества са намирали изход въобразявайки нови митологии, нови религии, нова визия за света и за пътя на човека в него, бихме казали днес. Някои от тези визии, в целостта си или в отделни елементи, са в основата и на днешните ни виждания и разбирания.   И в Давос, и на други повече или по-малко сходни събирания и срещи, сме свидетели на острата борба за укрепване стари и изграждане на нови военно политически, финансови, идеологически групировки и съюзи. Все с една цел - да се осигури някакво стратегическо надмощие и подготви желана \"победа над противника\". Колко е остаряло като мислене и колко е безперспективно с оглед търсенето на истински изход от цивилизационната криза.   Дали имаме основания да се надяваме, че и когато бойкотират трибуни като тази в Давос, лидерите, а и обществото от своя си страна, продължават да търсят изход от цивилизационната криза в единственото обещаващо направление? А именно - формулирането на нова визия за света и за мястото на човека в него.   Дано да е така. Нямаме друга опора за надежда.  ", "date": "2019.01.23", "title": "Владимир Костов: Въпросът на 2019 г., а и след нея е да се намери изход от цивилизационната криза"}
{"url": "http://epicenter.bg/article/Georgi-Yordanov-za-akademik-Lihachov--Stozher-na-slavistikata-i-balgaristikata/173557/11/0", "text": "  Навършват се 110 години от рождението на академик Дмитрий Сергеевич Лихачов. Ето още един прекрасен повод да изразим височайша почит към неговото хуманно творческо дело. Творческо дело със световни измерения, в което се открояват и изследвания за българския влог в славянската цивилизация, в общочовешкия напредък.   България има много приятели. Възхитата им от красотите на земята ни, оценките им за вековните борби за свобода и за културните постижения на българите ни ласкаят и събуждат чувства на родолюбива гордост. Ала ние сме дълбоко признателни преди всичко на ония българолюбци, които формират мнения и отношения към родината ни не само на основата на епизодични впечатления, на мимолетни лични срещи или оказано им гостоприемство, а като резултат на дълбоки научни проникновения. Такъв българолюбец без съмнение е академик Дмитрий Сергеевич Лихачов. Неговото определение за България като държава на духа отдавна вече не е метафора, а азбучна истина, която респектира всеки, който дръзва да изопачава или да ограбва българското историческо наследство.   В съзнанието ми дълбоко се е запечатала срещата ни на Първия световен конгрес по българистика, който се проведе в НДК през месец май 1981 г. На този висок научен форум се разискваше дълговечният исторически път на „челната отбранителна линия на българската държава“. Тук бяха световноизвестните учени: професорите Пикио и Санте Грачоти от Италия, Роже Бернар от Франция, сър Стивън Рънсиман от Великобритания, Генадий Литаврин и Георгий Марков от СССР, сър Дмитрий Облонски и още мнозина именити личности.   Словото на акад. Д. Лихачов се превърна в основна тема на влиятелния международен форум. Ще припомня накратко същността на научните изводи, които се съдържаха в пленарния доклад на акад. Дмитрий Лихачов. Той заяви, че   А думите на световноизвестния учен, изречени преди това: „Обичам България – и древната, и съвременната, и бъдещата!“ са открита и трогателна възхвала на нашия народ и държава.   Особено важно е, че големият учен прави тия знаменателни изводи след десетилетна упорита изследователска работа. Той дълбоко, всестранно и добросъвестно изследва исторически извори, документи, древни писания на летописци и други доказателства за българския принос във всеславянската християнска цивилизация. Неговите научни изводи имат широк международен отглас.   Така например уважаваният професор от Оксфорд Норман Дейвис в книгата си „Европа. История“ също доказва, че „... когато вече България е била държава, Европа е ходела под масата“. А големият френски учен професор Роже Бернар възклицава: „Спасявайки делото на св. св. Кирил и Методий, България е заслужила признателността и уважението не само на славянските народи, но и на света. И това ще бъде така, докато човечеството влага истинско съдържание в думите напредък, култура и човечност“.   Акад. Д. С. Лихачов олицетворява новата вълна учени в Съветския съюз, която тръгва от университетските кръгове на Ленинград (бившия и днешния Санкт Петербург). Неговите забележителни книги и други публикации обхващат широк кръг области на познанието. За своето свободомислие и оригинални научни заключения младият учен плаща скъпа цена. В края на двадесетте години на миналия век е интерниран в първите сталинови концентрационни лагери край Баренцово море. По чудо остава жив. Автор е на капитални изследвания на руската и европейската средновековна книжнина, на теорията на литературата и текстологията, фолклористиката, взаимозависимостта между литературата, пластичните изкуства и класическата музика, естетиката и етиката и т.н и т.н.   Достатъчно е да се посочат само някои от капиталните му трудове: „Човекът и литературата в древна Русия“, „Възникване на руската литература“, „Поетиката на руската литература“, „Великото наследство. Класически произведения на древна Русия“, „Староруското художествено наследство и съвременността“, „Староруският смях“, „Слово о полку Игореве и культура его времени“. И още: „Бележки за руското“, „Поезия на парковете“, „Литература, реалност, литература“, „Миналото – за бъдещето“… Голяма част от изключителните му произведения са издадени в десетки страни.   В продължение на много години Д. С. Лихачов изследва духовната връзка на славянския свят с Византия, която се осъществява посредством средновековната българска държава.   Впечатляващи са научните му изводи за ролята на българина свети Киприян – Архимандрит Киевски и Литовски, а впоследствие Патриарх Всерусийски и Московски. Крупният руски учен подчертава и приноса на Григорий Цамблак – съученик на Киприян – пренесъл в Русия безценни оригинални и преводни книги на великата Търновска книжовна школа; сред тях и похвалното житие на Патриарх Евтимий.   Още при първото си посещение в България през 1958 г. Д. С. Лихачов изучава ръкописите в българските научни и църковни хранилища. Научното му сътрудничество с изявените български учени – професорите Петър Динеков, Иван Дуйчев, Димитър Ангелов, Емил Георгиев, Велчо Велчев, Клементина Иванова и други изследователи на делото на светите солунски братя, на старобългарската писменост и литература, допринася постепенно да се превъзмогват натрупани предразсъдъци. За съжаление немалко учени от голямата съветска държава, дали поради незнание или поради височайши внушения, потулваха истината за ролята на България за покръстването на Русия и за развитието на всеславянската писменост и култура.   Имах лични впечатления от незнанието или негативното отношение на най-отговорни дейци на съветската държава по този ключов исторически въпрос.   Спомням си, че на манифестацията по случай 24 май 1978 г. на трибуната на мавзолея на Георги Димитров бяхме заедно с моя колега Виктор Гришин – член на Политбюро на ЦК на КПСС и първи секретар на градския партиен комитет в Москва. Той сподели:   - Трябваше да дойда в България, за да науча, че сме взели азбуката си от вас...   Подобни думи чух и на манифестацията на 24 май 1983 г. от Пьотър Демичев – министър на културата на СССР, искрен приятел на България.   Изненадах се и когато при едно от посещенията си в СССР началникът на протокола на Министерския съвет на Руската федерация предложи в асансьора да се качим само двамата. Влизайки в кабината, любезният домакин ми каза:   – Аз съм ученик на академик Дмитрий Сергеевич Лихачов и изцяло споделям неговите заключения за ролята на България в културното развитие на Русия.   Попитах:   – Нима това е трудно да се изрича?   Той се засмя:   - Не зная дали е трудно, но у нас все още не е популярно...   Известно е, че от години се водеха спорове между български и съветски учени във връзка с основни паметници на славянската писменост от IX-XI в. и по други въпроси на вековното взаимодействие между България и Русия. Това наложи да се даде категоричен отговор на откритите въпроси.   По инициатива на ръководствата на БАН и АН на СССР на 24-26 септември 1985 г. в София се състоя академична дискусия с участието на крупни съветски и български учени. Ето заключението в официалния протокол:           Може би е полезно отново да се припомнят някои от научните заключения на акад. Дмитрий Лихачов:           Кое българско сърце не трепва от вълнение въпреки нашето принизено самочувствие и свитост, когато чете за тия исторически факти, прокламирани по недвусмислен, научно обоснован начин?   Но заслугите на великия учен не спират дотук. Той разви безпрецедентна обществена дейност с цел да се популяризира в СССР общочовешкото значение на делото на Кирил и Методий. По внушение на акад. Дмитрий Лихачов от 1986 г. започнаха организирани чествания на 24 май в необятната съветска страна.   След Мурманск празниците на светите братя се организираха в много други градове и села, за да се превърнат днес в културна традиция в цяла Русия.   Още през 1970 г. акад. Лихачов публикува знаменитата си статия „Размисли за националното своеобразие и европейското значение на старобългарската литература“. Големият учен доказва, че тя е истински феномен.   През Х век, без да е преминала през т.нар. ученически период, старобългарската литература играе изключителна роля за културното развитие на Русия, Сърбия и други славянски страни, приели християнството от Византия посредством България. По същото време акад. Лихачов публикува във в. „Антени“ своите прочути писма до младото поколение „За доброто и прекрасното“. При всяко посещение в България световноизвестният учен обосноваваше своите открития пред широки научни и обществени кръгове. Българската държава, БАН, Софийският и Великотърновският университет заслужено го удостоиха с най-значимите си отличия, награди и почести.   Акад. Лихачов подробно изучаваше българския интерес към миналото и усвояването на древни езици и култури. Съжаляваше, че класическото образование, което е имало здрави традиции в руското минало, сега няма достатъчно последователи. Но той успя да създаде Движение „Класика“.   Дмитрий Сергеевич се възхищаваше от обстоятелството, че и след тържественото ознаменуване на 1300-годишнината на българската държава у нас продължиха ползотворните начинания в чест на юбилея, израз на което беше и възроденото широко дарителско движение в полза на просветата, науката, културата, здравеопазването, спорта.   Той е инициатор, по подобие на Фонд „13 века България“, в СССР да се учреди Съветски културен фонд. Акад. Лихачов оглави фонда. Изпрати в нашата държавно-обществена организация „13 века България“ на работно посещение дейци на съветския фонд за култура с цел да проучат опита ни и нормативните документи за подкрепа на спомоществователството.   Поради важността на факта, свързан с това културно събитие в СССР, си позволявам тук да публикувам писмото, което изпратих до акад. Дмитрий Лихачов на 10 ноември 1986 г.:         – – – – –         А ето и благодарственото писмо на Управлението на Съветския културен фонд, подписано от акад. Д. С. Лихачов:         Узнах с болка, че при злополука е починала една от дъщерите на нашия приятел. Отправих покана до академика да гостува в България заедно със своята съпруга и другата си дъщеря. Бях особено радостен да посрещна семейството на Дмитрий Сергеевич. Придружени от Калина Канева, те посетиха много средища на българската култура, наука и образование.   Гостуването на семейството на акад. Д. С. Лихачов съвпадна по време и с Х международен конгрес по славистика, който се проведе в София през есента на 1988 г. Популярният учен направи нови публични изявления за корените на християнството в Русия, които трябва да се търсят и в българската средновековна държава, за българския влог в християнската цивилизация. Тая мисъл той подробно обоснова в доклада, с който откри славянския форум: „Църковнославянският език, пренесен в Русия от България не само чрез книгите, но и устно – чрез богослужението, веднага става в Русия своеобразен индикатор на духовните ценности. България даде на източните славяни висшия слой на езика, полюса на духовността и способността да се възвисяват мисълта, понятията, представите, емоциите...“   Оглавявах организационния комитет на конгреса, чиято подготовка се възложи на оперативно бюро с председател акад. Петър Динеков. Добих впечатление и от организаторските качества на забележителния български учен. С акад. Петър Динеков се познавахме от началото на 60-те години, когато, както на друго място споменавам, той изнесе чудесен доклад в Сливен за 70-ата годишнина на Елисавета Багряна. Бивали сме заедно на много научни форуми, на приятелски срещи със семействата на Емилиян Станев, Йордан Радичков, Ангел Балевски, с Елисавета Багряна и други. Но онова, което не знаех, е, че именитият учен е и отличен организатор. Доказателство е и докладът за подготовката и провеждането на Х Международен конгрес на славистите (София, 15-22.IX.1988 г.).   Крупният интелектуалец Петър Динеков постоянно подчертаваше, че голяма чест за световния форум е дейното участие на знаменития акад. Д. С. Лихачов.   Вълнувах се, като наблюдавах сърдечните разговори на двамата бележити учени. Всички съжалявахме, че вече не е между живите и старият другар на Дмитрий Сергеевич – акад. Иван Дуйчев. Нашият гост не пестеше думи на одобрение, че във връзка със 100-годишнината на Софийския университет със средства от Фонд „13 века България“ сме уредили институция в къщата, подарена от семейство Дуйчеви на българската наука. При проведения през 2012 г. международен конгрес по византология гости и учени от десетки страни определяха Научния център за славяно-византийски изследвания „Проф. Иван Дуйчев“ като средище с международно значение.   Нашият гост не спираше да твори. Вдъхновен от красотите на древния Созопол, на 11 ноември 1988 г. написа и знаменитите „10 заповеди на човечността“.   Искрено съжалявам, че настъпилите дълбоки промени в държавния и обществения живот у нас и в Източна Европа попречиха да се осъществи една лелеяна мечта на академиците Дмитрий Лихачов и Петър Динеков. Разказвах им за моето неколкодневно посещение през 1982 г. в библиотеките на светогорските манастири. Те споделиха, че отдавна полагат усилия да получат достъп до тези безценни извори на научното знание, но по ред причини – главно политически, това не им се отдавало. С готовност се заехме да уредим продължителни научни проучвания в светогорските църковни средища на двамата академици. Йордан Радичков, който беше мой съветник в Министерския съвет и голям личен приятел на акад. Динеков, уверяваше, че с удоволствие би се присъединил към тяхната компания. Акад. Петър Динеков при всяка наша среща след 1990 г. съжаляваше, че този проект, който можеше да донесе сериозни научни резултати, не се осъществи.   Живи са в съзнанието ми размислите на акад. Д. С. Лихачов за бъдещето на българската, руската и световната култура. Акад. Лихачов постоянно развиваше една своя съкровена мисъл:   - Бъдещето е на духовността. Хората неизбежно ще се преситят на материалните блага. Но тяхната жажда за повече знания и духовни вълнения ще остане като най-естествен човешки порив...   Това е така, защото сегашните скотски нрави, алчността, крайностите при задоволяването на материалните потребности, рано или късно, ще бъдат надделени от поривите, от мощта на общочовешката духовност.   Отпечатахме неговите писма „За доброто и прекрасното“ с художествено оформление на Евгени Босяцки, който с помощта на Творческия фонд за култура направи и великолепните илюстрации на „История славянобългарска“ на отец Паисий. Трогна ме благодарственото писмо и автографа на именития академик:     Макар и натежал с години, все така изправен, с лека походка, придружен от своята спътница в живота и обичната им дъщеря, вдъхновеният хуманист и благородник обещаваше отново да посети любимата България. Уви, това негово и наше желание не се сбъдна...   Великият учен и приятел на България си отиде от живота през 1999 г., осъществил мечтите си и изпратен с почести от верните си почитатели в Санкт Петербург и Русия. Вестта за неговата кончина потопи в жал и нас, неговите български приятели.   Изключителното научно и гражданско дело на акад. Дмитрий Сергеевич Лихачов, неговите ритуално мъдри думи на признание и обич към българската държава на духа ни задължават да тачим светлата му памет.   2016 г.  ", "date": "2019.01.23", "title": "Георги Йорданов за академик Лихачов: Стожер на  славистиката и българистиката"}
{"url": "http://epicenter.bg/article/SASht-zabraniha-na-Tramp-da-vadi-stranata-ot-NATO-sas-zakon-/173514/7/0", "text": "В САЩ е одобрен закон, който забранява на президента Доналд Тръмп да изважда страната от НАТО, съобщава БНР.  Законът, наречен \"За подкрепа на НАТО\" беше подкрепен в Камарата на представителите със 357 гласа \"за\" срещу 22 \"против\". Той предвижда \"да се отклоняват всякакви опити на президента за напускане на Алианса и забранява използването на бюджетни средства за осъществяването на подобна стъпка\", поясниха вносители от Демократическата партия.  Законът предполага и отпускането на значителни средства за т. нар. Европейска инициатива за противодействие на руската агресия, добавя Националното радио.", "date": "2019.01.23", "title": "САЩ забраниха на Тръмп да вади страната от НАТО със закон "}
{"url": "http://epicenter.bg/article/4-machbola-ne-stignaha-na-Serina--Plishkova-ya-prati-vkashti-sled-obrat-/173528/8/0", "text": "16-ата в световната ранглиста и 7-кратна шампионка в първия за сезона турнир от Големия шлем - Откритото първенство на Австралия по тенис, Серина Уилямс отпадна на четвъртфинал в тазгодишното издание на надпреварата. Американката ще трябва да събере ракетите си и да се прибере вкъщи, след като допусна обрат срещу 8-ата в света в решителния трети гейм - чехкинята Каролина Плишкова, и не успя да реализира 4 мачбола, предава бТВ.  В началото на мача Плишкова поведе след ранен пробив и 6:4 в първия сет. Американката обаче се мобилизира в края на втората част и успя да върне един пробив за 4:4, а след това да реализира още един, за да изравни резултата.  Така се стигна до решителния трети сет. Уилямс бързо натрупа два пробива и поведе с 5:1. По всичко личеше, че тя ще бъде полуфиналистка в Мелбърн за 9-ти път в кариерата си. Чехкинята обаче беше на друго мнение. Тя намали за 3:5, а след това върна и втория пробив. В решителните последни разигравания бившата номер 1 в света пропусна да реализира 4 мачбола и в крайна сметка Плишкова вдигна победоносно ръце.  Серина все пак ще прибави точки към актива си за световната ранглиста, след като през миналата година не игра на Откритото първенство на Австралия, защото се бе отдала на грижи за първото си дете. За 8-ма титла в Мелбърн и 24-а от турнири от Големия шлем обаче ще трябва да почака.  Плишкова изравни баланса в преките двубои с американката и вече и двете имат по 2 успеха една срещу друга. На полуфинал чехкинята ще играе срещу Наоми Осака, която победи Елина Свитолина.  ", "date": "2019.01.23", "title": "4 мачбола не стигнаха на Серина. Плишкова я прати вкъщи след обрат "}
{"url": "http://epicenter.bg/article/Koy-e-Dimitar-Marinov---balgarinat-uchastval-v-nominiran-za-nyakolko-Oskara-film-/173531/10/0", "text": "Филмът \"Зелената книга\" беше номиниран в няколко категории на тазгодишните награди \"Оскар\", включително и за най-добър филм. В лентата участва и българският актьор Димитър Маринов.  \" \", заяви Димитър Маринов.  За да се подготви за ролята, Маринов е имал 5 дни да се научи да свири на виолончело.  Учителката ми по чело започна да се смее, когато хванах за първи път челото. Каза ми, че изглеждам доста женствен. Един вид – цигуларски са ми пръстите, цигуларски са ми китките, а трябва да е по-мъжкарско. Свирих по 5-6 часа на ден, жена ми почти се разведе с мен, разказа Маринов пред Нова телевизия.  Колкото по-голяма е звездата, толкова по-лесно се работи с нея, коментира още българският актьор.", "date": "2019.01.23", "title": "Кой е Димитър Маринов - българинът участвал в номиниран за няколко Оскара филм?"}
{"url": "http://epicenter.bg/article/Orlin-Pavlov-stana-bashta/173540/10/100", "text": "Орлин Павлов стана баща на дъщеричка. За това се похвали самият той в профила си във Facebook.  \"Елизабет Павлова, добре дошла на този свят\", написа певецът, съобщавайки благата вест.  Той благодари на екипа в родилното отделение на Аджибадем Сити Клиник Болница Токуда.  \"Невероятни сте!!!Диана обичам те! Ти си майка-героиня! И както се пее в една песен “Светът е друг когато си тук”\", пише още Орлин Павлов.", "date": "2019.01.23", "title": "Орлин Павлов стана баща"}
{"url": "http://epicenter.bg/article/-Pozhelay-si--dari-dve-in-vitro-protseduri/173558/10/0", "text": "Съпричастността на клиника New Life – Пловдив и нейните партньори към двойките с репродуктивни проблеми в България, подтикна ин витро центъра да създаде кампанията „ . За пета поредна година тя направи възможна мечтата на две български семейства, като дари ин витро процедури. Тази година „Пожелай си!“ протече с позитивни послания по време на кампанията, а целта бе участниците да изпращат вдъхновяващи снимки.   Навръх Бабин ден - денят на родилната помощ,   сбъдна най-съкровената мечта на Пепа Грозева от гр. Пловдив. Броя на коментарите под нейната снимка, която изпрати за кампанията  са 5363. Безплатна ин витро процедура с включена стимулация ще получи и Таня Бончева от гр.Пловдив, която взе участие в благотворителната инициативас позитивна и емоционална снимка в духа на коледните чудеса.   Снимките на победителите са качени в страницата на   в официалният сайт на клиниката:  и Фейсбук профилите на лечебното заведение.   И тази година популярни личности също се ангажираха в подкрепа на двойките с репродуктивни проблеми – Деси Бакърджиева, Александра Петканова, Ева Веселинова, Ивета Григорова, Ива Екимова, Деси Зидарова и много други.   „Благодарим на всички участвали в  . Винаги сме на разположение да предложим помощ от всякакъв хараткер на двойките с репродуктивни проблеми. Щастливи сме, че заедно успяхме да напълним интернет пространството с усмивки и любов в подкрепа на хората, които имат една истинска съкровена мечта“, коментират от клиника New Life.   Във видеото можете да видите реакцията на победителите,когато научиха новината, че печелят безплатни ин витро процедури от д-р Добринка Петрова-медицински управител на клиника New Life-Пловдив:    ", "date": "2019.01.23", "title": "„Пожелай си!“ дари две ин витро процедури"}
{"url": "http://epicenter.bg/article/Yoncheva--Atakata-sreshtu-men-zapochna--sled-kato-poiskahme-nezavisima-ekspertiza-na-magistralite/173529/2/0", "text": "Атаката срещу мен започна, след като поискахме независима експертиза на българските магистрали, но сплашването няма да ни спре. Това каза говорителят на ПГ на „БСП за България“ Елена Йончева по време на брифинг в Народното събрание, предаде агенция „Фокус“.   По думите ѝ правителството и премиерът Борисов използват Специализираната прокуратура за публично унижение на своите противници. „Тази атака, това сплашваме, тази репресия няма да ни спре“, допълни Йончева. „Обвиненията, че работейки за ТВ7 през периода 2012-2014 г. и че съм била финансирана по престъпен начин е абсурдно“, допълни Йончева.   „Средствата за тези филми са преведени в банка КТБ в период, когато даже държавата с нейните контролни функции не е могла да предвиди нейния срив. Обвиненията, че съм знаела, че тези средства са с престъпен произход е опит да бъда ангажирана със своята защита, а не с работата ми на депутат“, каза още Йончева.     Обвиненията към Елена Йончева е нескопосан опит на ГЕРБ да спечели евроизборите, който ще бъде увенчан с неуспех. Това каза народният представител от ПГ на „БСП за България“ Иван Иванов на брифинга в НС.   Иванов подчерта, че ПГ на „БСП за България“ категорично застава зад дейността на Елена Йончева да разкрива истината.   „Искам от името на ПГ на „БСП за България“ да заявя следното. В момента се осъществява груба политическа репресия върху колегата Елена Йончева. Това е една груба политическа репресия от страна на ГЕРБ. Само да припомня, че сигналът, по който се работи в момента и на база на който е повдигнато обвинението на Елена Йончева, е подаден от Антон Тодоров, Делян Добрев и Тома Биков. Прави впечатление, че изключително бързо и „резултатно“ се действа спрямо хора, които искат да отразяват истината“, каза още Иванов.   По думите му всичко това се е случило след като са се подали сигнали относно оградата по границата, „кум гейт“ и разследването за магистралите. Иванов попита защо за други политици не излязло нищо в публичното пространство за КТБ, а се опитва да се пришие едно престъпление към народният представител и журналист Елена Йончева.", "date": "2019.01.23", "title": "Йончева: Атаката срещу мен започна, след като поискахме независима експертиза на магистралите"}
{"url": "http://epicenter.bg/article/Valeri-Simeonov--Ako-VMRO-shte-se-yavyava-samostoyatelno-ili-v-druga-koalitsiya--da-go-kazhat-napravo-/173530/2/48", "text": "След сериозен анализ до късно вечерта за нас като партия се изправя въпросът дали медийните изяви и декларации не са поредни стъпки в посока самостоятелно явяване, или с друга коалиция на колегите от ВМРО. Това каза пред журналисти в парламента лидерът на НФСБ Валери Симеонов, предаде Агенция „Фокус“.  „Ако е така, не би ли било по-редно това да бъде оповестено. Няма драма в това. Да бъде казано на нас и на обществото чрез медиите“, заяви той.  „Да се явим сами на европейските избори може да стане, може и да не стане. Към момента заявяваме, че прекратяваме започнатите преговори за явяване с ВМРО до изясняване на всички проблеми, създадени от медийните изяви от последната седмица“, обясни той.  „Тепърва би трябвало да се изяснят разминаванията. Защо се излиза с декларации, какъв е смисълът на тези няколко поредни медийни изяви. Защо трябва да отговаряме през медиите. Не мисля, че това е конструктивно“, посочи лидерът на НФСБ.  „Нямахме намерение да го оповестяваме, но започнахме тези преговори за съвместно явяване във вторник. В петък излиза едно изказване, което не можем да приемем. Решаваме да не се конфронтираме, преглъщаме определения на лидера на ВМРО от Казанлък. И в понеделник нова декларация, в която колегите поставят въпроси, които трябва да бъдат поставени в коалиционен формат, ако още сме коалиция, естествено“, каза Валери Симеонов.  „Няма как да приемем обобщения, че коалицията била раздирана от това, че отделни политически фигури се боричкали за егото си“, обяви той.  В отговор на въпрос „Атака“ била ли е поканена на разговорите, Симеонов уточни: „Да, беше поканена. 3 поредни седмици е канена. Никой от тях не присъства. Поканата става със SMS или телефонно обаждане. Определя се залата, мястото и часа. Никой не идва“.  „Не са прекъснати комуникациите. Това си е тяхно право, могат и да не идват“, каза още Валери Симеонов.   Явяването на евроизборите за нас не е жизненоважно политическо събитие, каза още Валери Симеонов.  „Нито Ангел Джамбазки, нито Красимир Каракачанов, нито Валери Симеонов, нито Валентин Касабов са обсъждани като хора, които евентуално да бъдат в евролистата“, коментира той. „За нас евроизборите не са от жизнено значение“, заяви Симеонов.  В отговор на въпрос лидерството на Ангел Джамбазки в европейската листа стои ли в „дъното“ на неразбирателството между ВМРО и НФСБ, той уточни:  „Не, никога не е коментирано. Не мисля, че някаква коренна промяна ще има в европарламента, ако там влязат един или двама патриоти“, посочи лидерът на НФСБ.  „За работата на коалицията в 44-тото НС не виждам каква връзка има с това кой как ще се явява на евроизборите“, обяви той.  „Получава се обработка на общественото мнение за това, че евроизборите са изключително важни за това как ще продължи да действа правителството. Това НС е сформирано с редовни, законни избори, които никой не е оспорил“, каза още той.   \"Вчера нямаше заседание на групата, защото нямаше предварително предизвестие към секретарките. Никой от нас не получи съобщение, че ще има група\", каза още Валери Симеонов.  „След бърз анализ на ситуацията се оказва, че Десислав Чуколов е дошъл с екип на „Алфа“, направили са снимки и са излезли“, коментира той.  „Това може ли да бъде сериозна ПГ, която освен всичко е и управляваща? Да се пускат съобщения в медиите, че заседанието на ПГ се е провалило, защото НФСБ не са дошли?“, попита лидерът на НФСБ.  „ПГ на „Обединени патриоти“ не работи. Да се даде отчет защо не заседава, защо се правят такива некоректни изявления чрез медиите“, посочи Симеонов.  „Не мога да отговоря Волен Сидеров ли е причината. Мога да говоря само за НФСБ“, уточни той.  „До голяма степен ще се съгласим с Красимир Каракачанов, че коалицията не е стабилна“, посочи Валери Симеонов.  Попитан как ще продължи да работи коалицията, той коментира: „Ще видите как, ако изобщо продължи. Всичко е възможно“.  „Редно е преди всеки да си хване своя път, да има уточняване, да се разберем“, обясни лидерът на НФСБ.   ", "date": "2019.01.23", "title": "Валери Симеонов: Ако ВМРО ще се явява самостоятелно или в друга коалиция, да го кажат направо!"}
{"url": "http://epicenter.bg/article/Volen-Siderov-za-situatsiyata-v-malkata-koalitsiya--Vse-poveche-belezi-ima-brakat-da-se-raztrogne/173535/2/0", "text": "Вариантът „Обединени патриоти“ да се явим заедно на евроизборите не е изключен, но има белези на разтрогване на брака. Така председателят на ПГ на „Обединени патриоти“ и лидер на „Атака“ Волен Сидеров коментира пред медиите в парламента отношенията в т.нар. малка управляваща коалиция. Повод за нови напрежения създаде  декларацията на НФСБ, разпространена тази сутрин, в която се казва, че преустановяват преговорите с ВМРО за общо явяване на изборите за Европейски парламент на 26 май.   Сидеров коментира темата за общото явяване на вота така: „Поне осем месеца поставям този въпрос и вече реших да не го поставям, защото започва да излиза, че много настоявам. Започнаха да вървят такива слухове, че аз държа да водя листа, поставям условия и прочее. Затова престанах да поставям този въпрос!“ И добави: „Както се получи - така“.   „Това е тяхно право. Това хвърля някаква светлина“, коментира Сидеров декларацията на партията на Валери Симеонов. „Не е изключен вариантът ВМРО, „Атака“ и НФСБ заедно да се явим на евроизборите. Въпреки че все повече белези има за разтрогване на брака. Нямаме имущество да делим...“, каза все пак Волен Сидеров.   Според него вотът за ЕП е важен за всеки и затова не разбира защо се омаловажава от Валери Симеонов.  На въпрос на журналисти стабилна ли е коалицията Обединени патриоти, Сидеров попита на тях дали не им е омръзнало постоянно да го питат това. „Аз никога не съм бягал от събиране на коалиция. Никога не съм бягал или бойкотирал такива срещи“, добави той.  Като председател на ПГ на ОП Сидеров обясни, че няма проблеми да събере колегите си. „Наистина ли се тревожите?“, попита той журналистите и заяви: “Трогвате ме!“. „Още днес ще се обадя на Красимир Каракачанов и Валери Симеонов, sms ще им пусна“, обеща лидерът на „Атака“.   \"Евроизборите са важни за България, не знам за Валери Симеонов защо не са важни. Това е липса на стратегически поглед“, заяви Сидеров и добави, че прескача важен въпрос за това с какви програми и идеи „Обединени патриоти“ ще се явят на евроизборите.  „Става дума за геополитически избори. Става дума за една битка за Европа, в която ще се сблъскат глобализъм и антиглобализъм“, каза още Сидеров.  Той посочи, че Европа трябва да се еманципира от САЩ.  „Самият Тръмп казва, че Европа не го интересува толкова. Имаме шанс Европа да започне по-самостоятелна политика, икономически, енергийно, всякакви, да се разгледат санкциите срещу Русия. Крайно време е да бъдат разгледани и да паднат. По тези въпрос програмно ние как ще се разберем, още не сме говорили. Не е само въпроса „Хайде отиваме заедно“. Отиваме, но с каква програма, с какви идеи? Нашите представители в ЕП евентуалните с какви идеи ще отидат там или единият ще гласува „против“, другият „въздържал се“, каза още Сидеров.   ", "date": "2019.01.23", "title": "Волен Сидеров за ситуацията в малката коалиция: Все повече белези има бракът да се разтрогне!"}
{"url": "http://epicenter.bg/article/Iskren-Veselinov--Ot-VMRO-sme-gotovi-da-se-izvinim-na-NFSB--ako-sa-zasegnati-/173536/2/48", "text": "Ние, от ВМРО, сме готови да сме извиним на НФСБ, ако са засегнати, независимо дали е основателно, или не. Това каза народният представител от ПГ на „Обединени патриоти“ и заместник-председател на ВМРО Искрен Веселинов пред журналисти във връзка с декларацията на НФСБ, че преустановяват преговорите с ВМРО за явяване на евроизборите, предаде Агенция „Фокус“.  „Преди всичко за нас проблемът има няколко страни. На първо място, това е принципният въпрос за политиките, които следва да се отстояват. За нас въпросът за явяването на евроизборите е част от общия за единодействие в парламента и в управлението, и за постигане на реални резултати“, каза Веселинов.  По думите му нещата не трябва да се концентрират върху личностите и кой ще води и кой ще е извън листата.  „Трябва да имаме общи идеи, които ще реализираме в следващите месеци и години“, заяви заместник-председателят на ВМРО.  \"Ако с НФСБ си броим атаките, ще влезем в един филм, в който не искаме да влизаме\", каза още Искрен Веселинов.  „Готови сме да преодолеем всякаква лична драма. Не мога да се извинявам от името на някого. Основното, което за нас е важно, са принципите, на които се сглобява едно партньорство“, допълни Веселинов. Той обърна внимание, че нито една от легитимните институции на „Обединени патриоти“ не работи.  „Нямаме събиране на коалиционния съвет, нямаме събиране на парламентарната група. Как бихме могли да си говорим“, каза още Веселинов и заяви, че това не е по вина на ВМРО. Попитан по чия вина е това, Веселинов допълни, че няма намерение да сочи с пръст.  „Нашата мисия винаги е била да обединяваме патриотичното пространство. Ще продължим да го правим, доколкото можем“, каза още заместник-председателят на ВМРО.  На въпрос дали за ВМРО е ключово общото явяване на евроизборите за бъдещето на коалицията, Веселинов отговори: „Не“.  Веселинов декларира, че ВМРО не води разговори за явяване на избори с нито една политическа сила извън „Обединени патриоти“.  Във връзка с кандидатурата на Ангел Джамбазки от гражданско обединение и дали това е знак, че ще се явят самостоятелно, заместник-председателят на ВМРО заяви, че това е знак, че той има широка обществена подкрепа.  Попитан дали ще има самостоятелно явяване на евроизборите, той допълни: „Всички обмисляме всички варианти. В края на краищата това са реалности в политиката“, допълни още Веселинов.  ", "date": "2019.01.23", "title": "Искрен Веселинов: От ВМРО сме готови да се извиним на НФСБ, ако са засегнати "}
{"url": "http://epicenter.bg/article/-quot-Lokhiyd-Martin-quot--F-16-za-Balgariya-shte-badat-proizvedeni-v-Yuzhna-Karolina-/173538/2/0", "text": "“Изтребителите F-16 Блок 70 за България, които са най-новата версия на знаменития еднодвигателен боен самолет на НАТО, ще бъдат произведени в завода на F-16 на \"Локхийд Мартин” в Грийнвил, Южна Каролина, където ще бъдат построени и самолетите за Бахрейн и Словакия”. Това се казва в изявление на компанията, цитирано от БГНЕС.  \"Не сме планирали, нито пък сме предлагали F-16 за България да се произвеждат в която и да е друга страна, включително Индия\", каза Джeймс Робинсън, директор \"Международно бизнес развитие на F-16\" в \"Локхийд Мартин”.  \"Локхийд Мартин”, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.  Изявлението идва след някои публикации вчера, в които се твърдеше, че компанията ще строи завод в Индия, в който ще бъат произведени и изтребителите за България.  ", "date": "2019.01.23", "title": "\"Локхийд Мартин\": F-16 за България ще бъдат произведени в Южна Каролина "}
{"url": "http://epicenter.bg/article/Radosvet-Radev--/173539/2/0", "text": "Предложението за разделяне на осигуровките поравно между работодател и работник не е прехвърляне на тежестта, а гаранция за връщане на работна ръка от чужбина. Това заяви председателят на Българската стопанска камара Радосвет Радев в ефира на БНТ.  \"В момента работникът е най-фаворизиран. Заплатите нарастват периодично, а нито една фирма не е постигнала подобен ръст, както този на трудовите възнаграждения\", каза той. Поводът за коментара му е предложението на основните работодателски организации финансовата тежест да е еднаква за двете страни, което беше представено вчера.  В момента вноската се дели в съотношение 60:40, като бизнесът плаща по-голямата част. Според бизнеса това няма да се отрази на заплатите, защото ще бъде компенсирано от увеличение на трудовите възнаграждения. За целта с промени в Кодекса на труда може да бъдат въведени нов тип трудови договори.  Предстои предложението за реформа да бъде обсъдено със социалните партньори. На такова обсъждане подлежи и искането на работодателите да се отмени задължението на работодателя да изплаща първите три дни болничен. Радосвет Радев смята, че държавата спъва бизнеса в България по всички параметри и така гони чуждите инвеститори.  “Средата за бизнес е много компонентна и това са едни от най-досадните проблеми между държавата и бизнеса”, заяви той.  По думите му сега е най-подходящият момент частният бизнес, нуждаещ се от кадри, да намери такива, а държавата да съкрати част от разходите си, особено с увеличението на възнагражденията.  Радев е убеден, че дигитализацията на процесите се случва бавно, около 6,7% за страната, но това е и средният процент за ЕС. В същото време дигитализацията е важна част за държавите, които се конкурират за инвеститори.  “За конкурентоспособността на България като инвестиционна дестинация това е важно, защото вече на много места това е аргумент да инвестираме или не. Зад цифровизацията се гарантира и транспарентност, теоретичен модел на по-малка корумпираност, и тези неща, като обработване на документите, имат значение”, посочи председателят на Българската стопанска камара.  ", "date": "2019.01.23", "title": "Радосвет Радев: Разделянето на осигуровките поравно ще върне работници от чужбина"}
{"url": "http://epicenter.bg/article/Gripat-vze-oshte-edna-zhertva--Smartnite-sluchai-stanaha-6/173543/2/0", "text": "Мъж на 62 години е починал в Пазарджишката многопрофилна болница след белодробно усложнение от остро респираторно заболяване, съобщи БНР. Той е шестият смъртен случай от началото на епидемията. Вчера вследствие на грипа почина и 43-годишен мъж. Има и двама души в критично състояние. Лекарите са успели да спасят живота на 27-годишен мъж, който е бил с двустранна бронхопневмония.  В половината области на страната е обявена грипна епидемия. От днес тя е в сила и в Хасково. Училищата там ще бъдат затворени до понеделник включително. Преустановяват се детските и женските консултации, свижданията в лечебните заведения, плановите операции и профилактичните имунизации. Затворени са над една четвърт от училищата и детските градини в страната.  В 901 училища днес няма да се учи, съобщиха от просветното министерство. Най-много са затворените учебни заведения в Пловдивско – близо 200.  От днес в грипна ваканция са учениците от 71 училища в област Сливен и от 80 училища в област Хасково. 194 училища в област Пловдив, 122 училища в област Варна, 122 училища в област Пазарджик и 69 училища в област Добрич продължават да не провеждат учебен процес. По предписание на РЗИ няма занятия и в 97 училища в София-област. В 60 училища в област Смолян и в 43 училища в област Ямбол учениците не учат, а в област Перник за 40 училища грипната ваканция е удължена до утре. Три училища в област Кюстендил също не провеждат занятия по предписание на РИОКОЗ.  Всички ученици в област Сливен са в грипна ваканция до петък. Първият учебен ден е в понеделник, 28 януари. Д-р Даниела Калева – директор на Дирекция „Надзор на заразните болести“ в Регионалната здравна инспекция, призова хората при първи симптоми на неразположение да търсят лекарска помощ.  „Да се избягва самолечението, за да може да се предпише адекватна противовирусна терапия, която да започне навреме, с цел избягване на усложненията от грипния вирус“.  Д-р Калева напомни, че грипният вирус е широкоизменчив и засяга освен дихателната система и други органи и системи в човешкия организъм и не бива да се подценява.  Областният щаб за борба с грипа в Пазарджик ще реши днес дали да бъде удължена грипната ваканция, която е в сила до днес. Според специалистите пикът на респираторните заболявания трябва да отмине в края на седмицата. В момента болниците в Пазарджишка област са пълни с пациенти с белодробни усложнения.  ", "date": "2019.01.23", "title": "Грипът взе още една жертва! Смъртните случаи станаха 6"}
{"url": "http://epicenter.bg/article/Unikalen-portret-na-knyaz-Aleksandar-I-Batenberg-i-knyazheski-regalii-sa-obyaveni-na-targ-vav-Viena-/173544/2/0", "text": "Уникален портрет на княз Александър I Батенберг заедно с княжески регалии и дарове за встъпването му на българския престол се обявени на търг от виенската аукционна къща „Доротеум“, предава Агенция \"Фокус\".  Портретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорско кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Той ще участва в търг на аукционната къща на 28 януари 2019 г. като началната му цена е между 12 000 и 15 000 евро.  В наддаването ще участват и княжески регалии и дарове за възкачването на Александър I Батенберг на българския престол. Сред тях е овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписа „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена е между 3000 и 4000 евро.  В колекцията е включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г.  В четирите му края има медальони с лъвове. Началната му цена е между 600 и 1000 евро.  На търг е обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена е между 200 и 400 евро.  Княз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата.  Царски регалии, ордени и медали не се обявяват за първи път на аукцион. „Фокус“ ще потърси мнението на българските държавни институции за това дали и какви действия ще предприемат за придобиването на тези значими за историята ни предмети.  През 2017 г. унгарското правителство начело с Виктор Орбан купи на търг сребърно съкровище от римската ера, за което се смята, че е било изнесено контрабандно от страната през 80-те години на миналия век. Унгария плати общо 43 млн. евро за 14-те сребърни тави, купички и кани, както и медният котел, в който са били държани, известни като „съкровищата на Севсо”. Предметите датират от IV век, когато западна Унгария е била част от Римската империя.  ", "date": "2019.01.23", "title": "Уникален портрет на княз Александър I Батенберг и княжески регалии са обявени на търг във Виена "}
{"url": "http://epicenter.bg/article/Adv--Sheytanov--Fakti-ne-se-sazdavat-sas-sadebni-zapovedi-g-n-Glaven-prokuror-/173541/2/0", "text": "Всеобщото възмущение от масовото избиване на животни в Странджа и подозренията, че всъщност те са здрави, а административно наложения мор е заповядан по други някакви причини, отстъпи на други поредни също така потресаващи сюжети в държавицата ни. Сега обаче внушението, че е имало масова зараза и изтребването е било неизбежно, май ще се окаже поредната куха и акция на властта. Затова адвокат Шейтанов ще представлява разплаканата Странджа - хората от Болярово, Шарково и други ямболски села, чиито стада бяха изтребени през лятото на 2018 г. в безпрецедентна акция на БАБХ.   Това стана ясно от предаването \"Не се страхувай\" по ТВ Евроком с водещ Васил Василев.   Ветеринарните власти тогава твърдяха, че овцете и козите в този регион са заразени от чума и избиваха наред животните, цели стада. Така десетки семейства бяха лишени от поминък, а районът буквално обезкървен. Оказва се обаче, че животните са били унищожени напълно ненужно, не са болни, няма зараза, стадата не са болни, не измират вече близо осем месеца, след акцията на държавата за изтреблението им. Оказва се, че всички жонглирания с данни от една или друга лаборатория, дори френска частна такава, са били действия единствено в подкрепа на унищожаване на здрави стада. И на прехраната на десетки семейства в без това обезлюдена България. Целта на тази акция могат да обяснят само унищожителите.   В предаването адвокат Шейтанов заяви, че буквално преди дни лично е ходил на място, прегръщал е животните с ръцете си, взети са им кръвни проби, изпратени незабавно в чужбина, и всичко това е станало пред десетки свидетели – документирано и заснето. За да не бъдат изопачени фактите. Той е възмутен, че обявени дори за мъртви от чума животни, всъщност са живи и здрави и дори раждат. Според Шейтанов, това което се случи в Странджа, а и продължава да се случва – изтребване на животни по заповед на ветеринарните и съдебни власти е престъпление, за което ще бъде уведомена цяла Европа. Именно на становището на европейските ветеринарни служби, както и на дипломатите от посолствата на европейските държави у нас, разчита юристът, тъй като вече е установил контакти и е запознат с тяхната реална преценка за случващото се в Странджа. Ето какво каза адвокат Шейтанов пред водещия Васил Василев в предаването „Не се страхувай“ по телевизия Евроком:   „Аз вече съм упълномощен от моите клиенти да водя съдебни дела по повод на тези действия на българската държава. И те няма да са много далече тези дела – имаме последна информация, че последното стадо, което беше нарочено за заразено от чума, което е още живо след 6-7 месеца „боледуване“, продължава да е живо, аз съм го държал с моите две ръце, снимани са тези две ръце на три камери, на няклко мобилни телефона, в присъствието на десетки свидетели, така че фактическата обстановка не може вече да бъде скрита.   Опитите за умъртвяване на живи животни, включително на техните 45 новородени към момента, е и ще бъде един опит за престъпление.   И аз искам от трибуната на предаването „Не се страхувай“ да се обърна към главния прокурор на държавата. „Господин главен прокурор, в момента в село Болярово се извършват, под прикритието на изпълнение на заповед за заличаване на животновъден обект, действия които граничат с престъпление.   Фактите са следните: от юни и юли месец 2018 година, животни, които са декларирани за заразени – едните болни от чума, а другите – вече мъртви, в момента продължават да раждат. От тази трибуна ви заявявам, че фактите които са установени и доказуеми по десетки начини, са вече неунищожаеми. И те са безспорни. И ще достигнат до Европейския Съд по Правата на Човека, до всички посолства на държави-членки на Европейския съюз, до съответните ветеринарни власти в европейските страни, които, между другото, много добре познават ситуацията. Аз досега съм проучил с ветеринарните власти поне на 7-8 европейски държави, какво е тяхното виждане, становище и отношение към случая в Странджа. И всички те не вярват на българските административни и съдебни органи, които чрез административна заповед и чрез съдебна заповед желаят да създадат фактически обстоятелства. Факти не се създават с административни актове, факти не се създават със съдебни актове, господин Главен прокурор! Фактите са такива, каквито са и те са достояние и ще бъдат достояние на все по-широк кръг от хора и институции. Взети са кръвни проби в мое присъствие от въпросните „умрели“ животни. Тези проби в момента са извън границите на държавата.   Няма да се отдаде на хората, които искат да заличат следите от едно подобно поведение да извършат това. Ветеринарните власти в чужбина вече са уведомени за случая. Бъдете така добри, господин Главен прокурор, да назначите проверка, да изясните фактите такива, каквито са, да спрете ръката , която се е надвесила върху едни абсолютно здрави животни и върху хората и техния поминък, върху авторитета и името на България. Това, което се допуска в момента е абсолютен произвол. Впрочем Ямбол е известен в националната история като град, който не допуска произвол на изпълнителната власт.   Вижте цялото интервю ", "date": "2019.01.23", "title": "Адвокат Шейтанов поема защитата на хората от Болярово, чиито стада бяха избити от БАБХ"}
{"url": "http://epicenter.bg/article/Kabinetat-odobri-Plan-za-izpalnenie-na-Natsionalnata-strategiya-za-namalyavane-na-bednostta/173546/2/0", "text": "Правителството прие План за изпълнение на Националната стратегия за намаляване на бедността и насърчаване на социалното включване за периода 2019-2020 г. и Отчет за изпълнението ѝ през 2017 и 2018 г.  Сред основните приоритети в новия двугодишен план са създаването на възможности за заетост и повишаване на доходите от труд чрез активно включване на пазара на труда, както и осигуряването на равен достъп до качествено предучилищно и училищно образование. Предвидени са мерки и дейности за повишаване на пригодността на безработните към заетост чрез обучения за придобиване на квалификацията, които ще се финансират със средства от държавния бюджет и оперативна програма „Развитие на човешките ресурси“. Включени са и дейности за осигуряване на работни места за уязвими групи на пазара на труда - продължително безработни, хора в предпенсионна възраст и младежи до 29 години, хора с увреждания.  Сред приоритетните области в плана е и осигуряването на равен и ефективен достъп до качествено здравеопазване, премахването на институционалния модел на грижа и развитието на междусекторни услуги за социално включване, както и осигуряването на устойчивост и адекватност на социалните плащания. Предвидени са дейности за повишаване на минималната работна заплата и пенсиите. Документът включва също мерки за създаване на условия и гаранции за равнопоставеност и пълноценно участие на хората с увреждания във всички области на обществения живот и осигуряване на социално-икономическата им защита, съобщават от правителствената пресслужба.  ", "date": "2019.01.23", "title": "Кабинетът одобри План за изпълнение на Националната стратегия за намаляване на бедността"}
{"url": "http://epicenter.bg/article/Kabinetat-odobri-Plana-za-deystvie-za-darzhavnite-kontsesii-za-perioda-2019-2020-g-/173548/2/0", "text": "Министерският съвет одобри Плана за действие за държавните концесии за периода 2019-2020 г.  Документът е разработен в съответствие с Националната стратегия за развитие на концесиите и служи за определяне на концесиите, чрез възлагането на които ще се изпълнят целите и приоритетите, включени в стратегията, съобщиха от правителствената пресслужба.  Очакваните резултати от изпълнението на Плана са: привличане на частния капитал за изпълнение на строителство и услуги; използване на професионалния опит на икономическите оператори в областта на организацията и управлението на строителството и предоставянето на услуги и на тяхното финансово управление; освобождаване на администрацията от несвойствени дейности, в резултат на които се изразходват неефективно публични средства; задоволяване на належащите нужди на обществото от качествени инфраструктурни, рекреационни и други обществени услуги, при най-добро съотношение качество-цена; развитие на качествени и достъпни инфраструктура и услуги от обществен интерес чрез партньорство между публичните органи и икономическите оператори; икономическа ефективност при управлението на публичната собственост в защита интереса на гражданите и обществото.  Останалите очаквани резултати от изпълнение на Стратегията за концесиите, която е с хоризонт на действие до 2027 г., се предвижда да се изпълнят през следващия програмен период.  ", "date": "2019.01.23", "title": "Кабинетът одобри Плана за действие за държавните концесии за периода 2019-2020 г."}
{"url": "http://epicenter.bg/article/Pochina-bashtata-na-Nikolay-Banev/173549/2/0", "text": "Бащата на Николай Банев е починал днес. Новината съобщи във фейсбук самият бизнесмен, като написа: ", "date": "2019.01.23", "title": "Почина бащата на Николай Банев"}
{"url": "http://epicenter.bg/article/Ministerski-savet-otmeni-reshenieto-si-ot-2017-g--za-nov-lift-v-Bansko-/173550/2/0", "text": "Във връзка с отмененото от Върховния административен съд Решение № 821 на Министерския съвет от 29.12.2017 г. за изменение и допълнение на Плана за управление на Национален парк „Пирин“, Министерският съвет отмени свое решение № 823 от 29.12.2017 г. за предприемане на спешни действия по реда на екологичното законодателство при наличие на инвестиционно намерение за изграждане на нова туристическа кабинкова линия в Ски зона – Банско. Това съобщиха от правителствената информационна служба.    Министерският съвет одобри Плана за действие за държавните концесии за периода 2019-2020 г. Документът е разработен в съответствие с Националната стратегия за развитие на концесиите и служи за определяне на концесиите, чрез възлагането на които ще се изпълнят целите и приоритетите, включени в стратегията.  Очакваните резултати от изпълнението на Плана са: привличане на частния капитал за изпълнение на строителство и услуги; използване на професионалния опит на икономическите оператори в областта на организацията и управлението на строителството и предоставянето на услуги и на тяхното финансово управление; освобождаване на администрацията от несвойствени дейности, в резултат на които се изразходват неефективно публични средства; задоволяване на належащите нужди на обществото от качествени инфраструктурни, рекреационни и други обществени услуги, при най-добро съотношение качество-цена; развитие на качествени и достъпни инфраструктура и услуги от обществен интерес чрез партньорство между публичните органи и икономическите оператори; икономическа ефективност при управлението на публичната собственост в защита интереса на гражданите и обществото.  Останалите очаквани резултати от изпълнение на Стратегията за концесиите, която е с хоризонт на действие до 2027 г., се предвижда да се изпълнят през следващия програмен период.    Правителството прие План за изпълнение на Националната стратегия за намаляване на бедността и насърчаване на социалното включване за периода 2019-2020 г. и Отчет за изпълнението й през 2017 и 2018 г.  Сред основните приоритети в новия двугодишен план са създаването на възможности за заетост и повишаване на доходите от труд чрез активно включване на пазара на труда, както и осигуряването на равен достъп до качествено предучилищно и училищно образование. Предвидени са мерки и дейности за повишаване на пригодността на безработните към заетост чрез обучения за придобиване на квалификацията, които ще се финансират със средства от държавния бюджет и оперативна програма „Развитие на човешките ресурси“. Включени са и дейности за осигуряване на работни места за уязвими групи на пазара на труда - продължително безработни, хора в предпенсионна възраст и младежи до 29 години, хора с увреждания.  Сред приоритетните области в плана е и осигуряването на равен и ефективен достъп до качествено здравеопазване, премахването на институционалния модел на грижа и развитието на междусекторни услуги за социално включване, както и осигуряването на устойчивост и адекватност на социалните плащания. Предвидени са дейности за повишаване на минималната работна заплата и пенсиите. Документът включва също мерки за създаване на условия и гаранции за равнопоставеност и пълноценно участие на хората с увреждания във всички области на обществения живот и осигуряване на социално-икономическата им защита.    Правителството прие План за действие за 2019 г. за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз за периода 2014-2020.  Планът за действие за 2019 г. е изготвен в тясна комуникация с всички членове на Съвета за координация в борбата с правонарушенията, засягащи финансовите интереси на Европейския съюз, и с Прокуратурата на Република България, и е одобрен на 28 ноември 2018 г. на редовно заседание на Съвета.  Като инструмент за изпълнение на Националната стратегия, Планът поставя годишната рамка за достигане на заложените стратегически и оперативни цели. Дейностите, включени в него, надграждат постигнатите до момента резултати и осигуряват необходимата приемственост с предходния План за действие за 2018 г.    Правителството включи Агенцията по вписванията в Списъка на стратегическите обекти и дейности от значение за националната сигурност като измени свое Постановление № 181/2009 г.  Гарантирането на нормалното функциониране на Агенцията налага преосмисляне на съществуващата система за сигурност и въвеждането на допълнителни мерки, роли, верификационни и контролни механизми. Изграждането на такива механизми за защита ще стане възможно след включването на Агенцията в списъка на обектите от стратегическо значение. Същевременно промяната ще спомогне да бъдат предприети всички възможни мерки за бързо и ефективно предотвратяване и ограничаване на риска от нов срив, подобен на случилия се през август 2018 г.  На Агенцията е възложено да води и поддържа следните регистри: Имотен регистър; Регистър БУЛСТАТ; Търговски регистър и регистър на юридическите лица с нестопанска цел; Регистър на имуществените отношения между съпрузите. Всеки от тях съдържа важна информация относно правния статут и правата на изключително широк кръг от правни субекти, а вписванията в тях имат определено от закона правопораждащо, защитно или оповестително действие. В този смисъл воденето и поддържането на регистрите от Агенцията по вписванията има основно значение за обезпечаване на правната сигурност в страната.    Правителството разреши пребиваването на територията на Република България с невоенен характер на въздухоплавателни средства, въоръжение и техника и личен състав от Военновъздушните сили на Република Сърбия.  Решението на Министерския съвет е във връзка с провеждането на съвместни бойни стрелби с формирования за ПВО на Република Сърбия на зенитен полигон на ВВС „Шабла“ през месец юни 2019г.    Министерският съвет откри два института в структурата на Софийския университет „Св. Климент Охридски“ - Югоизточноевропейски институт по право, икономика и интелектуална собственост и Институт „Големи данни в полза на интелигентно общество“.  Предложението е въз основа на решения на Академичния съвет (АС) на висшето училище и мотивирани писма на ректора му за необходимостта от създаването им.   В Югоизточноевропейския институт по право, икономика и интелектуална собственост ще се извършва дългосрочна научноизследователска дейност чрез обединяване усилията на преподаватели от различни научни специалности и факултети на Софийския университет. Създаването му ще позволи провеждането на научноизследователска дейност с национално и международно значение по проекти и програми. Ще се насърчи изготвянето на съвместни изследователски проекти с чуждестранни партньори, ще се повишат обемът и качеството на научните разработки, включително чрез създаване на нови научни знания и научно-приложими продукти.  В института не се предвижда обучение на студенти по специалности от акредитирани професионални направления във висшето училище. В изпълнение на Закона за висшето образование АС на университета е приел Правилник за устройството и дейността на новия институт.  Институтът „Големи данни в полза на интелигентно общество“ се създава с цел развиване на интердисциплинарна научноизследователска и иновационна дейност в областта на големи данни и изкуствен интелект съвместно с правителствени организации, индустрия и предприемачи. Звеното ще способства за създаване на цялостна научноизследователска среда и стимулиращи възможности за осъществяване на научна дейност и предоставяне на услуги, отговарящи на потребностите на обществото, както и за разширяване и укрепване на връзките на университета с бизнеса и индустрията чрез трансфер на технологии и научни резултати.   Предвидено е в основното звено да работят най-малко 15 души в четири структурни звена: секция „Анализ на големи данни“, секция „Интегриране на големи данни“, секция „Визуализация на големи данни“ и секция „Методологии и технологии за големи данни“.  Академичният съвет на висшето училище е приел Правилник за устройството и дейността на институт „Големи данни в полза на интелигентно общество“.  Откриването на научните институти съответства на изискванията в Закона за висше образование, на мерките в Стратегията за развитие на висшето образование в България за периода 2014 - 2020 година и на Националната стратегия за развитие на научните изследвания 2020.  Откриването на институтите в структурата на висшето училище няма да доведе до пряко или косвено въздействие върху държавния бюджет.    Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите.  В рамките на отчетния период към 29 декември 2018 г. са изпълнени две мерки от проблемна област „Време за плащане на данъци“.  Прието е изменение на Закона за счетоводството, с което от задължителен независим финансов одит се освобождават финансовите отчети на акционерни дружества и командитни дружества с акции, които са микропредприятия.  Разработена и внедрена в реална среда е нова електронна услуга на Националната агенция за приходите, свързана с подаване на искания за удостоверения за местно лице по електронен път.    Министерският съвет утвърди годишните разчети на сметката за средствата от Европейския съюз на Националния фонд за 2019 г. С решението се осигурява финансов ресурс за приключване на САПАРД и Кохезионен фонд (Регламент (ЕО) № 1164/94), както и за ефективно и ефикасно изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на Европейския съюз за финансовата рамка 2014 - 2020 г., програмите за трансгранично сътрудничество по външни граници на Европейския съюз и други инструменти за финансова помощ, като по този начин ще бъде гарантирана прозрачност при разходването на публични средства.  Решението се приема в изпълнение на разпоредбата на чл. 79, ал. 1, т. 1 от Закона за държавния бюджет на Република България за 2019 година.    Правителството прие промени в четири постановления, свързани с финансирането, приема и отпускането на стипендии в държавните висши училища и научните организации.  С промените в ПМС № 328/2015 г. се прецизират отделни елементи и се усъвършенства механизмът за диференцирано финансиране, запазвайки концепцията, заложена в Закона за висшето образование и подзаконовите нормативни разпоредби. В Плана за изпълнение на Стратегията за развитие на висшето образование в Република България за периода 2014 - 2020 г. е предвидено делът от средствата за издръжка на обучението, които се получават въз основа на комплексна оценка за качеството на обучението и съответствието му с потребностите на пазара на труда, да нарасне на 55 на сто през 2019 г. и да достигне 60 на сто през 2020 г.  Комплексната оценка за качеството на обучението се формира на базата на индикатори със съответна тежест, групирани по основни дейности в образованието като учебен процес, научни изследвания и реализация на пазара на труда. За информационна база на индикаторите се използва Рейтинговата система на висшите училища в Република България, администрирана от Министерството на образованието и науката. В комплексната оценка са включени индикатори, за които е налице пълна, точна и проверима информация.  В Постановление № 162 на Министерския съвет от 2001 г. за определяне на диференцирани нормативи за издръжка на обучението за един студент по професионални направления предложените промени се изразяват в изменението на коефициентите по професионални направления „Икономика“, „Администрация и управление“ и „Туризъм“, по които се умножава базовият норматив за издръжка на обучението. Към настоящия момент коефициентът за тези направления е 1,00, като предложението е той да стане 1,15.  Направените промени са израз на усилията, които Министерството на образованието и науката полага за повишаване ефективността на публичните разходи в системата на висшето образование. Необходимостта от корекция на съотношенията в нормативите между отделните професионални направления произтича от възникващ към момента дисбаланс в държавното финансиране.  Предложената промяна в Постановление № 90 на Министерския съвет от 2000 година за условията и реда за предоставяне на стипендии на студентите, докторантите и специализантите от държавните висши училища и научни организации касае актуализирането на размера от 200 лв. на 240 лв. месечно на стипендията за студентите, приети на основание на Постановление № 103 на Министерския съвет от 1993 година за осъществяване на образователна дейност сред българите в чужбина, на Постановление № 228 на Министерския съвет от 1997 година за приемане на граждани на Република Македония за студенти в държавните висши училища на Република България и на чуждестранните студенти по междуправителствени спогодби за образователен, научен и културен обмен. Увеличаването на размера на стипендията ще допринесе за осъществяването на националната политика за привличане към родината на млади сънародници зад граница. То ще допринесе за повишаването на конкурентоспособността на българските държавни висши училища в условията на силна международна конкурентна среда и ще стимулира трансграничната студентска мобилност и интернационализирането на обучението в системата на българското висше образование.  С измененията в ПМС № 64 от 25.03.2016 г. се създава възможност приемът във висшите училища да се диференцира в зависимост от качеството на провежданото обучение и нуждите на пазара на труда.  Максимално допустимият брой на приеманите за обучение студенти по приоритетни професионални направления в зависимост от реализирания прием през предходната година може постепенно и трайно да нараства при определено съотношение на оценката от програмната акредитация, оценката за научната дейност и оценката за реализацията на завършилите студенти от Рейтинговата система на висшите училища. В резултат на това в средносрочен план се очаква пазарът на труда да се обезпечи постепенно с необходимите кадри, придобили висше образование по специалностите от направления в областта на педагогическите, хуманитарните, техническите, аграрните, природните науки, математиката и информатиката.  Във всички останали професионални направления, с изключение на „Социология, антропология и науки за културата“ и „Социални дейности“, приемът на студенти може да намалява в средносрочен план.  В Списъка на защитените специалности се добавя специалността „Хидростроителство“ от професионално направление „Архитектура, строителство и геодезия“. Определянето на специалността „Хидростроителство“ за защитена е от значение не само за компетентната експлоатация на водните басейни и безопасността на населението, стопанската инфраструктура и околната среда, но има пряко отношение и към националната сигурност.  Друга от предлаганите промени има за цел да даде възможност на междуведомствена експертната комисия, въз основа на оценка на потребностите на пазара на труда, да определя максимално допустимия брой на приеманите за обучение студенти и докторанти за новооткрити професионални направления и специалности от регулираните професии за срока до получаване на редовна програмна акредитация.  Всички промени в цитираните постановления на Министерския съвет са израз на държавната политика, очертана в Стратегията за развитие на висшето образование, приета от Народното събрание, и направените анализи на висшето образование и пазара на труда.    Правителството прехвърля на община Пловдив собствеността върху държавни имоти на територията на общините Пловдив и Марица за реконструкцията и разширението на „Голямоконарско шосе“. С реализирането на проекта ще се подобри организацията на движението и ще се повиши пропускателната способност на една от най-натоварените входно-изходни артерии на град Пловдив, която е основна пътна връзка с автомагистрала „Тракия“. Общината разполага с необходимия финансов ресурс за управлението и поддържането на предоставените имоти, а в бюджета й са предвидени средства за изпълнението на проекта.  На община Казанлък се прехвърля собствеността върху имот - частна държавна собственост в гр. Крън за изграждането на велосипедна алея - Крън - Шипка, по Оперативна програма „Региони в растеж“. Алеята ще бъде продължение на съществуващата и ще обслужва туристическите обекти в така наречената „Долина на тракийските царе“.  Също за изграждането на велосипедна алея община Септември получава безвъзмездно имоти – частна държавна собственост, намиращи се в селата Варвара и Ветрен дол, с обща площ 21 046 кв. м. Върху терените ще бъде изградена велосипедната алея, свързваща двете села. С реализирането на проекта районът ще бъде облагороден и ще се стимулира развитието на спорта и местния туризъм.  Поради отпаднала необходимост от Министерството на вътрешните работи се отнема управлението върху имот - публична държавна собственост. Той се намира в гр. Ямбол и представлява поземлен имот с площ 5 659 кв. м, заедно с построените в него три сгради с обща застроена площ 999 кв. м. Имотът се предава в управление на областния управител на Ямбол съгласно Закона за държавната собственост.  Друг имот, управляван от Министерството на вътрешните работи, променя статута си от публична в частна държавна собственост. Имотът се намира в село Средногорци и представлява едноетажна сграда - административна част и контролно- технически пункт, със застроена площ 17,20 кв. м. Имотът не се използва от МВР и промяната в статута му ще даде възможност за предприемане на действия за продажбата му по реда на Закона за държавната собственост.  Държавната агенция „Електронно управление“ получава за управление едноетажна сграда - Дом № 3 в комплекс „Бояна“. Сградата - публична държавна собственост, е с площ 1337 кв. м. До момента имотът е управляван от Министерския съвет, но е с отпаднала за него необходимост. Сградата ще се използва от ДАЕУ за изпълнение на нейните функции.    Правителството одобри проект на Спогодба между България и Черна гора за международни автомобилни превози на пътници и товари. Това е първият документ, с който се регламентират отношенията между двете държави, засягащи автомобилните превози от или до територията на договарящите се страни, както и за транзитното преминаване.  Спогодбата няма да засяга правата и задълженията, произтичащи от други международни споразумения, в които участват България и Черна гора и е съобразена с действащото законодателство в ЕС.  Смесена комисия от представители на компетентните органи на двете страни ще осигурява изпълнението на спогодбата чрез обсъждане и решаване на възникнали проблеми при осъществяването на международните автомобилни превози на пътници и товари между България и Черна гора и транзит през техните територии.  Отбелязано е като задължение на двете страни да насърчават използването на превозни средства, отговарящи на стандартите за безопасност и опазване на околната среда.    Правителството одобри сключването на Споразумение за извършване на Икономически преглед на страната ни от Организацията за икономическо сътрудничество и развитие (ОИСР).  Осъществяването на Икономически преглед е задължителна стъпка по пътя на членството на България в Организацията. В края на миналата година правителството потвърди сътрудничеството на България с ОИСР и конкретизира действията, които страната ни следва да предприеме за присъединяване. Едно от тях е именно Икономическият преглед.  В рамките на прегледа се очертават макроикономическите предизвикателства, пред които страната е изправена и областите, в които се очаква подобрение: пазар на труда, конкуренцията, иновациите, човешкия капитал, финансовите пазари, устойчивото развитие, социалното осигуряване, данъчното облагане и др.  Очаква се в резултат на прегледа да се подобрят реформите във всички сектори на социално-икономическия живот на България и да се привлекат нови инвестиции.    Министерският съвет прие Годишен доклад за дейността на Съвета по европейските въпроси (СЕВ) през 2018 г.  Годишният доклад съдържа информация за взетите от СЕВ решения и за изпълнението на задълженията, произтичащи от членството на Република България в ЕС, през 2018 г. През изминалата година СЕВ проведе общо тридесет и едно редовни заседания и двадесет и четири процедури за неприсъствено вземане на решения, по време на които прие общо 613 решения.  През 2018 г. тенденцията за нарастване обема на работата в рамките на координационния механизъм по въпросите на ЕС продължи да бъде възходяща, като периодът беше интензивен и белязан от провеждането на първото Българско председателство на Съвета на ЕС през първата половина на отчетната година.   Координационният механизъм по въпросите на ЕС в България запази своята основна роля, както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС.   СЕВ имаше ключова роля при формулирането на приоритетите, изготвянето и отчитането както на Програмата на Българското председателство на Съвета на ЕС през 2018 г., така и на 18-месечната програма на Съвета на ЕС (1 юли 2017 г. - 31 декември 2018 г.).  СЕВ беше форматът, в който бяха координирани и дискутирани ключови дейности и събития с хоризонтален характер във връзка с първото Българско председателство на Съвета на ЕС през 2018 г., в допълнение към създадения с Постановление № 190 на МС от 1.09.2017 г. Координационен борд по въпросите на Българското председателство на Съвета на Европейския съюз през 2018 г.    Правителството одобри резултатите от три заседания на Съвета на ЕС, проведени през декември миналата година в Брюксел.  На 17 и 18 декември в рамките на заседанието на Съвета на ЕС по земеделие и рибарство бяха обменени мнения относно актуализираната стратегия на ЕС за биоикономиката. Министрите дискутираха доклад за напредъка по пакета за реформа на ОСП след 2020 г. Постигнато беше и политическо споразумение по предложението за регламент относно определянето на възможностите за риболов и квотите за Атлантическия океан и Северно море за 2019 г.  В рамките на заседанието на Съвета на ЕС по околна среда, проведено на 20 декември, министрите постигнаха общ подход по предложението за Регламент за определяне на стандарти за емисиите на СО² от нови тежкотоварни автомобили. Държавите-членки приеха частичен общ подход по предложението за Регламент за програма LIFE за финансиране на дейностите в областта на околната среда и климата за програмен период 2021 -2027 г. Европейската комисия представи своята Стратегическа дългосрочна визия за просперираща, модерна, конкурентоспособна и неутрална по отношение на климата икономика.  Съвет „Общи въпроси“ проведе заседание на 11 декември. Подготвено беше заседанието на Европейския съвет за 13-14 декември, като вниманието бе фокусирано върху темата „миграция“. По отношение на Единния пазар Съветът призова за приемане на възможно най-много законодателни предложения до края на настоящия мандат на ЕК. Беше откроено значението на гражданските консултации по бъдещето на ЕС, чиито резултати следва да бъдат отчетени в Стратегическия дневен ред на ЕС. Министрите подкрепиха Плана за действие на ЕСВД за борба с дезинформацията и проведоха политически дебат по Многогодишната финансова рамка за периода 2021-2027 г.  Правителството одобри също така българската позиция по предложение на Съвета на директорите на Европейската инвестиционна банка за извършване на промени в Устава на банката.    С Решение на Министерския съвет беше приета Шестмесечна програма с приоритетните за Република България теми и досиета по време на Румънското председателство на Съвета на Европейския Съюз (януари - юни 2019 г.).  Програмата е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Съвета на ЕС по време на новото Председателство.  Шестмесечната програма включва конкретните теми/досиета и целите, които си поставяме по тях в различните формати на Съвета на Европейския съюз в областите общи въпроси; икономически и финансови въпроси; правосъдие и вътрешни работи; транспорт и телекомуникации; околна среда и климат; социална политика, заетост и свободно движение на хора; конкурентоспособност и култура.  В Програмата са включени общо 68 законодателни досиета и теми, които ще бъдат приоритетни за страната ни през следващите 6 месеца по време на Румънското председателство на Съвета на ЕС, и по които ще се стремим в максимална степен да защитим националния интерес.  С друго свое Решение правителството прие Годишна програма за участието на Република България в процеса на вземане на решения на Европейския съюз през 2019 година.  Програмата определя въпросите от европейския дневен ред, които са от приоритетно значение за страната през текущата година и формулира националния интерес по всеки един от тях. Тя гарантира координираното и ефективно участие на страната на всички нива в процеса на вземане на решения на ЕС и последователното прилагане на европейските политики.  Годишната програма е разработена при отчитане на Работната програма на Европейската комисия за 2019 г., приоритетите на тройката Председателства на Съвета на ЕС - Румъния, Финландия и Хърватия (1 януари 2019 г. - 30 юни 2020 г.) и програмата на Румънското председателство на Съвета на ЕС (1 януари - 30 юни 2019 г.).    Министерският съвет прие постановление за изменение и допълнение на Наредбата за критериите за устойчивост на биогоривата и течните горива от биомаса.   С изменението на Наредбата се въвеждат изисквания за предотвратяване на умишлено превръщане на суровини в отпадъци, които да се използват за производство на биогорива от ново поколение. Определят се правила за изчисляване на емисиите на парникови газове от непреки промени в земеползването.  Новите изисквания ще осигурят прозрачност и отчетност за спазването на критериите за устойчивост на биогоривата и течните горива от биомаса. Ще допринесат за насърчаване на производството и потреблението на биогорива и енергия от възобновяеми източници в транспорта и за постигане на заложените в националното законодателство цели в сектора.  Измененията са насочени и към стандарти за създаване на доброволни схеми за сертифициране на производството на биогорива и течните горива от биомаса.   Предвидените промени произтичат от Директива (ЕС) 2015/1513 на Съвета от 9 септември 2015 година за изменение на Директива 98/70/ЕО относно качеството на бензиновите и дизеловите горива и за изменение на Директива 2009/28/ЕО за насърчаване използването на енергия от възобновяеми източници.    Правителството прие Отчет за изпълнението на Националната статистическа програма и за дейността на Националния статистически институт (НСИ) през 2018 година, и както и програма за 2019 година.  През изминалата година НСИ стартира подготовката и осигуряването на необходимите условия за успешното протичане на преброяването на населението и жилищния фонд в Република България през 2021 г., включително чрез разработване на проект на национален закон.  През 2018 г. НСИ осъществи 267 статистически изследвания, като за първи път бяха публикувани данни за „Районни отоплителни и охладителни системи“, компютърната осигуреност, предоставянето на достъп до Интернет и наличието на зали за представления в читалищата. Наред с това НСИ постави като приоритет повишаването на информационната сигурност и внедряването на Система за управление на сигурността съгласно ISO/IEC 27001. През 2018 г. НСИ проведе обучения, предназначени за млади статистици, от страни от Европейската политика за добросъседство и Балканския регион.  Съгласно програмата на НСИ за 2019 г. ще бъдат проведени 271 изследвания, сред които се открояват нови статистически данни за сметки за субсидиите и трансферите за околната среда и наблюдение на структурата на заплатите. Същевременно институтът ще продължи участието си в различни проекти на ЕК като наблюдение на работната сила, подкрепа за подобряване на статистиката за престъпността, национални сметки и платежен баланс, Програма за европейски сравнения 2019 г., установяване на нови индекси на производство в услугите и търговията, подобряване на краткосрочната бизнес статистика.    Правителството одобри позицията и състава на българската делегация за първата сесия на българо-египетската междуправителствена Смесена комисия за икономическо сътрудничество. Тя ще се проведе от 31 януари до 1 февруари в София под председателството на министър Румен Порожанов и д-р Сахар Насър, министър на международното сътрудничество и инвестициите на Арабска република Египет.  По време на сесията ще бъдат обсъдени перспективите и възможностите за сътрудничеството в областта на търговията, енергетиката, транспорта, информационните технологии и съобщенията, земеделието, храните и горите, туризма, труда и социалната политика, образованието, науката и културата.   Сред обсъжданите теми е двустранно съгласуване и одобрение от египетска страна на сертификатите за износ за Египет на редица български селскостопански продукти.    България подкрепя предложенията за подновяване мандатите на двама български съдии - г-жа Марияна Кънчева и г-н Александър Корнезов, в Общия съд на Европейския съюз в Люксембург.  Това одобри правителството днес като част от българската позиция за предстоящото заседание в Брюксел на ниво постоянни представители към ЕС (КОРЕПЕР II). На заседанието на 30 януари 2019 г. ще бъде разгледано назначаването на двама съдии и един генерален адвокат в Съда на ЕС, както и назначаването на осем съдии в Общия съд на ЕС.  Марияна Кънчева е съдия в Общия съд на ЕС от 19 септември 2011 г., а Александър Корнезов - от 19 септември 2016 г. България предложи подновяване на мандатите им до 31 август 202S г. с решение на МС от 9 август 2018 г. Кандидатурите им трябва да бъдат подкрепени и от останалите държави-членки.  България подкрепя и предложенията за останалите кандидатури за Общия съд на ЕС: г-н Стефан Гервасони и г-н Лоран Трушо от Франция, г-жа Инга Рейне от Латвия, г-н Фредрик Шалин и г-н Улф Оберг от Швеция и г-жа Мирела Станку от Румъния. Страната ни подкрепя и кандидатурата на Естония за генерален адвокат в Съда на ЕС - г-н Прийт Пикамае, както и тези на Обединено кралство Великобритания и Северна Ирландия и на Финландия съответно - г-н Кристофър Вайда и г-н Нийло Яскинен, за съдии в Съда на ЕС.    Във връзка с изпълнението на разпоредбата на чл. 4 от Закона за административното регулиране на икономическите дейности, свързани с нефт и продукти от нефтен произход бе създадена нова дирекция в Министерството на икономиката - дирекция „Регулиране на икономически дейности“. Отпуснатата сума по бюджета на ведомството в размер на 2 676 708 лв. ще бъде за осъществяване дейността на дирекцията.    Правителството одобри проект на Споразумение за предоставяне на подкрепа за проекти между Комисията за енергийно и водно регулиране (КЕВР) и Европейската банка за възстановяване и развитие (ЕБВР). Със споразумението КЕВР ще получи консултантска помощ от ЕБВР за подобряване на аналитичния и технически капацитет, както и за регулирането на цените и ефективността на електроенергийния пазар.  В рамките на споразумението ще бъдат разработени методики и анализи за мониторинг на пазара, разходите и ползите от инвестиционните проекти, капиталовите и оперативните разходи на мрежовите предприятия за регулаторни цели, методика за обвързване на регулираните приходи на мрежовите предприятия с показателите за ефективност и качество на услугите. Предвижда се развитие на капацитета на КЕВР в посока провеждане на проверки, изземване на електронни доказателства, снемане на устни обяснения, налагане на наказания, уреждане на спорове и начини за обжалване от страна на дружествата, както и други процедурни и правни въпроси.  В рамките на проекта е предвидено да бъде извършен преглед и анализ на законодателството и да бъдат изготвени предложения за нормативни промени с цел подобряване на регулаторната рамка на електроенергийния пазар и респективно на регулаторната дейност на КЕВР.  ", "date": "2019.01.23", "title": "Министерски съвет отмени решението си от 2017 г. за нов лифт в Банско "}
{"url": "http://epicenter.bg/article/Opasno-vreme--Kodove-za-poroyni-dazhdove-v-sledvashtite-dni--VIDEO--/173553/2/0", "text": "Предстои период със значителни, дори екстремни валежи в южната половина на страната. Те ще започнат днес вечерта и ще продължат с прекъсвания до края на седмицата. В следващите 24 часа се очакват количества до 35 литра на квадратен метър в областите Благоевград, Смолян, Кърджали и Хасково. В последните две ще духа и силен южен вятър със скорости до 40-50 километра в час. За тези области днес е в сила жълт код за опасно време, предава Нова тв.  Температурите през деня ще са в интервала между 6 и 11 градуса. Най-топло ще е по Черноморието и в Югоизточна България. А сравнително по-хладно през целия ден ще остане времето в Северозападна България и района на областите София, Перник и Кюстендил.  В планините ще вали обилен снеговалеж в масивите на Южна България – Рила, Пирин и Западните Родопи. Под 1200 метра ще вали дъжд, примесен със сняг. Вятърът ще е силен със скорости до 40-50 километра в час, който вечерта и утре ще се усилва до ураганен. Снежната покривка в планинските курорти на Южна България ще се увеличи значително. По високите части ще се добавят още 50 сантиметра.  Причината за екстремното време са поредица циклони, центърът на които минава над страната ни.  В четвъртък и петък ще са по-осезаемите снеговалежи в равнинната част на страната. Сняг ще вали обаче само в Западна България, тъй като на изток температурите остават високи за сезона. Снежната покривка ще се колебае от 5 до 15 сантиметра.  За четвъртък НИМХ обяви оранжев код за валежи от дъжд за цяла Югозападна и Централна Южна България. Времето ще се успокои чак в неделя срещу понеделник.   Дневните температурите запазват високи стойности. Особено в Източна България и около Черноморието те ще достигнат 12-13 градуса.  Осезаемо по-хладно ще остане времето на запад.  ", "date": "2019.01.23", "title": "Опасно време: Кодове за поройни дъждове в следващите дни (ВИДЕО) "}
{"url": "http://epicenter.bg/article/Zdravniyat-ministar-sezira-glavniya-prokuror-za-napadeniyata-nad-meditsi-/173554/2/0", "text": "Във връзка с последните два случая на проявена агресия срещу медицински лица на територията на Област Велико Търново, министърът на здравеопазването изпрати до Главния прокурор доклада за двата инцидента с искане да бъде осигурено приоритетно разследване по тях. Това съобщават от Министерството на здравеопазването.  На 21 януари 35-годишна жена, на чието дете служител от ФСМП – Горна Оряховица е оказвал медицинска помощ, е проявила физическо насилие спрямо медицинското лице.  На 22 януари двама мъже и една жена са нападнали медицински екип в Отделението по хемодиализа на МОБАЛ „Д-р Стефан Черкезов“.  Настояването на министъра на здравеопазването е разследванията по тези два случая, както и по всеки друг случай на агресия срещу медицински специалист при изпълнение на служебните му задължения, да бъдат проведени по реда на бързо производство.  Сигналът на Министерството на здравеопазването е на основание подписаното Споразумение за сътрудничество и взаимодействие между Прокуратурата на Република България и Министерството на здравеопазването. Предмет на споразумението е създаването на организация за незабавна реакция при престъпления срещу медици.  Още в края на 2017 г. във връзка с увеличаващия се брой на нападенията и проявената агресия спрямо медицински лица, Главният прокурор издаде заповед до окръжните прокурори и Градския прокурор на София за създаване на организация за незабавна реакция при установена агресия над медицински специалисти по време на изпълнение на служебните им задължения.  Министерството на здравеопазването остро осъжда посегателството спрямо медицински специалисти и се обръща към всички български граждани и най-вече към представителите на ромската общност с апел да проявяват уважение и разбиране към високоотговорната и често пъти животоспасяваща работа на медиците.  ", "date": "2019.01.23", "title": "Здравният министър сезира главния прокурор за нападенията над медици "}
{"url": "http://epicenter.bg/article/Radev--Zadalbochavashtite-se-razlichiya-v-Evropa-sa-nay-golyamoto-predizvikatelstvo-pred-ES/173556/2/0", "text": "Икономическото и социално сближаване на държавите от Европейския съюз е инвестиция в бъдещето на обединена Европа и това следва да бъде заложено в Многогодишната финансова рамка на ЕС и общите политики. Това заяви президентът Румен Радев на работна среща на „Дондуков“ 2 с ръководителите на дипломатическите мисии на държавите-членки на ЕС и на Европейското икономическо пространство в България, съобщиха от прессекретариата на държавния глава.  В срещата участваха вицепрезидентът Илияна Йотова и председателят на Представителството на Европейската комисия у нас Огнян Златев.  Държавният глава призова единството и солидарността да останат водещи принципи за справяне с общите предизвикателства като постигане на по-висок икономически растеж, изграждането на сигурна и социално ангажирана Европа, справянето с миграцията и борбата с тероризма.   Задълбочаващите се различия между Северна и Южна и Западна и Източна Европа бяха определени от Румен Радев като най-голямото предизвикателство, пред което е изправен днес Европейският съюз.  По думите на президента пример за това е и т.нар. пакт за мобилност, който разделя европейските държави в ущърб на конкурентоспособността на превозвачите от Източна Европа, докато продължава да има съществена разлика в заплащането на труда на служителите, работещи за едни и същи европейски компании, в зависимост от европейския регион, в който са разположени техните филиали.  Подписаният договор за приятелство между Франция и Германия беше определен от президента като важна стъпка за задълбочаване на процеса на европейска интеграция и засилване на ролята на обединена Европа. Президентът посочи обаче, че сътрудничеството в сферата на сигурността следва да бъде открито и за останалите държави-членки на ЕС, които да бъдат част от изграждащата се \"обща стратегическа култура и обща отбранителна промишленост\".  Румен Радев отбеляза и новите инициативи за задълбочаване на партньорството в сферата на отбраната като „Европейската инициатива за интервенция“ и призова да не се допуска изолацията на Източна Европа от споделянето на идеи, обмена на разузнавателна информация и разработване на доктрини, което би засилило фрагментацията на Европа.  По време на срещата бяха обсъдени редица въпроси, свързани с дебата за бъдещето на обединена Европа, Западните Балкани, Източното партньорство, енергийната диверсификация и други актуални теми от дневния ред на Европейския съюз.  ", "date": "2019.01.23", "title": "Радев пред посланици на ЕС призова да не се допуска изолацията на Източна Европа "}
{"url": "http://epicenter.bg/article/Nad-416-000-sofiyantsi-patuvat-sami-v-kolata-na-pat-za-rabota/173503/2/0", "text": "Над 416 000 софиянци пътуват сами в колата на път за работа. Това става ясно от проучване на инициативите „Визия за София“ и „Зелена София“ на Столичната община сред служители и работодатели в големи фирми.   Повече от 60% от общо 694 800 работещи - по официални данни на НСИ, се придвижват с коли, като в някои компании делът им е значително по-голям. 90% от тях пък ползват собствения си автомобил, в който са сами, уточнява изследването. Анкетата има за цел да проучи предпочитаните начини за придвижване до работното място и как може да се постигне по-устойчива градска мобилност.   Два са мотивите на хората, които предпочитат автомобила пред градския транспорт - време и комфорт. Малко над една четвърт от интервюираните посочват, че това е най-бързият начин за придвижване. Липсата на удобен градски транспорт по съответния маршрут е вторият посочван фактор. Дългото разстояние не е сред най-съществените фактори. Оказва се, че ако пътят до работното място е над 10 км се предпочита общественият транспорт. На първо място се подрежда автобусният превоз, но и трамваите се приемат добре, като бърз и екологичен транспорт, особено там, където мотрисите се движат с самостоятелни трасета. Тези, които ползват градския транспорт, уточняват, че са се насочили към този вид придвижване защото имат удобна директна линия или пътуват само с едно прекачване. Метрото също е предпочитано, но трасетата все още не достигат до всички райони на града. Около една пета от участниците в анкетата пътуват между 7 и 10 км. За немалка част – 27%, разстоянието до работното място е между 10 и 20 км. Средното времетраене на пътуването е между половин и един час. Но за 10% пътуването е над час, пише в-к \"Монитор\".   Младите хора се насочват по-често към споделено пътуване с автомобил, но то се осъществява предимно на връщане от работа. В най-честия случай то се осъществява от шофьор с личен автомобил и пътници, които нямат такъв. Според изводите на проучването обаче това не облекчава трафика, а по-скоро градския транспорт. За да се получи необходимият ефект, поне двама от пътуващите трябва да са шофьори, тоест така може да се спести една кола по улиците на града. В анкетата са застъпени и нагласите за придвижване с велосипед. Участниците в проучването са посочили, че все още няма удобна система от велоалеи и пътуването на две колела е рисково на кръстовищата, както и по пътното платно и по тротоарите. Ключов фактор е и чистотата на въздуха в София.    ", "date": "2019.01.23", "title": "Над 416 000 софиянци пътуват сами в колата на път за работа"}
{"url": "http://epicenter.bg/article/NFSB-preustanovyava-pregovorite-s-VMRO-za-obshto-yavyavane-na-evropeyskite-izbori/173506/2/0", "text": "НФСБ преустановява преговорите с ВМРО за общо явяване на европейските избори. Това се посочва в декларация на НФСБ, разпространена от пресцентъра на партията. „В последните дни, за пореден път, станахме обект на медийни атаки от нашия коалиционен партньор ВМРО, завоалирани като фалшива загриженост за бъдещето на коалицията.   На 18 януари 2019 г. в Казанлък лидерът на ВМРО Красимир Каракачанов си позволи да дава оценки на партийните позиции на своите партньори за избор на нов боен самолет, които определи като „несериозни“. За разлика от него, ние не определяме като „несериозен“ пълния обрат в позицията му по същия въпрос. Коалиционните отношения изискват уважение и приемане на чуждото мнение.  Каракачанов упрекна партньорите си, че „се ослушвали“, когато решил „да се захване“ с циганския въпрос, въпреки категоричната подкрепа изразена от Валери Симеонов в позиция по БНТ на 17 януари.   Припомняме, че Каракачанов като вицепремиер по обществения ред и сигурността, остана пасивен и безмълвен при по-взривоопасните конфликти в Асеновград и кв. „Шекер махала“ в Пловдив. Етническите сблъсъци бяха предотвратени с активната намеса на Валери Симеонов (тогавашен вицепремиер - не по сигурността) от местната власт и МВР“, се посочва още в декларацията.    От НФСБ отбелязват, че няколко дни по-късно - на 22 януари, от ВМРО са излезли с поредна декларация, с която хвърля упреци върху своите колеги и издига „оригинални“ законодателни и управленски политики, преписани от програмата на НФСБ и Патриотичния фронт (ПФ).   „Странно за управляваща партия звучат лозунги като „български паспорти за всички българи по етнически произход без чакане, бумащина и корупционни схеми“, когато за това отговарят представители на ВМРО в изпълнителната власт.   По същия начин звучи и призива за „реализиране на ревизията в инвалидните пенсии ... “!? За сведение на колегите ни от ВМРО, ревизията в инвалидните пенсии се „реализира“ вече 6-ти месец, чрез Наредбата за медицинската експертиза, изготвена и прилагана с активното участие на представители на НФСБ в изпълнителната власт. Без да коментираме останалите спорни текстове, общото впечатление е не за декларация на коалиционен партньор, а за манифест на малка опозиционна партия, събираща електорат за предстоящи избори“, отбелязват от НФСБ.   Националният изпълнителен комитет на НФСБ, преустановява преговорите с ВМРО за общо явяване на изборите за Европейски парламент, като изисква от ръководството на ВМРО адекватно обяснение за горепосочените медийни изяви.  ", "date": "2019.01.23", "title": "НФСБ преустановява преговорите с ВМРО за общо явяване на европейските избори"}
{"url": "http://epicenter.bg/article/Parlamentat-shte-glasuva-otlaganeto-na-Zakona-za-gorivata/173507/2/0", "text": "Парламентът ще гласува промени в Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Това предвижда седмичната проектопрограма за работа на Народното събрание.   Той трябваше да започне да се прилага в края на януари 2019 г., но с предложените промени се отлага за 1 юли 2019 г. Това се налага във връзка с проблеми в текстовете, касаещи неотчетени специфики на определени икономически дейности, които водят до невъзможност за изпълнение на законовите норми, както и до необосновано увеличаване на административната и финансовата тежест на част от структуроопределящи за икономиката на страната икономически оператори, като например - минна промишленост и строителството. С промените се отлага до 1 август 2019 г. и срокът за изработване на наредбата, с която се определят редът и условията за водене на регистъра по на лицата, осъществяващи икономически дейности, свързани с нефт и продукти от нефтен произход.   На вниманието на депутатите се поставят и промените в Закона за защита на личните данни, които ще бъдат разгледани на второ четене. Промените са свързани с новата законова рамка за защита на личните данни в рамките на ЕС.  Предвидено е 8 парламентарни комисии да проведат заседание. Предстои изслушване на министъра на транспорта Росен Желязков в Транспортна комисия, а членовете на Образователна комисия ще задават актуални устни въпроси към министъра на образованието Красимир Вълчев. Комисия по европейските въпроси и контрол на европейските фондове ще изслуша ръководството на Дирекция „Защита на финансовите интереси на Европейския съюз\" (АФКОС) към Министерство на вътрешните работи за актуалното състояние и предизвикателствата, свързани с борбата с нередностите и измамите, засягащи финансовите интереси на ЕС. Дневният ред на комисията предвижда още изслушване на ръководството на Сметната палата и Изпълнителна агенция „Одит на средствата от Европейския съюз” във връзка с извършените одити през 2018 г. по програмите, съфинансирани със средствата от Европейския съюз и държавите от Европейското икономическо пространство в Република България за програмен период 2014 – 2020 г. Агенция „Фокус“ припомня: Законът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябва да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв.   На 9 януари Министерски съвет предложи на Народното събрание да отложи срокa за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от края на януари, както би трябвало да се случи.   Срещу закона се обявиха от Националното сдружение на търговци и превозвачи на горива (НСТПГ), според които той ще доведе до фалита на дребните фирми с бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. Заради отлагането на влизането в сила на закона от Българската петролна и газова асоциация заяви, че напуска КРИБ.  ", "date": "2019.01.23", "title": "Парламентът ще гласува отлагането на Закона за горивата"}
{"url": "http://epicenter.bg/article/Oblachno-i-dazhdovno-vreme--Maksimalnite-temperaturi-shte-sa-mezhdu-6--i-11-/173508/2/0", "text": "  Значителни ще са количествата в Рило-Родопската област. Ще духа слаб, след обяд в Източна и Южна България умерен вятър от юг-югоизток, в северозападните райони – от североизток.   Минималните температури ще са предимно между минус 1° и 4°, а максималните в по-голямата част от страната, ще са между 6° и 11°. През нощта срещу четвъртък валежите ще продължат. Атмосферното налягане е по-ниско от средното за месеца и още ще се понижи.   Такава е прогнозата за времето на Националния институт по метеорология и хидрология.   Над Черноморието ще е облачно, на места с валежи от дъжд. Ще духа умерен югоизточен вятър. Максималните температури ще са 10°-12°. Температурата на морската вода е около 6°. Вълнението на морето е 3 бала.   Над планините ще е облачно. Ще има валежи от сняг, под около 1200 метра – от дъжд. Значителни ще са валежите в Рило-Родопската област. Ще духа умерен до силен вятър от юг-югозапад, който вечерта още ще се усили. Максималната температура на височина 1200 метра – около 3°, на 2000 метра – около минус 2°.", "date": "2019.01.23", "title": "Облачно и дъждовно време. Максималните температури ще са между 6° и 11°"}
{"url": "http://epicenter.bg/article/tt/173509/2/0", "text": "Проект за промени на Закона за българското гражданство ще бъде обсъден на 30 януари т.г. от Съвета за развитие към Министерски съвет и ще бъде публикуван за обществено обсъждане, съобщиха от правосъдното ведомство.   Част от мерките предвидени в законопроекта предвиждат да отпадне възможността за получаване на българско гражданство на основание инвестиции, съкращаване на сроковете и прецизиране на критериите за предоставяне на българско гражданство, въвеждането на изискване кандидатите за гражданство на основание на произход да владеят български език и да имат работа и доход в страната. Информацията от Министерството на правосъдието беше разпространена часове след като стана известно, че Европейската комисия готви приемането на критичен доклад  за практиката в страни от Европейския съюз срещу инвестиции да се предоставя гражданство. Една от страните, които допускат това е България.    Предложението на работната група към правосъдното ведомство за отпадане на възможността за получаване на българско гражданство на основание инвестиции е изготвено на базата на анализ по отношение на прилагането на чл.12а и чл.14а от Закона за българско гражданство в сила от 2013 г.   Данните показват, че не е постигната целта за увеличаване на привлечените реални чуждестранни инвестиции и икономическо развитие. В резултат от това не е постигнато разкриване на нови работни места и икономически растеж.   В допълнение към датата на анализа, а в някои случаи на по-късен етап от производството, е установено например, че инвестицията не е налична, поради извършена продажба на закупените ценни книжа или по други причини.   Промените, които Министерство на правосъдието предлага, включват и осъществяване на качествен контрол върху отговорните за предоставяне на българско гражданство институции, с оглед спазването на законовите процедури и срокове; премахване на изискването за представяне на някои официални удостоверителни документи на хартиен носител; опростяване на процедурите и подобряване на ефективността на процесите по даване на българско гражданство.   Работната група бе сформирана със заповед на министъра на правосъдието Цецка Цачева на 15 февруари 2018 г. За предприетите мерки от Министерството на правосъдието за повишаване на контрола и предотвратяване на възможни злоупотреби в процедурите по предоставяне на българско гражданство е уведомен и еврокомисарят на правосъдието, защита на потребителите и равнопоставеността на половете Вера Йоурова.", "date": "2019.01.23", "title": "Българско гражданство по произход да се дава само срещу български език, работа и доход в страната"}
{"url": "http://epicenter.bg/article/Vodolazi-tarsyat-potanaloto-15-godishno-momche-v-zaleden-vodoem-kray-selo-Markovo--/173510/2/0", "text": "\r\n 15-годишно момче пропадна в заледен водоем край пловдивското село Марково. Водолази издирват и в момента тялото му. \r\n   \r\n \r\n Тийнейджърът отишъл до водоема с две свои приятелчета. Трагедията станала днес към 17 часа, съобщиха от полицията в Пловдив. \r\n Микроязовирът се намирал между селата Марково и Първенец. Водата била заледена, но не дотолкова, че да издържи човек.  \r\n   \r\n Хлапакът влязъл навътре, към средата на водоема, когато ледът се пропукал. Детето се отдалечило на 5 метра от брега. Изведнъж започнало да скача върху леда и той се пропукал. Момчето пропаднало в дупка около 5 м в диаметър. Мястото, където момчето е потънало, е било дълбоко около 4 метра, а ледът дебел около 4 см. Момчето е правило опит да излезе, хващайки се за леда, но той се чупел и не успял.Момчето започнало да потъва. \r\n   \r\n Двете му приятелчета били на брега и видели какво се случва. Те подали сигнал до 112 и на мястото били изпратени екипи на Пожарната, водолази, полицията и на Спешна помощ.  \r\n И към този час водолазите търсят тялото на детето, уточниха от полицията.  \r\n Загиналото момче е от село Първенец. То искало да си направи селфи и затова рискувало да ходи по тънкия лед. \r\n   \r\n Издирвателните действия продължиха снощи до 20 часа, но бяха прекратени заради смрачаването. Издирването ще се поднови днес. Това заяви кметът на Марково Пламен Кабаков пред БНТ. \r\n   \r\n \"Децата са тръгнали по леда. Момчето е доказвало, че ледът е здрав подскачайки на него. По този начин той се е пропукал. Децата звънят на своята баба, която сигнализира мъжа си. Той опитва да помогне на детето. Това, което знам, е, че сигнал до тел.112 е подаден по-късно\", обясни още той. \r\n   \r\n Язовирите не се охраняват, наше задължение е да следим само за нивото на водата, добави кметът. \r\n   \r\n Дядото на едно от децата, които били на брега, когато приятелят им пропаднал в замръзналия язовир, се е опитал да спаси момчето с въдица. Миг, след като ледът се спукал и 15-годишното момче потънало, приятелчетата му позвънили на бабата на едното. Тя веднага се обадила на дядото, който тръгнал към мястото. Мъжът опитал с въдица да извади момчето, но не успял, съобщава \"Марица\". \r\n   \r\n В Първенец хората говорят, че децата често ходели на язовира, въпреки че родителите им забранявали. \r\n Екипи на Гражданска защита издирват удавеното момче. Все още тялото му не е открито. Водолази влязоха с лодки във водоема. Те чупят леда и търсят тялото на момчето.  \r\n", "date": "2019.01.23", "title": "Водолази търсят потъналото 15-годишно момче в заледен водоем край село Марково. "}
{"url": "http://epicenter.bg/article/Borisov-otkriva-novo-predpriyatie-na-amerikanska-kompaniya-kray-Dimitrovgrad/173511/2/0", "text": "Премиерът Бойко Борисов ще открие ново предприятие на американска компания край Димитровград, съобщи БНР.   На събитието ще бъдат също министърът на икономиката Емил Караниколов и изпълнителният директор на Българската агенция за инвестиции Стамен Янев.    Заводът край Димитровград е разположен на площ от 30 000 кв. метра.   Ще бъдат разкрити над 150 работни места.   Първата копка на производствените мощности беше направена през март 2017 година.   ", "date": "2019.01.23", "title": "Борисов открива американски завод край Димитровград"}
{"url": "http://epicenter.bg/article/VMRO--Problemite-v-koalitsiyata-ni-idvat-ot-lichnostni-ambitsii--stremezhi-za-nalagane-i-dominatsii/173512/2/0", "text": "  \"Ние искаме да вкараме гориво в системата, отново Обединените патриоти да работят и да бъдат решаващ фактор в управлението на страната\", каза Михов.   Проблемите в коалицията ни идват от личностни амбиции, стремежи за налагане и доминации, допълни депутатът. \"Проблемът в Обединените патриоти рефлектира и в отношенията с ГЕРБ. Първо обаче трябва да подредим собствения си двор, за да бъдем решаващ фактор в управлението\", добави той.   \"Ние искаме няколко много важни неща - мерки срещу циганската престъпност, разрешаване на проблемите на българите в чужбина и облекчаването на процедурите за получаване на българско гражданство, както и въпросът със социалната несправедливост\", допълни още представителят на ВМРО.   \"Ние искаме да бъдем заедно, работим активно\", коментира Михов въпроса кога ще стане ясно дали Обединени патриоти ще излъчат общи кандидатури за предстоящите евроизбори.", "date": "2019.01.23", "title": "ВМРО: Проблемите в коалицията ни идват от личностни амбиции, стремежи за налагане и доминации"}
{"url": "http://epicenter.bg/article/Kancho-Stoychev--V-kraya-na-vtorata-godina-ot-prezidentskiya-si-mandat-Rumen-Radev-ima-odobrenie-ot-55-/173513/2/0", "text": "В края на втората година от президентския си мандат Румен Радев има одобрение от 55%. Това каза социологът Кънчо Стойчев в интервю за  а генция „Фокус“ по повод изминалите две години от президентския мандат на Румен Радев.   „Това е с 5% спад спрямо година назад. Според мен обаче това е безспорен успех, като се има предвид усложнената конфронтационна политическа среда у нас.   За сравнение предишният президент в края на втората си година от мандата имаше рейтинг 30%, което означава, че повече от половината избиратели му нямат доверие. Тоест, положението преди е било точно обратното в сравнение с днес. Така че при Радев със сигурност можем да говорим за успех при рейтинга“, заяви Стойчев и обясни, че Румен Радев е най-одобряваната политическа личност в страната.   „Сред поддръжниците на ГЕРБ Радев има одобрение на над 40% срещу около 37% неодобрение. По същия начин е и сред другите участници в настоящата управляваща позиция – „Обединени патриоти“, като там има одобрение от 50% срещу 38% неодобрение. Така че виждаме от цифрите, че президентът Радев запазва наистина много висок престиж в обществото“, каза още Стойчев.   Социологът посочи, че и през 2019 г. се очаква да се запазят високите нива на доверие в президентската институция. „Същевременно не бива да забравяме, че обстановката в страната ще се изостря, защото сме в изборна година, ще имаме поне два пъти избори и това неминуемо във всяка една демократична система напряга вътрешната обстановка.   А нашата вътрешна обстановка си е изострена по принцип, тъй като има доста сериозен сблъсък между двете основни политически партии. Но фактът, че този сблъсък се реализира и през 2018 г., и през първия месец на 2019 г., и че ще продължи, не води до необходимостта да допускаме, че ще изяде рейтинга на президента Радев.   Напротив, струва ми се напълно реалистично той да запази високите нива на одобрение, особено в ситуация, в която виждаме загуба на доверие в цялата политическа класа“, заяви той.     През втората година президентът Румен Радев според мен пристъпи към изпълнение на предизборното си обещание. Мисля, че можем да говорим за единствено число, защото той едно нещо обеща – да не мълчи, да не прикрива безобразията на управляващите, да бъде гласът на избирателите, каза още Стойчев.   „И всъщност това е и най-важната функция, която Конституцията му отрежда – т.е. това е изцяло в рамките на неговия мандат. С това той си спечели и врагове, разбира се. Защото това да не мълчиш винаги води и до появата на врагове. Но във всички случаи много, много повече са хората, които изразяват адмирации за мъжеството му да говори по такъв прям и открит начин за проблеми, за които българското общество прекрасно знае“, каза Стойчев.   Социологът обясни, че Радев е най-непартийният президент, който България е имала в новата си история. „Добре известна е биографията на Румен Радев – той е професионален летец, изкачил е професионалната стълбичка до най-високото стъпало в своята си професия, не е известно да е бил политически и партиен активист, не е пряко обвързан с пряка политическа дейност. Така че той се яви на състезанието за президент, както се казва, отникъде. Появи се изведнъж и внезапно човек, който изобщо не е бил в политиката, съвършено нов човек. В този смисъл да си говорим за зависимост от БСП поради факта, че БСП го е припознала и издигнала е смехотворно, защото той никога не е бил част от партията, за да зависи от нея.   За разлика от случая с предишния президент, който беше и министър на управляващите от ГЕРБ, и партиен функционер. Същото е и с Георги Първанов, който беше в партията и така можем да изброим всички до Желю Желев – всички те са достигнали до президентски пост, благодарение на това, че са били партийни функционери.   Румен Радев никога не е бил партиен функционер и и сега не е такъв, колкото и да се опитват определени анализатори да изкривяват реалността. В този смисъл въпросът за зависимостта му е въпрос на почтеност – когато си издигнат от определена политическа сила, трябва да спазваш определена почтеност. Защото няма как те да те издигнат и ти на следващия ден да започнеш да хвърляш камъни по тях. Но същевременно президентът Радев запазва огромната си независимост. Той е напълно независим, става дума за човек, който е самонаправил се и са напразни опитите да му се пришиват подобни етикети. Всъщност освен напразни, те са и неуспешни“, заяви Стойчев.  ", "date": "2019.01.23", "title": "Кънчо Стойчев: Президентът Румен Радев е най-одобряваната политическа личност в момента"}
{"url": "http://epicenter.bg/article/Mineralni-bani-/173519/2/0", "text": "Филмът „Магията на водата” посветен на община Минерални бани ще бъде излъчен утре от 18,00 часа в ефира на Травел ТВ.   Филмът е с продължителност 06,46 минути и ще бъде излъчен в рубриката „Образи от България” информира кметът на общината Мюмюн Искендер.   Планирани са общо 12 излъчвания на този филм в продължение на една календарна година, като те ще бъдат в часовите пояси с най-висок рейтинг.   Рекламният клип към филма пък ще бъде излъчен общо 90 пъти, а всека една от петте импресии ще има общо 250 излъчвания през годината, каза още кметът на общината Мюмюн Искендер.", "date": "2019.01.23", "title": "Филм за Минерални бани излъчва утре Травъл ТВ"}
{"url": "http://epicenter.bg/article/Gripna-epidemiya-v-polovin-Balgariya/173521/2/0", "text": "Грипна епидемия в половин България. Вече в 14 области е обявена епидемията заради големия брой заболели.   Тази и другата седмица се очаква пикът на епидемията.Тя вече взе няколко жертви, среди които и 5-годишно дете.   От днес грипна епидемия вече е в сила и в област Хасково. И там се прекратяват учебните занятия до 28 януари включително. До второ нареждане се преустановяват детските и женските консултации, свижданията, плановите операции.   Враца е в предепидемична обстановка, но не са достигнати необходимият брой болни, за да бъде обявена такава, заяви кметът на града Калин Каменов, предаде Нова телевизия.     Преди Хасково епидемия бе обявена в Сливен, Варна, Пловдив, Софийска област, Добрич, Смолян, Пазарджик, Ямбол, Шумен, Стара Загора, Бургас, Силистра и Перник.   Отделенията по пулмология в различните областни болница са пълни с пациенти с усложнения, предимно пневмонии.   В понеделник 5-годишно дете в Благоевград почина след усложнение при грипа. Общо 4 са смъртните случаи в Пловдив след прекарани пневмонии. Трима души в по-тежко състояние и с пневмония са преместени в интензивното отделение и са поставени на апаратна вентилация в УМБАЛ-Пловдив. В Пазарджик до момента има един смъртен случай, а в местната болница с тежки усложнения и на командно дишане са настанени четирима души.   Грипна ваканция е обявена в училищата и детските градини в областите Перник, Пловдив, Пазарджик, Смолян, Хасково, Ямбол, Шумен, Варна, Добрич, Сливен, София област и Силистра. В областите Бургас и Стара Загора обаче, които бяха сред първите с обявена епидемия, учениците от днес се връщат в клас.   Препоръката на специалистите е хората да не се самолекуват, когато настъпят симптоми на грип - температура, отпадналост, главоболие, кашлица и т.н., а да потърсят лекарска помощ.   Грипът се предава много лесно и бързо. Освен чрез ваксинация, извършена през октомври, ноември или декември, хората могат да се предпазят като поддържат добро общо състояние и ограничат контактите си с болни хора.", "date": "2019.01.23", "title": "Грипна епидемия в половин България"}
{"url": "http://epicenter.bg/article/Parlamentat-glasuva-otlaganeto-na-zakona-za-gorivata/173522/2/0", "text": "Всички партии в Народното събрание са за отлагането на действието на промените в закона за горивата за 6 месеца, но въпреки това се караха близо час защо се е стигнало дотук. Това стана ясно след приемането на отлагането на действието на закона на горивата с 6 месеца на първо четене, предаде Канал 3.   На финала всички подкрепиха отлагането по предложение на правителството. Нито един депутат не гласува против, 28 се въздържаха, а 112 парламентаристи натиснаха бутона \"за\". Срокът за предложенията между първо и второ четене ще бъде три дни, реши парламентът.   От БСП и ДПС разкритикуваха властта, че е създала тотален хаос и е демонстрирала управленска немощ в лицето на икономическото министерство, което 6 месеца не е успяло да изработи поднормативната база. Тази позиция защитиха Драгомир Стойнев от БСП и Димитър Аврамов от ДПС, а Валери Симеонов призна, че дотук се стигна след остри протести, на които малките бензиностанции предупредиха, че ще им отнемат бизнеса.   Този закон създал възможността за ликвидиране на бизнеса им, каза Симеонов, като направи уговорката, че иначе е бил написан с мотив за изсветляване на сектора и сериозните проблеми с контрабандата на горива. Беше лобистки този закон, корекциите не успяха да предотвратят риска от фалит, заяви още лидерът на НФСБ. Ние упрекваме самото министерство, че не си е мръднало пръста и от самото начало е саботирало този законопроект, поясни Стойнев по адрес на икономическото ведомство.   Именно министърът на икономиката Емил Караниколов внесе преди две седмици проекта за отлагането на действието на закона с искане за 6-месечна отсрочка. Приемаме един закон, който е абсолютно негоден и спешно искаме първо да го отложим, а после да го коригираме, посочи Аврамов, но наблегна, че партията няма друг изход, освен да го подкрепи.", "date": "2019.01.23", "title": "Отложиха закона за горивата след бурни скандали в парламента"}
{"url": "http://epicenter.bg/article/BSP-s-novo-nastoyavane-za-informatsiya-za-AM--Hemus-/173532/2/0", "text": "ПГ на „БСП за България“ за пореден път настоя да получи информация за изграждането на автомагистрала „Хемус“, предаде БГНЕС.   „Народните представители от „БСП за България“ внесохме искане до министъра на регионалното развитие Петя Аврамова и до изпълняващия длъжността председател на УС на АПИ две писма, с искане за предоставяне на договора между „Автомагистрали“ и АПИ във връзка с изграждането на АМ „Хемус“, както и рамковите споразумения между „Автомагистрали“ и фирмите, които ще бъдат използвани при изграждането на магистралата.   От 14 януари до ден днешен министерството и АПИ не само, че не отговарят, но и не си вдигат телефоните“, заяви депутатът от левицата Георги Свиленски. Той цитира текст от правилника за работа на Народното събрание, който има силата на закон, а според него всички институции са длъжни да предоставят на народните представители сведения и документи в изпълнение на правомощията му.   „Моля ви, спазвайки призивите на вашия председател и премиер на България, да отговаряте бързо на исканията и да разпоредите на министъра на регионалното развитие и АПИ, в рамките на деня, да предоставят договорите и рамковите споразумения, за да не ви светне премиерът синята лампа“, призова Свиленски.   В отговор председателят на парламента Цвета Караянчева обясни, че не е била сезирана с искането на БСП, а то е отправено директно към министерството и АПИ.   „Може да отправите второ питане към тях, аз също ще се поинтересувам каква е ситуацията“, увери тя.", "date": "2019.01.23", "title": "БСП отново искат информация за строежа на  АМ „Хемус“"}
{"url": "http://epicenter.bg/article/-quot-AFIS-quot--Intrigata-za-evrovota-se-izostrya--BSP-povezhda-na-GERB-/173533/2/0", "text": "Междинните електорални нагласи, броени месеци преди изборите за Европейски парламент, предвещават оспорвана борба за първото място. Шансовете на основните претенденти – БСП и ГЕРБ – са изравнени. В рамките на статистическата грешка се регистрира леко предимство за червената партия. Това сочат резултатите от последното допитване до общественото мнение на агенция \"АФИС\".  Към този, сравнително отдалечен от събитието момент, изглежда слабо вероятно да се очертае такава изненада, която да позволи на нов играч да се намеси в спора за призовото място.  Независимо от зачестилите изявления и коментари по повод на предстоящите избори, интересът към тях остава на традиционно ниско ниво. По скалата от 0 до 10 едва 35 на сто са абсолютно сигурните гласоподаватели, при това състоящи се предимно от привърженици на три партии – БСП, ГЕРБ и ДПС.  Шансовете на останалите партии и коалиции са твърде условни и пренебрежимо малки. Единствено коалицията „Обединени патриоти“ разполага с потенциална възможност да се сдобие с не повече от един мандат, но и това не е сигурно.  При цялата условност на изчислението полагащите се на България 17 мандата, според сегашните предварителни нагласи и с уговорката, че до изборите има достатъчно време за размествания в класацията, биха се разпределили по начина, представен на следващата диаграма. Ако разликата между водещите политически сили надхвърли 3,4 пункта, това ще означава и разлика от един мандат. В случай, че коалицията „Обединени патриоти“ успее да прекрачи бариерата от 5,89%, националистите ще се поздравят с един мандат, който ще бъде за сметка или на първия в класацията, или на ДПС.  Слабият интерес към европейските избори не е български феномен, така е и в останалата част от континенталния съюз. За сравнение можем да отбележим, че ако предстоящите избори не бяха за Европейски, а за местни парламенти, очертаващата се избирателна активност би била с 15-25 на сто по-висока. В България, по-специално, тя би била с 19 на сто по-висока.  Ако в България има отлика от ситуацията в другите държави-членки на ЕС, тя е в отношението към съюза като цяло. Почти навсякъде в ЕС недоверието към общоевропейските институции превишава доверието. У нас е обратно: след известен период на колебание преди няколко години, когато избухна бежанската вълна, доверието на българските граждани към ЕС е устойчиво.  Защо при това положение избирателната активност е ниска и се очертава като ниска и на предстоящите през месец май избори? Защото, въпреки сравнително високото доверие в ЕС, българските граждани не смятат, че нещата в съюза са наред и всичко се развива в правилната посока.  От данните, представени на диаграмата личи, че ситуацията в ЕС се оценява негативно, макар и не чак толкова, колкото е оценено положението у нас.  Защо при това положение избирателната активност не пада още по-ниско – така, както е в повечето от останалите страни в ЕС? Има два възможни варианта за отговор на този въпрос.  Първо, защото българинът по време на политически кампании е настроен не да избира, а да протестира и наказва. Иначе казано, пред избирателните урни се явяват не само граждани, които гласуват „за“ някого, а и такива (в някои случаи дори повече), които предпочитат да заявят с гласа си, че са „против“ нещо. Заради това в края на миналата година БСП напусна рамките на традиционното си ядро и започна да добавя, макар и плахо засега, периферия за сметка на противници на статуквото, която я припознават като инструмент за протест.  Второ, защото българите загубиха доверието в собствената си държава и в съзнанието им ЕС е оформил образа си на нещо като убежище, накъдето да се упътят, ако им се отвори възможност. Това е причината, поради която у нас е изключително и нетипично високо одобрението на идеята за общоевропейска прокуратура, тъй като 71% от пълнолетните български граждани са убедени, че политическата система у нас работи за богатите и равенството пред закона е идея само на книга. Това е и причината, поради която във всяко второ българско домакинство има най-малко един член, който или е напуснал страната, или в близко време възнамерява да го стори.  В представата на мнозина наши сънародници Европа е спасителен бряг от несгодите, които понасят във водите на българската река. Затова и избирателната активност тук през май ще бъде по-висока в сравнение с почти всички други страни от ЕС, но по-ниска в сравнение с онази активност, която обикновено измерваме по време на национални и местни избори.   ", "date": "2019.01.23", "title": "\"АФИС\": Интригата за евровота се изостря, БСП повежда на ГЕРБ "}
{"url": "http://epicenter.bg/article/Balgarski-bashta--Norvegiya-shte-mi-vzeme-detsata--shte-im-smeni-imenata-i-shte-gi-nastani-pri-dzhendari/173534/2/0", "text": "Пореден скандален случай с норвежката социална система. Има реална опасност две деца с български баща да бъдат отнети, за да отидат в приемни семейства без никаква връзка с него чак до навършването на пълнолетие, съобщи бТВ.   Битката на Чавдар Георгиев за неговите син и дъщеря обаче не е просто поредният случай, в който държавата се намесва в семеен спор.   Мъжът твърди, че неговият казус показва как социалната система на северната страна дискриминира родителите чужденци и даже поставя на карта бъдещето на самите деца.   В студиото на „Тази сутрин” Чавдар разказа, че след повече от 12 г. съвместен живот в Норвегия се разделил с жена си, която е местна. Двамата оформили споразумение двамата да гледат децата си поравно.   Преди година, обаче, от семейството на жената (което иначе нямало никакво отношение към него, тъй като е чужденец) се свързали с Чавдар, за да го уведомят, че тя е била арестувана. Бащата поел грижите за децата, водил ги при норвежките им баба и дядо за коледните подаръци.   „Бях сигурен – тя е с много утвърдено име като счетоводител, бяла, образована норвежка, мислех, че най-много след месец ще я пуснат. Дойдох в България с децата, за да си изкарам юбилея. Мислех, че тя ще излезе, но с всяка следваща мярка за неотклонение се оказваше, че тя не може да излезе”, разказа Чавдар.   В този момент в началото на миналата година, той решил да остане с Петър и Георгина у нас. По думите му още при раздялата проверките на социалните не приключили с пълно затваряне на неговия случай – с мотива, че не е създал достатъчна „норвежка атмосфера” на децата. С ареста на майката отнемането на момичето и момчето изглеждат сигурни.   „В Норвегия майката, бащата и социалната система са на едно равнище, но ако бащата е чужденец, той е на по-ниско равнище”, обясни адв. Йорданка Бекирска.   Тя подчерта, че това означава, че ако майката е в ареста, децата ще отидат в приемни семейства.   Това, според бащата, поставя в риск развитието на Петър и Георгина. Норвежките власти искат да им бъде предадено момчето с мотива, че то е със забавено развитие. Бащата обаче го е записал в българска детска градина, където Петър вече е станал самостоятелен.   „Детето за 1 г. е достигнало степен на развитие, която е равнопоставена на децата в България, има проблем единствено с артикулацията на звуците. В доклада от Норвегия се твърди, че, едва ли не, е на легло и се храни с тръбичка”, подчерта адв. Бекиска.   „Не е редно когато българската система е показала, че може да се грижи за едни деца, те да бъдат върнати там, където родителят е възпрепятстван и с несигурно бъдеще. Децата ще бъдат разделени в приемни семейства, 30% от тези приемни семейства са по Истанбулската конвенция, ще им бъдат сменени имената, за да не се намират лесно в системата, ще им забранят да говорят български. Аз до 18-годишна възраст няма да ги видя”, сподели Чавдар.", "date": "2019.01.23", "title": "Български баща: Норвегия ще ми вземе децата, ще им смени имената и ще ги настани при джендъри"}
{"url": "http://epicenter.bg/article/Anton-Kutev--Donorite-v-Balgariya-tryabva-da-se-uvelichat-7-pati--za-da-ozhiveyat-desetki-hora/173559/2/0", "text": " „Трансплантациите и донорството са начин за спасяване на животи. За съжаление се запознах с много хора, за които това е въпрос на дни или на седмици. С днешната инициатива наистина ще помогнем на много хора“. Това заяви зам.-председателят на ПГ на „БСП за България“ Антон Кутев по време на откриването на изложба в подкрепа и насърчаване на донорството в страната.   „Изложбата има конкретна цел – да подпомогнем донорството до степен, в която то трябва да се увеличи 7 пъти, в сравнение с данните към момента. Единствено такова увеличение на донорите в България ще даде възможност да бъдем равноправни членове на „Евротрансплант“, а това би дало възможност на десетки хора годишно да оживяват“, подчерта народният представител. По неговите думи това в момента не се случва, защото няма достатъчно донори. „Следващата цел е да съберем средства, за да стартираме програма за изграждане на чешми в различни градове“, допълни народният представител. Кутев благодари на всички, които са се включили в инициативата, пренебрегвайки свои политически и други различия. „Всяка една от парламентарните групи ще се включи в кампанията, като дари средства в един български град да бъде построен паметник на донора. Каузата е позитивна и много добра“, каза още зам.-председателят на ПГ на „БСП за България“. Той съобщи, че досега писма за съгласие и за реализация на тези дарения има от кметовете на Плевен, Шумен, Велики Преслав, Троян и Варна.   „Чешмата е като портал, през който преминават или се връщат хората, защото възможността за донорство на един човек, благодарение на неговите близки, може да спаси минимум 7 човешки живота“, заяви Стефан Тамбуев, председател на Сдружение на пациентите с дихателна недостатъчност и белодробна трансплантация.   „Независимо от противоречията, тази изложба обедини различни политически сили и неправителствени организации, както и хора с различни разбирания и социално положение. Целта на изложбата е точно такава“, допълни той. Тамбуев допълни, че в тази изложба са застъпени всички фотографски жанрове. Участват и корифеите на българската фотография, които дават невероятен принос като старт на една идея, която ще се развива всяка година. „Трансплантациите десетилетия вече фокусират твърде много болка, страдание, гняв, надежди, чиновническо безхаберие. От друга страна те са едно невероятно постижение на медицината и човечеството, за да помогне на страдащия. Длъжни сме да се обединим в усилията да предложим помощ на хората, които се нуждаят от трансплантация“, коментира журналистът Мария Чернева. „Искам да изразя уважение към усилията на народните представители да застанат зад тази толкова благородна кауза. Кметовете на България ще бъдем гостоприемни към даренията. Не само чрез чешмите, които ще бъдат създадени, но и чрез много други прояви, идеята ще стигне до гражданите на нашите общини“, заяви кметът на Троян Донка Михайлова. На събитието присъстваха и членове на здравната комисия към НС, представители на Изпълнителната агенция по трансплантации, много неправителствени организации.   ", "date": "2019.01.23", "title": "Антон Кутев: Донорите в България трябва да се увеличат 7 пъти, за да оживеят десетки хора"}
{"url": "http://epicenter.bg/article/EK--Balgariya-e-nay-malko-problematichna-ot-trite-strani--davashti-grazhdanstvo-sreshtu-investitsii-/173562/2/0", "text": "Три страни в ЕС - България, Кипър и Малта дават гражданство срещу инвестиции при условия, които са по-малко стриктни, отколкото изискванията за натурализация, се казва в доклада на Европейската комисия, оповестен днес. В документа се отбелязва, че в тези държави няма задължения за физическо пребиваване, нито за естествени връзки със страната, преди да бъде дадено гражданството, предаде БНР.  България е най-малко проблематична от трите страни, каза еврокомисарят по правосъдието Вера Йоурова. В доклада се констатира липсата на прозрачност при функционирането на схемите, както и липсата на сътрудничество между държавите-членки, които допълнително засилват рисковете от заплаха за сигурността, пране на пари и избягване на данъчното облагане. Еврокомисарят по правосъдието Вера Йоурова подчерта:  \"Като Европейски съюз ние нямаме правна основа, за да забраним тези схеми, но не можем да стоим със скръстени ръце. Комисията реагира за първи път на тази ситуация и сме казали ясно в доклада какво очакваме. Искаме повече гаранции за сигурността и прането на пари и очакваме повече прозрачност. Настояваме да се създаде експертна група между страните-членки до края на тази година, която да работи върху изготвянето на общи правила на проверка на сигурността и сътрудничеството между държавите в тази насока\".  Йоурова добави, че е информирана за намерението на българското правителство да премахне тази практика, което би довело до осезаеми резултати. Тя уточни, че следи развитието на ситуацията.  От своя страна еврокомисарят по миграцията, вътрешните работи и даване на гражданство Димитрис Аврамопулос подчерта, че даването на гражданство става национална отговорност, но позволява на този, който го е получил, свободно да се движи в Шенген.  \"Няма да позволим създаденото през последните години да бъде съсипано\", бе категоричен той.  Вчера Министерството на правосъдието предложи промени в Закона за българското гражданство, чрез които да отпадне възможността за получаването му срещу инвестиции, както и да се прецизират изискванията към кандидатите. Днес стана ясно, че това вече е позиция на цялото правителство.  От 2013 г. 50 чужди граждани са получили български паспорти на основание инвестиции. Зам.-министърът на правосъдието Десислава Ахладова обясни: \"Различни са държавите, основно Пакистан, Египет, Русия. Ние казваме, че България все пак няма принос от извършването на този вид инвестиции\".  Работна група подготвя проекта за промени в Закона за българското гражданство от февруари миналата година. Обявяването на поправките сега няма нищо общо с готвените от ЕК препоръки, обясни министърът на икономиката Емил Караниколов:  \"Това е просто нещо, което е забелязано в компетентните служби, съответно министерства и ведомства, и е започнала работа, но един такъв анализ е продължил около 1 година\".  Вчера темата бе обект на разговор между омбудсмана Мая Манолова, която бе в Брюксел, и еврокомисаря по правосъдието Вера Йоурова, която вероятно ще представи доклада заедно с еврокомисаря по миграцията, вътрешните работи и гражданството Димитрис Аврамопулос.  Пред „Хоризонт“ Манолова каза, че вероятно няма да се иска пълна забрана на гражданството срещу инвестиции:  „Ще има препоръки, които няма да включват забрана на придобиването на гражданство срещу направени инвестиции, но ще има настояване за предприемане от страна на българската държава на комплекс от мерки, които да осигурят прозрачност на произхода на капитала, който се инвестира в страната, проследяване на това дали наистина става дума за реални инвестиции, както и обмен на информация между страните-членки за лицата, които придобиват гражданство по този начин“.  ", "date": "2019.01.23", "title": "ЕК: България е най-малко проблематична от трите страни, даващи гражданство срещу инвестиции "}
{"url": "http://epicenter.bg/article/Nova-drama-v-dvoretsa--Prints-Charlz-i-Kamila-se-razvezhdat-/173573/10/100", "text": "Докато чакаме да разберем дали кралица Елизабет Втора ще абдикира от престола преди смъртта си и ще отстъпи короната на сина си Чарлз, името на принца бе забъркано в друга интересна история.   Няма нужда да връщаме лентата назад към брака му с Даяна и всичко, което последва от него. Но преди дни на корицата на австралийското списание New Idea се появи заглавие, информиращо за предстоящ развод между Чарлз и Камила.   Бъдещият английски крал бил получил това, което иска, а сега вече е подал документи за официална раздяла с жената, заради която се разведе преди години с принцеса Даяна. Дори се е обърнал за правна помощ към същия адвокат, който през 1996 г. го разведе с покойната му бивша жена. Тези слухове \"от източници в двореца\" много добре паснаха на липсата на Камила Паркър по време на коледните изяви на кралското семейство в Сандрингам в края на декември, защото така и не разбрахме дали наистина не бе до съпруга си заради настинка, както обясниха от двореца.   А от австралийското списание логично отбелязват, че докато целият свят се интересува от Меган и Кейт, в двореца могат незабелязано да се случат много по-големи драми, отколкото тези между херцогините. Новината за развода пък умишлено не се оповестява по изричното нареждане на кралицата.     Източник: Блиц", "date": "2019.01.23", "title": "Нова драма в двореца! Принц Чарлз и Камила се развеждат?"}
{"url": "http://epicenter.bg/article/Svalkata-Charliyz-Teron---Brad-Pit-se-okaza-falshiva-novina/173580/10/100", "text": "Брад Пит и Чарлийз Терон нямат любовна връзка, отсече Us Weekly след консултация с два свои различни източника. Неделният британски таблоид \"Сън\" хвърли бомбата за новата идеална двойка на Холивуд. Истината се оказа по-банална: двамата били събрани не заради някаква силна тръпка, а защото са рекламни лица на швейцарската марка за луксозни часовници Breitling, като във фотосесията участва и Адам Драйвър (на снимката). А ролята на бившето гадже на Чарлийз - Шон Пен, който уж ги бил запознал (според \"Сън\"), също се оказа фалшива новин а, тъй като той въобще не общувал с красавицата повече от 3 г. след раздялата им през юни 2016 г. ", "date": "2019.01.23", "title": "Свалката Чарлийз Терон - Брад Пит се оказа фалшива новина"}
{"url": "http://epicenter.bg/article/Gonyat-Valya-Ahchieva-ot-BNT-sled-blizo-20-godini-v-efir/173583/10/88", "text": "Предаването на Валя Ахчиева \"Открито\" слиза от екрана на БНТ след близо 20 години в ефира на националната телевизия. Това става ясно от прессъобщение на държавната телевизия.  Оттам търсят заместник на Ахчиева с нов формат, като подчертават, че ще държат на независими журналисти.  Българската национална телевизия обявява вътрешен конкурс за ново предаване за разследваща журналистика. Решението е взето днес на Управителен съвет, след обсъждане с ръководството на Дирекция “Информация”. Предложения може да дава всеки един от журналистите, работещи в БНТ. Концепциите ще се приемат до 20 март 2019 г., съобщават от БНТ.  Водена от обществената си мисия, БНТ постоянно работи по прилагането на високи професионални стандарти и стриктното спазване на законодателството, етичните норми и добрата журналистическа практика. Редакционната независимост продължава да бъде абсолютен приоритет на ръководството, а решението за вътрешния конкурс цели да надгради и осъвремени постиженията на най-добрия журналистически екип в България, мотивират решението си от държавната медия.  По време на конкурса, Българската национална телевизия ще организира и широка дискусия за разследващата журналистика с представители на Обществения съвет, СЕМ и съсловни организации. На нея ще се обсъдят новите тенденции, журналистическите предизвикателства, правната рамка и опита на европейските обществени телевизии в сферата на разследващата журналистика.", "date": "2019.01.23", "title": "Гонят Валя Ахчиева от БНТ след близо 20 години в ефир"}
{"url": "http://epicenter.bg/article/Krasen-Kralev--Ochakvame-Sofia-Open-2019-da-stane-nay-dobriyat-turnir-v-sveta-s-reyting-250-/173551/8/0", "text": "„Този турнир се превърна вече в традиционен за България и неизменна част от спортния календар. Много се гордеем, защото преди 4 години никой не вярваше, че ще успеем да направим толкова добър турнир. Като видим какви са звездите, няма как да има по-добра селекция за един ATP турнир 250. Ние се надяваме, че тази година този турнир ще бъде посочен за най-добрия в света в категория ATP 250“, каза министър Кралев пред NOVA в предаването „Здравей България“.  Зала „Арена Армеец“, в която ще се проведе турнира от 3 до 10 февруари, е перфектна, а организацията е на световно ниво. Селекцията от световни звезди в тениса е показателна за голямата класа на състезанието.  „Да започнем само със Стефанос Циципас. Той отстрани Роджър Федерер в предния кръг на Аустралиън Оупън и сега е на полуфинал. Гръцкият тенисист е една от най-големите звезди в момента. Чакаме изключително много туристи от Гърция. На ¼ финала Циципас отстрани Роберто Баутиста Агут, който е под номер 24 в световната ранглиста. Той беше първият победител в Sofia Open. Един тенисист, който се намира в прекрасна форма. Агут спечели турнира в Доха, като победи в полуфинала световния номер 1 Джокович“, обясни Кралев.  Друг участник в Sofia Open 2019 е номер 11 Карен Хачанов, който спечели последния Мастърс в Париж. Номер 19 е друга звезда на бъдещето – Данийл Медведев.  „Имаме номер 20 в световната ранглиста Николоз Басилашвили, имаме и Фернандо Вердаско и Гаел Монфис, които са изключително атрактивни състезатели. Спомняме си мача между Григор и Монфис, който предизвика изключително голям интерес. Имаме отново Стан Вавринка, който е носител на 3-титли от Големия шлем. Това голямо съзвездие предвещава много сериозни сблъсъци. През цялата седмица ще има интересни мачове“, допълни министърът на младежта и спорта, като посочи, че това е огромна реклама за цялата държава и дава възможност на българските деца, гледайки най-добрите тенисисти в света, да се запалят и да започнат да се занимават с любимия спорт.  „Основните цели пред нас са да изградим едно здраво поколение. Винаги съм го твърдял, че когато има здраво поколение, медалите ще дойдат от само себе си. Съвсем спокойно родителите могат да заведат децата си да наблюдават тенис от наистина световно ниво в зала „Арена Армеец“, където е уютно и спокойно, не е, както по българските стадиони“, посочи Кралев.  Относно участието на Григор Димитров в турнира Sofia Open Красен Кралев коментира, че решението е лично на тенисиста.  „Екипът на Григор Димитров ясно казаха – имаме си други планове и този турнир не влиза в тях. Няма трагедия. Този турнир в момента е по-интересен от този, в който Григор участва“, допълни спортният министър.  Относно развитието на масовия спорт у нас, Кралев припомни, че по закон в училищата в третия час по физическо възпитание, може да преподават професионални треньори и те да видят дали има талантливи деца в дадено спортно направление.  „Още по време на първия ми мандат вкарахме промяна в закона за училищното възпитание. За съжаление има го по закон, но на практика не се получава. Директорите не искат да го прилагат. Не искат да вкарват треньори в училището, не мога да ви кажа защо. Един прекрасен пример е Община Варна, в която има 12 училища, които са допуснали треньори от 11 вида спорт – футбол, ръгби, хандбал и др. Треньорите идват безплатно, клубовете имат интерес и пращат треньори, които водят часа заедно с учителя по физическо“, обясни министърът.  По въпроса със съвместната кандидатура между България, Гърция, Румъния и Сърбия за домакинство на Световното първенство по футбол през 2030 година, Кралев заяви:  „В продължение на 3 години постоянно ме преследваха с въпроса кога ще имаме нов национален стадион. Може ли Македония да има, ние да нямаме. Сега казахме, че ще правим национален стадион и всеки започна да задава въпроса защо. В 4-те държави трябва да има 16 стадиона. В България трябва да имаме 4 стадиона с капацитет 40 000 души. Така или иначе имаме планове да изграждаме нов национален стадион. Смятахме да го направим 30 000, но ще го направим 40 000. Стадион „Васил Левски” също може да придобие вид, който да отговаря на стандартите на ФИФА и УЕФА за провеждане на състезания от най-висок ранг. Остава да видим в кои други 2 града, където ще бъде икономически най-изгодно за държавата, да се построят останалите два“.  ", "date": "2019.01.23", "title": "Красен Кралев: Очакваме Sofia Open 2019 да стане най-добрият турнир в света с рейтинг 250 "}
{"url": "http://epicenter.bg/article/Dzhon-Keri-kam-Tramp--Podayte-si-ostavkata-/173515/7/0", "text": " - така бившият държавен секретар на САЩ Джон Кери отговори на въпрос какво би казал на американския президент Доналд Тръмп, предаде \"Франс прес\", цитирана от БТА.   Кери направи  в Давос, където Тръмп и американската делегация отказа да присъстват на   месец шътдаун в САЩ.  Кери участва в дискусия, когато бе запитан какво послание би изпратил на държавния глава.  Първоначално   да отговори на този въпрос. Според него, няма смисъл да се препоръчва каквото и да е на Тръмп, защото той не приема сериозно каквито и да е критики и  Президентът не може да води такива разговори,   убеден е Кери.    Джон Кери определи като срамно спирането на работата на американското правителство заради противопоставянето между конгресмените демократи и президента Тръмп по въпроса с финансирането на граничната стена с Мексико.  Кери освен това обвини Тръмп в лъжи, особено по отношение на Парижкото споразумение за климата.   Бившият първи дипломат не изключи и възможността да участва в изборите за президент през 2020 г.    , заяви 75-годишният Кери пред Си Ен Би Си.   В случай, че се кандидатира за държавен глава, Кери ще трябва най-напред да се справи с конкуренцията на останалите кандидати от Демократическата партия. Последна намерението си да участва в изборите заяви сенатор Камала Харис.  ", "date": "2019.01.23", "title": "Джон Кери към Тръмп: Подай оставка!"}
{"url": "http://epicenter.bg/article/Spirat-brifingite-v-Beliya-dom/173516/7/0", "text": "За края на брифингите в Белия дом са отговорни \"медиите за фалшиви новини\". Това е заявил американският президент Доналд Тръмп, предаде Дарик радио като се позовава на Франс прес.   Всекидневната пресконференция на говорителя на Белия дом (в момента това е Сара Сандърс), излъчвана директно по телевизиите от зала \"Уест Уинг\", е традиционна от десетилетия. В началото на мандата на Тръмп пресконференциите не се провеждаха всеки ден, но бяха чести. От няколко месеца обаче те са по-скоро изключение, като последната се състоя на 18 декември.   \"Причината, поради която Сара Сандърс вече не се появява пред журналистите, е, че те се държат с нея по невъзпитан начин и отразяват новините пристрастно. Казах й, че няма нужда да продължава. По-голямата част от медиите така и няма да ни отразят по почтен начин. Затова ги наричам \"медии за фалшини новини\", пише Доналд Тръмп в Туитър.", "date": "2019.01.23", "title": "Спират брифингите в Белия дом"}
{"url": "http://epicenter.bg/article/Nay-visokopostaveniyat-amerikanski-diplomat-za-Evropa-podade-ostavka/173517/7/0", "text": "Най-високопоставеният служител на Държавния департамент за Европа Уес Мичъл подаде оставка и напуска ведомството, пише електронното издание на Washington Examiner, цитирано от Фокус.   Пом.-държавния секретар за Европа и Евразия, назначен от президента Доналд Тръмп, е подал оставка на 4 януари, която влиза в сила на 14 февруари. Мичъл напуска след 16 месеца във ведомството и обяви, че решението му не трябва да бъде интерпретирано като протест срещу външната политика на Вашингтон, а е свързана с лични мотиви и професионални фактори.   Той изтъкна постиженията си в оформянето на европейските аспекти на националната стратегия на САЩ за сигурността и отбраната и защити някои от своите спорни ходове, като този, в който покани унгарския външен министър Петер Сиярто във Вашингтон за среща с държавния секретар Майк Помпео и съветника по национална сигурност на Белия Дом Джон Болтън.   „Изцяло го подкрепям, работата, която върши, ръководният екип тук“, заяви Мичъл за Помпео. „Но чувствам, че направих това, за което дойдох. Децата ми имат повече претенции към моето време в момента, отколкото обществото“.   Говорителят на Държавния департамент Робърт Паладино похвали Мичъл като „ценен и ефективен лидер“ в два „туита“ във вторник. Паладино обяви също, че Мичъл ще бъде заменен от заместника си.   Американският зам. държавен секретар по европейските и евроазиатските въпроси Уес Мичъл е подал оставка, съобщава и в. \"Вашингтон пост\", цитиран от БГНЕС. „Тъй като администрацията завършва втората си година на власт, аз чувствам, че съм свършил това, което исках да направя, заемайки тази позиция”, пише в оставката си 41-годишният Мичъл, имайки предвид разработването на европейска стратегия и подпомагането на прехода на Помпео в работата след като Рекс Тилърсън беше уволнен през март. \"При това положение, аз вярвам, че е дошло времето да прекарам повече време с младото си семейство, което преживя много дни без мен през последните няколко месеца.\"   През септември 2017 г. Мичъл стана първият помощник-държавен секретар в администрацията на Тръмп, потвърден от Сената, и ще бъде първият назначен от Тръмп, който напуска. Мичъл се присъединява към високопоставени служители, напускащи администрацията на Тръмп в началото на третата му година в Белия дом.   Мичъл идва в Държавния департамент от мозъчен тръст, на който той е съосновател, Център за анализ на европейската политика. Той току-що публикува книга , в която той и Якуб Григиел разкритикуваха външната политика на президента Барак Обама и настояваха за „обновяване“ на съюзите.   Григиел също се присъединява към Държавния департамент, работи по европейски въпроси преди да напусне миналата година. По време на 16-те месеца в европейското направление на американската външна политика Мичъл наблюдава отношенията с 50 страни и важни блокове като Организацията на Северноатлантическия договор и Европейския съюз. \"Влизаме в ера на конкуренция на големите сили\", каза той. \"Западът, САЩ и нашите съюзници не са достатъчно подготвени за този преход.\" Мичъл няма друга работа, освен да научи сина си да играе бейзбол и да заведе дъщеря си на първите ѝ уроци по балет. \"Имам две големи причини да направя това\", каза той за оставката си. „Едната се нарича Уесли. Другата се нарича Шарлот.“ ", "date": "2019.01.23", "title": "Най-високопоставеният американски дипломат за Европа подаде оставка"}
{"url": "http://epicenter.bg/article/Nechuvano--FBR-nyama-pari-za-zaplati-na-informatorite-si/173523/7/0", "text": "Служители на ФБР се оплакаха, че липсата на финансиране за американското правителство им пречи да плащат на техните информатори, да купуват наркотици под прикритие и т. н.  „Разследванията и преследванията страдат от липсата на пари за пътуване, за да разпитат свидетели или средства за заплащане на преводачи, казват агенти“, обясни Том О'Конър, президент на Асоциацията на агентите на ФБР.  \"Всеки ден, с който липсата на пари продължава, оперативните пречки, създадени от затварянето, се влошават и увреждат нашата борба с тероризма и контраразузнаването по целия свят\", каза О'Конър, увеличавайки натиска върху Белия дом и Конгреса за прекратяване на сегашната ситуация.  Затварянето на правителството започна на 22 декември, след като президентът Доналд Тръмп отхвърли предложената от правителството финансова сметка, която не отговаряше на искането му за милиарди долари за изграждане на стена на границата между САЩ и Мексико.  Оттогава Тръмп и демократите се придържат към позициите си, оставяйки неизвестно докога 800 000 федерални работници и милиони работници по договори ще останат без заплащане.  Повечето от 13 000 специални агенти на ФБР все още трябва да работят, а О'Конър каза, че новият доклад показва, че обучението, разследванията и набирането на хора изпитват сериозни проблеми.  Няколко агенти казаха, че ресурсите, които намаляват операциите, правят невъзможно да се плаща на информаторите.  \"Поради невъзможността да плащаме на конфиденциални човешки източници рискуваме завинаги да загубим и информацията, която те предоставят. Не е ключ за осветление, който можем да включим и изключим\", казва неидентифициран агент от централната част на САЩ.   Източник: БГНЕС", "date": "2019.01.23", "title": "Нечувано! ФБР няма пари за заплати на информаторите си"}
{"url": "http://epicenter.bg/article/Dve-momichentsa-izbyagali-ot-detska-gradina-v-Sibir-pri--45-gradusa-navan/173524/7/0", "text": "Две момиченца избягали от детска градина в Русия при температура от минус 45 градуса, съобщава Би Би Си.  5-годишните деца се измъкнали, без служителите да забележат. Единствено видеокамера на входа на детската градина в село северно от Якутск ги заснела как излизат. Едното носело плюшена играчка, като и двете били без ръкавици.  Бягството на момиченцата било открито, едва след като майката на едното отишла да го вземе от детската градина и видяла, че якето й го няма.  Междувременно едното дете стигнало до дома си, откъдето баща му го взел и го откарал в лечебно заведение.  Другото се объркало в тъмнината, но потърсило подслон в къща наблизо и така се спасило от измръзване.  Оказало се, че едното от децата е пострадало по-тежко и било откарано до болница в Якутск, като според майка му, три от пръстите му са измръзнали сериозно.  Води се следствие как се е стигнало до инцидента.   Източник: БГНЕС", "date": "2019.01.23", "title": "Две момиченца избягали от детска градина в Сибир при -45 градуса навън"}
{"url": "http://epicenter.bg/article/Germaniya-izleze-ot-Misiyata-na-ES-za-kontrol-na-migratsiyata-v-Sredizemno-more-zaradi-Salvini-/173527/7/0", "text": "Германия реши да прекрати участието в европейската мисия „София“ за контрол на миграцията в Средиземно море в отговор на затварянето на пристанищата за тях от вицепремиера и вътрешен министър на Италия Матео Салвини, пише италианския ежедневник Corriere della Sera, цитиран от Агенция \"Фокус\".  Развитието идва, след като Салвини критикува полтиката на Франция „да ограбва“ африканските страни.  \"Ние продължаваме да работим рамо до рамо с Франция, за да намерим общи решения\", пише италианският премиер Джузепе Конте, но \"Европа трябва да предприеме действия за по-ефективна подкрепа на икономическото и социалното развитие на африканските страни,\" подчерта той.  Наскоро Салвини атакува президента на Франция Еманюел Макрон: \"Проблемът с мигрантите има толкова много причини, има хора, които отиват в Африка, не за да подпомогнат развитието там, а да откраднат богатство от тези народи и от този континент. Франция очевидно е сред тях, Италия не е“, като освен това подкрепи протестите във Франция срещу политиката на президента Макрон.  ", "date": "2019.01.23", "title": "Германия излезе от Мисията на ЕС за контрол на миграцията в Средиземно море заради Салвини "}
{"url": "http://epicenter.bg/article/Potomka-na-familiyata-Gandi-vliza-v-politikata/173537/7/0", "text": "Потомка на най-известната политическа династия в Индия формално влезе в политиката и получи влиятелен пост в най-голямата опозиционната партия Индийски национален конгрес, която се готви за предстоящите напролет парламентарни избори в страната, предаде Асошиейтед прес. Приянка Ганди Вадра е 47-годишна дъщеря на бившия премиер Раджив Ганди и на Соня Ганди - бивша лидерка на партията, както и внучка на бившата премиерка Индира Ганди. Нейният по-голям брат Рахул Ганди преди година смени майка си начело на партията ИНК. В предишни години Приянка помагаше на майка си и брат си по време на предизборни кампании в техните избирателни райони в щата Утар Прадеш, но никога не е заемала партиен пост. Днес ИНК обяви, че тя е назначена за генерален секретар на Националния комитет на партията и ще отговаря за източните райони на Утар Прадеш - най-големия щат в Индия с население от над 200 млн. души. Очаква се партията да води тежка битка в предстоящите избори в щата с две местни регионални партии, които влизат в съюз срещу ИНК.   Източник: Новини.бг", "date": "2019.01.23", "title": "Потомка на фамилията Ганди влиза в политиката"}
{"url": "http://epicenter.bg/article/Rusnatsite-pokazaha-na-voenni-atasheta-ustanovki-Iskander-M-s-raketi-9M729/173552/7/0", "text": "Руското военно министерство показа крилатата ракета 9М729 (натовското ѝ обозначение е SSC-8), за която САЩ заявиха, че е причина за тяхното изтегляне от Договора за ликвидирането на ракетите със среден обсег (INF).  Това се случва за първи път, като ракетата е била представена пред чуждестранни военни аташета.  Руските медии съобщават обаче, цитирайки неназован източник, че американски представители не са присъствали на срещата. Нито руското военно министерство, нито Вашингтон са потвърдили тази информация.  САЩ наскоро обявиха, че ще започнат процеса по оттегляне от договора за ракетите на 2 февруари, като причина за това посочиха, че Русия не спазва договора. По-специално американската страна настоя Москва да унищожи всички крилати ракети SSC-8, твърдейки, че те нарушават договора.  По време на представянето на ракетата, руското военно ведомство също така е разкрило нейните спецификации, които предизвикаха толкова голяма тревога в САЩ, тъй като Вашингтон твърди, че Москва е тествала 9М729 в обсег, който е в нарушение на договора.  Ракетата има минимален стрелкови обхват от 50 км, същия като нейния предшественик 9М728, и максимален обхват от 480 км, което е 10 км по-малко от обхвата на 9М728 и което не нарушава договора за ракетите от 1987 г.  \"Разстоянието беше потвърдено по време на стратегически учения през 2017 г.\", посочи началникът на руските артилерийски войски Михаил Матвеевски.  Руското военно министерство също така е показало установката \"Искандер-М\", модифицирана да изстрелва 4 ракети 9М729, вместо две 9М728 при предишната си модификация. Руските военни бяха принудени да модернизират установката, тъй като 9М729 е с 53 см по-дълга от своята предшественичка.  САЩ твърдят, че Русия е нарушила договора от 1987 г., като е тествала ракетата 9М729 в обхват, забранен от споразумението. Вашингтон обяви, че ще започне процеса по оттегляне от договора на 2 февруари, изтъквайки, че Москва не е предоставила доказателства, че е спряла предполагаемите нарушения.  Договорът за ракетите беше подписан между САЩ и СССР, като предвижда унищожаване на всички балистични и крилати ракети с обсег между 500 и 5000 км.    ", "date": "2019.01.23", "title": "Руснаците показаха на военни аташета установки Искандер-М с ракети 9М729"}
{"url": "http://epicenter.bg/article/SASht-uvedomiha-Rusiya--che-napuskat-Dogovora-za-likvidirane-na-raketite-s-malak-i-sreden-obseg/173561/7/0", "text": "Съединените щати са уведомили Русия по дипломатически канали, че решението им да напуснат Договора за ликвидиране на ракетите със среден и малък обсег е окончателно и не представлява покана за диалог. Това съобщи руският заместник-министър на външните работи Сергей Рябков на брифинг за журналисти и акредитираните в Москва чуждестранни военни аташета, предаде БНР.  Москва не е нарушавала договора и разглежда решението на Съединените щати за излизане от споразумението като несъстоятелно и нищожно от правна гледна точка. Затова засега документът остава в сила, посочи Рябков. Той добави, че Русия ще продължи да смята условията на договора за задължителни за изпълнение. По думите му, Москва е готова да води пълноправен диалог за запазване на споразумението при отчитане на опасенията на всяка от страните и без контрапродуктивни ултиматуми.  „Договорът трябва да бъде съхранен. Изборът е на американската страна“, подчерта Сергей Рябков.  На 15 януари в Женева се състояха руско-американски консултации. Съединените щати настояха Русия да се върне към изпълнението на договора, като унищожи ракетата 9М729. Москва от своя страна прикани Вашингтон да се откаже от езика на ултиматумите и да обсъди конкретни мерки за спасяването на документа.  ", "date": "2019.01.23", "title": "САЩ уведомиха Русия, че напускат Договора за ликвидиране на ракетите с малък и среден обсег"}
{"url": "http://epicenter.bg/article/Kitay-shte-nadmine-SASht-i-shte-se-prevarne-v-nay-golemiya-pazar-v-sveta-za-targoviya-na-drebno-/173574/7/0", "text": "Според компанията eMarketer през 2019 година Китай ще надмине САЩ, за да се превърне в най-големият пазар в света за търговия на дребно, съобщава агенция MarketWatch, цитирана от БНР.  Експерти твърдят, че китайският пазар ще надхвърли този на Съединените щати със 100 млрд. долара, като продажбите в Китай ще нараснат със 7,5% до 5,636 трлн. долара. По същото време се очаква продажбите на дребно в САЩ да се повишат с 3,3% до 5,529 трлн. долара, но темповете на растеж ще намалеят и при двете най-големи световни икономики.  Китай има и най-значим ръст в света на онлайн продажбите на стоки, като този скок е от 35,3 на сто. Компанията Alibaba Group Holding Ltd. е водеща с дял от цели 53,3% от всички продажби, въпреки че този дял намалява, отбелязва анализаторската компания за онлайн търговия eMarketer.  През 2019-а година се очаква китайската търговия през интернет да достигне 1,989 трлн. долара, като самата страна ще държи 55,8% от онлайн продажбите на дребно по целия свят.  В САЩ електронната търговия представлява доста по-скромните 10,9% от всички продажби на дребно.  Компанията eMarketer също така твърди, че до 2022 година общите продажби на дребно в САЩ ще достигнат 6,030 трлн. долара спрямо 6,757 трлн. долара в Китай.  ", "date": "2019.01.23", "title": "Китай ще надмине САЩ и ще се превърне в най-големия пазар в света за търговия на дребно "}
{"url": "http://epicenter.bg/article/Tereza-Mey--Opitite-za-otlagane-na-Brekzit-ne-reshavat-vaprosa-/173576/7/0", "text": "Британската премиерка Тереза Мей каза в парламента днес, че опитите на някои депутати да отложат излизането на страната от ЕС, използвайки парламентарни процедури, не решават ключовия въпрос за това как ще бъде осъществен Брекзит, предават Ройтерс и БТА.  \"Това, което виждаме, са предложения за поправки, които имат за цел да създадат ситуация за удължаване на срока на процедурата по член 50 (от Лисабонския договор за ЕС), но то не решава проблема, винаги ще дойде момент за решение. А решението си остава същото: (напускане) без споразумение, със споразумение, или без Брекзит изобщо\", каза тя.  ЕС не може да предоговори споразумението за предпазния механизъм за границата в Ирландия, заяви днес вицепрезидентът на Европейската комисия Франс Тимерманс, цитиран от Ройтерс.  \"Ние ще подкрепим Ирландия... (Предпазният механизъм) е \"червена линия\", по която не можем да преговаряме с британското правителство\", каза Тимерманс на събитие в полския град Краков.  Утре главният преговарящ от ЕС за Брекзит Мишел Барние ще бъде приет в Берлин от германската канцлерка Ангела Меркел, съобщи заместник-говорителят на федералното правителство Мартина Фиц, цитирана от ТАСС.  Говорейки за неяснотата около Брекзит, тя напомни, че Брюксел и Германия в частност очакват от Лондон \"конкретни предложения\".  \"Топката е в полето на британците\", каза Фиц, но не отговори на въпроса дали Германия би се съгласила за отлагане на срока за Брекзит при сегашните условия. Според нея ЕС може да действа \"само на основата на запитване\" от страна на Лондон.  Долната камара на британския парламент отхвърли на 15 януари проекта за споразумение с ЕС за условията на напускането, одобрен от Лондон и Брюксел през ноември м. г. след година и половина преговори.  Самият Брекзит е планиран за 29 март, след което, според плана, трябва да започне преходният период, който ще продължи до края на 2020 г.  ", "date": "2019.01.23", "title": "Тереза Мей: Опитите за отлагане на Брекзит не решават въпроса "}
{"url": "http://epicenter.bg/article/NATO--Nyama-da-priemem-Rusiya-da-ustanovyava-zoni-na-vliyanie--v-koito-da-reshava-koy-kakvo-da-pravi-/173579/7/0", "text": "Никога не бихме приели опитите на Русия да установява сфери на влияние, в които да решава кой какво да прави. Това заяви генералният секретар на НАТО Йенс Столтенберг след среща с президента на Грузия Саломе Зурабишвили в централата на алианса в Брюксел, предаде БТА.  Той отбеляза, че миналото лято държавните и правителствените ръководители на страните от пакта са потвърдили решението от 2008 г. за присъединяване на Грузия към военнополитическия съюз. Става дума за правото на всеки народ да следва своя път. Никой друг няма каквото и да било основание да се намесва или да препятства този процес, заяви Столтенберг.  Генералният секретар съобщи, че ще посети Грузия през март, както и че тази година предстоят съвместни учения на алианса и на грузинските въоръжени сили. Ще увеличим съвместните морски учения. Приветствам стремежа на Тбилиси за постигането на разходи за отбрана, равни на два процента от БВП, добави той.  Столтенберг допълни, че НАТО изцяло подкрепя целостта на Грузия в международно признатите граници. Призоваваме Русия да се изтегли от Абхазия и Южна Осетия, заяви генералният секретар. Той посочи, че Грузия и НАТО се тревожат от повишеното руско военно присъствие в Черно море.  Грузия е решена да се присъедини към НАТО - това е волята на страната и на народа, посочи президентът Зурабишвили. Тя добави, че присъединяването на страната й към ЕС и НАТО е главна задача и една от основните в нейния мандат. Готови сме да направим повече и да напреднем по пътя към присъединяването. Знаем, че ще се наложи да изчакаме, вероятно и малко по-дълго, допълни тя.  ", "date": "2019.01.23", "title": "НАТО: Няма да приемем Русия да установява зони на влияние, в които да решава кой какво да прави "}
{"url": "http://epicenter.bg/article/Putin-i-Erdogan--Obshtite-ni-proekti-varvyat-po-plan--aktivno-satrudnichim-i-v-Siriya-/173582/7/97", "text": "Общите големи проекти между Турция и Русия вървят по план. Това заяви при посрещането на турския президент Реджеп Тайип Ердоган в Москва руският държавен глава Владимир Путин, съобщи официалният сайт на Кремъл.  \"Ние продължаваме практиката на нашите редовни срещи, консултации и обмяна на мнения и трябва да отбележа, че това дава своите положителни резултати. Много се радвам да ви посрещна в Москва\", заяви Путин.  \"За първите 10 месеца на миналата година търговският ни оборот нарасна повече, отколкото за цялата предишна година. Броят на руските туристи в Турция нарасна с цели 30%, достигайки рекордните 6 милиона души\", отбеляза руският президент.  \"Това говори за факта, как гражданите на нашите страни възприемат промяната на характера и качеството на руско-турските отношения. Г-н президент, скъпи приятелю, това в значителна степен е Ваша лична заслуга, Ваше лично постижение, тъй като вие отделяте на това огромно внимание\", подчерта Путин.  \"Нашите големи общи проекти вървят по план. И, разбира се, ние се заниваме с въпросите на регионалната сигурност, активно си сътрудничим по сирийското направление\", каза още Путин.  \"Развитието на отношенията между Русия и Турция оказва положително влияние върху сигурността в района на Близкия изток\", подчерта в отговор Ердоган.  \"В много сфери, в това число военната, културната, търговската, се наблюдава развитие на отношенията между нашите страни. Несъмнено, това развитие се отразява крайно положително на регионалната сигурност\", отбеляза турският президент.  В хода на срещата Владимир Путин изказа съболезнования за загиналите по време на аварията в неутрални води в Черно море турски моряци.   ", "date": "2019.01.23", "title": "Путин и Ердоган: Общите ни проекти вървят по план, активно сътрудничим и в Сирия "}
{"url": "http://epicenter.bg/article/Ezeroto-Baykal-zamrazna/173589/7/0", "text": "Езерото Байкал замръзна и се превърна в желана дестинация за много фотографи. Най-дълбокото езеро в света, чието дъно се спуска до 1700 метра от повърхността, замръзва средно 5 пъти всяка година.  Ледът, който сковава водите му, е достатъчно солиден, за да издържи камион с тегло над 15 тона, информира БНТ.  Езерото е и едно от най-старите - то се е образувало преди милиони години. Байкал съдържа около 20 процента от незамръзналата сладка вода в света.", "date": "2019.01.23", "title": "Езерото Байкал замръзна"}
{"url": "http://epicenter.bg/article/Balgarin--izdirvan-v-SASht--be-arestuvan-vav-Venetsiya-/173591/7/0", "text": "Български гражданин, който има и канадско гражданство и е бил обект на международно издирване заради произнесена срещу него в САЩ присъда от 25 години затвор, бе задържан във Венеция, съобщава италианското издание \"Венеция тудей\", цитирано от Канал 3.  Той е на около 50 години. Арестуван е тази нощ във Венеция, където бил отседнал в луксозен хотел със съпругата си. Апелативен съд се очаква да задейства процедурата по екстрадирането на задържания към САЩ.  Българинът е бил осъден миналата година от окръжен съд в Ню Йорк по обвинения в измама и пране на пари. Той извършил въпросните престъпления от 2008 г. до 2015 г. През 2015 г. е бил арестуван, но след това пуснат под гаранция.  Според обвинението заедно със съучастници той е успял посредством различни схеми, а също и чрез заплахи, да измами хиляди американски граждани. Измамите са били за общо 2 милиона долара. Парите били изнесени извън САЩ посредством международни банкови мрежи.  ", "date": "2019.01.23", "title": "Българин, издирван в САЩ, бе арестуван във Венеция "}
{"url": "http://epicenter.bg/article/Evrodeputat-veteran-vzimal-po-150-evro-ot-vseki-svoy-posetitel-/173592/7/0", "text": "Скандал с един от най-известните и влиятелни евродепутати, пише европейския клон на изданието \"Политико\". Германецът Елмар Брок - евродепутатът с най-голям стаж в парламента, е взимал по 150 евро от всеки свой посетител, предаде БГНЕС.  След това Брок декларирал разходи по посрещането на посетители и Европейския парламент му плащал за същото, за което вече е взел пари. Така Елмар Брок прибрал 18 хиляди евро през 2016 и 2017 г. Според \"Политико\", системата продължавала да работи и през 2018 г.  Елмар Брок е бил обект на критики за доходите си и преди, след като се разбра, че години наред е запазил поста си в една от големите медийни компании в Германия. Така взимал заплата на евродепутат от 8757 евро и заплата от медийната компания от 5000 евро на месец.  Таксата от 150 евро на посетител Елмар Брок обяснил с това, че Европейският парламент не покрива всички разходи по посрещането на посетителите му, които били многобройни.  \"Политико\" пише, че разполага с документи, от които личи, че при много групови посещения, цената на визитата е била значително по-ниска от 150 евро на човек, но разликата не е била връщана на посетителите.  В един от посочените примери, Елмар Брок взел от Европейския парламент 8760.80 евро, за да посрещне група от над 40 души от германския град Падерборн. След това накарал и самите посетители да му платят още 6150 евро. Всички разходи по престоя на групата били 8600 евро. Така у Брок останали повече от 6300 евро излишък, които той запазил.  ", "date": "2019.01.23", "title": "Евродепутат-ветеран взимал по 150 евро от всеки свой посетител "}
{"url": "http://epicenter.bg/article/10-658-475-leva-sa-vlezli-v-obshtinskata-hazna-na-Kardzhali-prez-2018-g--ot-mestni-danatsi-i-taksi/173567/4/0", "text": " 10 658 475 лева са влезли в общинската хазна през 2018 година от местни данъци и такси при заложен план от 12 201 000 лева, което е 87, 36 на сто, съобщи заместник-кметът Тунджай Шюкрю.   Постъпленията от Патентен данък са 153 722 лв. или 99,17 %. При такситата е отчетено преизпълнение от 104% , при заложени 126 000 лв. са събрани 131 000 лв. При данък „Недвижими имоти” постъпилите в хазната средства са 1 577 839 лв.при план 2 400 000 лв. или 65,74%.   При данък МПС през 2018 са заложени също 2 400 000 лв., а събраната сума е 1 917 000 лв., което е 79,88% . 85,81% е събираемостта при такса „Битови отпадъци”, при план от 5 380 000 лв., постъпленията са 4 616 404 лв.   Най висока събираемост е отчетена при данък „Придобиване на имущество”-127,47 %. като постъпленията са 2 167 036 лв. при заложени 1 700 000 лв. „Това е прекият показател за сделките при търговията с движимо и недвижимо имущество. В случая той показва, че в нашата община този вид дейност е била много активна през 2018 година”, посочи г-н Шюкрю.   От туристически данък в общинската хазна са влезли 24 510 лв. или 61,28%.при заложени 40 000 лв.   „Тук разчитаме единствено на съвестта на търговците в туристическия бранш, защото нямаме единна система за контролиране на местата за настаняване. Правили сме проучване и имаме намерение да въведем софтуерен продукт за възможност при контрол и отчитане в този отрасъл, но той е доста скъп и навярно ще се наложи да го отложим малко във времето. Но въвеждането му гарантира около 30-40% ръст на тези приходи”, коментира зам.- кметът Тунджай Шюкрю.   Община Кърджали продължава да събира и стари задължения както от физически, така и от юридически лица. Старите задължения към този момент са в размер на 8 361 473 лв., като за данък „Недвижимите имоти” сумата е 767 968 лв., данък МПС - 1 309 012 лв. и такса „Битови отпадъци”- 6 284 493 лв. Физическите лица със задължения над 5 000 лв. са 29.   Юридическите лица, които имат задължения над 5 000 лв., са 122. Между тях има и фирми, които вече не са в състоятелност и те са с най-големи задължения, сред тях има и такива със задължения над 1 милион лева. „На всички тези физически и юридически лица са съставени актове за нарушение по съответните законови норми и чакаме да се издължат.   Процедурата е продължителна, защото повечето длъжници не могат да се откриват на данъчния им адрес. Крайната инстанция при такива случаи е частният съдебен изпълнител”, уточни зам. кметът Тунджай Шюкрю и благодари на всички съвестни и редовни данъкоплатци на община Кърджали.   Община Кърджали не увеличава данъците и тази година. Но има промени при определяне на данъка върху превозните средства за леки автомобили и товарни автомобили с технически допустима маса не повече от 3,5 тона. На 7 ноември 2018 г. парламентът прие окончателните промени в Закона за корпоративното подоходно облагане, с които се направиха изменения и в редица други данъчни закони.   Парламентът прие собствениците на стари автомобили да плащат по-висок данък. Приета е нова законова концепция за определяне на данъка върху горепосочените превозни средства. Данъкът се определя по формула, която включва два компонента: имуществен и екологичен.   Имущественият компонент отчита мощността и годината на автомобила, а екологичният компонент отчита екологичната категория на автомобила, респективно замърсяването, което причинява съответното превозно средство. Всички тези подробности ще бъдат обсъждани и разяснявани на предстоящите заседания на Постоянните комисии към Общинския съвет на община Кърджали, както и на публичното обсъждане на Бюджета на община Кърджали за 2019 г.  ", "date": "2019.01.23", "title": "10 658 475 лева са влезли в общинската хазна на Кърджали през 2018 г. от местни данъци и такси"}
{"url": "http://epicenter.bg/article/Shveytsariya-razrabotva-razplashtatelna-sistema--koyato-da-zaobikoli-amerikanskite-sanktsii-sreshtu-Iran-/173570/4/0", "text": "Швейцария работи по създаването на собствен междубанков канал за комуникация с Иран, който ще позволи да се заобиколят американските санкции срещу Техеран, предава иранската агенция Mehr, цитирана от TACC и \"Фокус\".  \"Работим по нашия пряк финансов канал за комуникация между Швейцария и Иран, независим от европейския механизъм за СПП\", е заявил швейцарският посланик в Иран Маркус Лайтнер.  Според него \"швейцарската страна е убедена в необходимостта от спазване на условията на ядреното споразумение\". Той подчерта, че \"европейските страни се стремят да запазят Съвместния всеобхватен план за действие за иранската ядрена програма\".  По-специално, за да продължи сътрудничеството с Иран във финансовата сфера, Европа работи по междубанков канал за комуникация като аналог на системата SWIFT (международна система за междубанков обмен на информация и разплащане), от която Техеран е изключен през ноември 2018 г. в резултат на натиска на САЩ.  \"Въпреки че Швейцария не е член на Европейския съюз, ние следим отблизо процеса на създаване на механизъм за разплащания с Иран\", добави посланикът.  На 21 ноември 2018 г. стана известно, че Иран и ЕС работят по създаването на междубанков канал за комуникация, за да заобиколят санкциите на САЩ срещу Техеран. Според наличните данни Германия или Франция, в частност, могат да регистрират механизма на тяхна територия.  Иранската страна многократно е заявявала, че се надява да започне работа по аналога на SWIFT преди началото на 2019 г., но засега системата не е заработила.  ", "date": "2019.01.23", "title": "Швейцария разработва разплащателна система, която да заобиколи американските санкции срещу Иран "}
{"url": "http://epicenter.bg/article/Otkriha-tyaloto-na-udaviloto-se-momche-v-yazovir-v-Plovdivsko/173526/3/0", "text": "Водолази откриха тялото на 15-годишното момче, което потъна вчера във водоем край Марково, съобщи trafficnews.bg. Търсенето беше затруднено от дебелия лед.   15-годишното момче потъна вчера в ледените води на микроязовир между селата Марково и Първенец, докато си прави селфи. Ледът се пропукал и то потънало във водата.   Детето било с двама свои приятели - момче и момиче. Когато приятелят им паднал в ледените води, те първо се обадили на бабата на момчето. Тя пък се свързала с дядото, който отишъл на място и опитал сам да измъкне тийнейджъра.   Според свидетели момчето поне 20-ина минути се борило да плува и да се измъкне, но не успяло. Сигналът за инцидента е подаден към 17.00 ч. на тел. 112. Незабавно са се отзовали полицейски екип от Пловдив и техника от Пожарната.   Спасителната операция е започнала веднага. Издирването на тялото бе преустановено вчера към 20.00 часа заради гъста мъгла и поради факта, че е станало изключително тъмно. Рано тази сутрин водолази продължиха търсенето.", "date": "2019.01.23", "title": "Откриха тялото на удавилото се момче в язовир в Пловдивско"}
{"url": "http://epicenter.bg/article/Spetsprokuraturata-i--quot-Vatreshna-sigurnost-quot--vlyazoha-v-stolichnoto-4-to-RPU/173545/3/0", "text": "Спецпрокуратурата и дирекцията \"Вътрешна сигурност\" в МВР влязоха в столичното 4-то РПУ. Разследващи съобщиха, че акцията е по разследване за корупция сред служители на МВР, предаде БТА, цитирана от Новини.бг.  Към момента информацията по случая е изключително оскъдна и неофициална. Арестуван е началникът на икономическа полиция. Не е ясно дали има още задържани и, ако да – на какво ниво са.  Очаква се да бъдат съобщени подробности по-късно днес.", "date": "2019.01.23", "title": "Спецпрокуратурата и \"Вътрешна сигурност\" влязоха в столичното 4-то РПУ"}
{"url": "http://epicenter.bg/article/Spetsaktsiya-v-tsentara-na-Sofiya--Politsai-trashkat-moshtno-pred-SMG/173563/3/0", "text": "Няколко души бяха натръшкани на тротоара на бул. \"Васил Левски\" на пресечката с ул. \"Искър\" от кола, която бе блокирана от полицейски патрулки. С лента бе оградено мястото - спирката на тролейбус 11 и автобуси 78 и 79 пред Софийската математическа гимназия, предаде Канал 3.   \"Три лица, криминално проявени, са задържани непосредствено след кражба от няколко автомобила, използвано е огнестрелно оръжие - стоп патрони, няма пострадали\", обясни главният секретар на МВР Ивайло Иванов, като уточни, че задържаните са изблъскали патрулка.   На кръстовището заковаха 2 патрулки и полицейски микробус. По предварителна информация е задържана група за извършване на грабежи.  ", "date": "2019.01.23", "title": "Спецакция в центъра на София! Полицаи заловиха трима автокрадци пред СМГ"}
{"url": "http://epicenter.bg/article/Ivan-Geshev--Petima-politsai-4-to-RU-v-Sofiya-sa-arestuvani--iznudvali-sobstvenitsi-na-zavedeniya/173564/3/0", "text": "Служители на „Икономическа полиция“ в 4-то РУ в столицата са изнудвали за подкупи собственици на заведения. Това каза на брифинг зам.-главният прокурор Иван Гешев след акцията на спецпрокуратурата и \"Вътрешна сигурност\", предаде Агенция „Фокус“.  „Действията, които се провеждат, започнаха в рамките на предишните няколко часа. Специализираната прокуратура и „Вътрешна сигурност“ са двете основни структури, които работиха по случая“, заяви Гешев.  Той посочи, че става дума за разследване за организирана престъпна група от служители на 4-то РУ на МВР.  „  И в резултат на това, че тези такси явно са непосилни за някои от тях се случи това. Т.е. хората, които трябва да защитават законността, осъществяват дейността, срещу която трябва да се борят“, каза Гешев и благодари на служителите на МВР, които са работили по случая.    „Задържани са петима души към момента за организирана престъпна група, като предстои да бъде решено на кои да бъдат повдигнати обвинения. Те са от сектор „Икономическа полиция“ към 4-то РУ, има един ръководен служител“, заяви Иванов.  Той посочи, че по случая се работи по няколко канала от СДВР и прокуратурата.  „От доста време се работи тази група, не искам да навлизам в конкретика. Различни са били сумите, които са искани от хората, като са водени преговори за уточняването им. Търговците са се занимавали с различни дейности“, каза още Иванов.  „Служителите бяха задържани по време на работа“, допълни главният секретар на МВР.   ", "date": "2019.01.23", "title": "Иван Гешев: Петима полицаи 4-то РУ в София са арестувани, изнудвали собственици на заведения"}
{"url": "http://epicenter.bg/article/Blizak-na-Tsvetan-Vasilev-e-obvinen-zaedno-s-Elena-Yoncheva-/173566/3/0", "text": " Това обяви заместник-главният прокурор Иван Гешев по време на брифинга за задържаните заради корупционни схеми полицаи, цитиран от Канал 3.  Той не подмина и темата за обвинението на депутатката от БСП. По-рано днес от Специализираната прокуратура изнесе подробности около обвинителния акт на Йончева. От него стана ясно, че    Сега зам.-главният прокурор разкри, че става въпрос за близък на обвиняемия за източването на КТБ Цветан Василев.  , обяви Иван Гешев.  Елена Йончева е обвинена за пране на пари в размер на 330 000 евро. Те са били получавани в сметки в КТБ на фирма на Йончева през офшорки на Василев. Според обвинението тя е била наясно, че парите са придобити чрез престъпна дейност.   Обвинението, както е описано в съобщението напрокуратурата, е било извършено в периода 13.06.2012г. до 06.11.2014г., в съучастие с още едно лице - Б. М., като Йончева е извършител, а Б. М. бил неин помагач. Според обвинението в инкриминирания период Йончева \"в качеството си на длъжностно лице – управител на \"Офроуд\" ООД, е получила по открити в КТБ АД две банкови сметки сумата от 333 000 евро и е спомогнала да бъде преобразувано това имущество в лично, като е  знаела, че то е придобито чрез престъпление.\"  ", "date": "2019.01.23", "title": "Близък на Цветан Василев е обвинен заедно с Елена Йончева "}
{"url": "http://epicenter.bg/article/S-nova-meditsinska-aparatura-oborudvat-bolnitsata-v-Kardzhali/173577/2/0", "text": "Модерна медицинска апаратура ще намали необходимостта от трансфер на пациенти от МБАЛ „Д-р Атанас Дафовски” Кърджали в по-големи лечебни заведения при извънредни ситуации. Това стана ясно по време на Информационен ден под надслов „Как да спасим живот?”, в който участваха не само медици, но и представители на здравни заведения, както и граждани.   \"Оборудването е предназначено за диагностика и лечение в областта на кардиологията, травматологията, клиничната лаборатория, урологията и спешната медицина\", посочи директорът на кърджалийската болница проф.д-р Тодор Черкезов, който допълни, че апаратурата вече е доставена и монтирана.   „Смятам, че всичко това ще бъде оценено добре и по достойнство от населението. Хората ще имат достъп до новите услуги, най–вероятно, през втората половина на т. г., защото в момента нашите медицински специалисти се обучават за работа с новата апаратура”, обясни проф. д-р Черкезов.   Модерното оборудване е осигурено по съвместен проект между болницата в Кърджали и тази в Комотини по Програма за сътрудничество ИНТЕРРЕГ Гърция - България. Проектът е на стойност 1, 3 млн. евро като бюджетът на МБАЛ”Д-р Атанас Дафовски” Кърджали е в размер малко над 560 хил. евро.   19 са новородените в МБАЛ „Д-р Атанас Дафовски” Кърджали от началото на годината, съобщи началникът на АГО д-р Георги Дзивков в Деня на родилната помощ.   През миналата 2018 година в лечебното заведение са проплакали общо 550 новородени, което е с 175 по – малко в сравнение с предходната 2017 година.„Намалява броят на бебетата, но причините са най – вече демографски”, обясни д-р Дзивков.   Той подчерта, че на този етап имат нужните специалисти – лекари и акушерки. Началникът на отделението по неонаталогия д-р Жечка Велева коментира, че броят на недоносените се запазва и той е между 8 и 10% от всички новородени. Тя уточни, че секторът разполага с необходимата апаратура, една част от кувьозите са дарения от Българската Коледа и от Българо-норвежка програма.   По повод празника екипът на родилно отделение бе поздравен от областния управител Никола Чанев и зам.- кметът на община Кърджали Веселина Тихомирова. По традиция честването бе съпътствано с ритуално изкъпване на новородено и поливане на вода на акушерите.  ", "date": "2019.01.23", "title": "19 са новородените в Кърджали от началото на годината"}
{"url": "http://epicenter.bg/article/Televiziyata-na-BSP-startira-utre/173578/2/0", "text": "Българска свободна телевизия стартира утре, 24.01.2019 г., от 7:30 ч, съобщиха от пресцентъра на БСП.   Програмата на телевизията на БСП започва  .    Тя и нейните гости ще коментират интересни и полезни теми от всички сфери на живота.   .   Във вечерния блок са заложени предаванията    В ефира на телевизията зрителите ще могат да видят и много от любимите български филми, стойностна музика и документалистика.", "date": "2019.01.23", "title": "Телевизията на БСП стартира утре в 7.30 часа"}
{"url": "http://epicenter.bg/article/Oborudvat-moderno-otdelnite-kabineti-na-dnevniya-tsentar-za-detsa-s-uvrezhdaniya-v-Burgas/173581/2/0", "text": "Започна поетапното внасяне на най-модерно оборудване в Дневния център за деца с увреждания в Морската градина. За осигуряване на комфорт по време на престоя и специализираните занятия, ново обзавеждане влиза в залата за лечебна физкултура и рехабилитация, кабинета за психолог, логопед, залите за индивидуална и групова работа, психосензорната стая, трапезарията, кухнята и три спални помещения.   Към момента е внесено необходимото сензорно оборудване, пособия за игра, обучение и рехабилитация на децата - тактилни пътеки, гумена бъркотия, музикална уредба, пъзели, интерактивен фиброоптичен килим и др. В процес на доставка са уреди за залата по лечебна физкултура, съобразени с нуждите на целевата група, които да допълнят комплексното въздействие от терапевтичните дейности.   Предстои да бъде обособен кът за отдих на открито, в непосредствена близост до сградата, със зона за съоръжения и сензорна градина, съобщиха от пресцентъра на общината.   Кметът Димитър Николов посети Дневния център за деца с увреждания заедно със заместника си Руска Бояджиева и директора на общинска дирекция \"Здравеопазване и социални дейности\" Мая Казанджиева, за да види как функционира друга негова нова придобивка. Това е подпомагаща технология за комуникация, обучение и синтезирана реч. Тя представлява специализиран софтуер, който предоставя готови страници за комуникация, възможност за редакция и създаване на нови страници и допълнителна функционалност.   Тези възможности могат да бъдат използвани за ежедневно използване на текст към говор, обучение по език и граматика, развиване на различни познавателни функции. Децата могат да пишат с поглед, мишка или тъчскриийн, а написаното да се произнася. Могат да се използват образователни игри - например, чрез този софтуер децата учат цветовете или буквите.   Игрите са създадени така, че по забавен начин да развиват умения за контрол и избор с помощта на поглед.   Самата сграда на Дневния център за деца с увреждания е известна на бургазлии като бившите казарми на 24-ти Черноморски пехотен полк. Ремонтът и смяната на предназначението й се случиха в резултат на общите усилия на Службата за сътрудничество и отбрана при Посолството на САЩ и Община Бургас. Центърът разполага с 10 кабинета. С децата работят психолози, социални работници, арт терапевти, логопеди, ресурсни учители и др. Посещенията са свободни. Децата могат да остават през целия ден. Пространствено и функционално сградата има капацитет да осигури подходящи условия за дневна грижа на 30 деца и възможност за консултативни услуги до 60 места.    ", "date": "2019.01.23", "title": "Оборудват модерно отделните кабинети на дневния център за деца с увреждания в Бургас"}
{"url": "http://epicenter.bg/article/Yuriy-Aslanov--BSP---GERB-sa-s-izravneni-sili-ot-kraya-na-2018-g-/173584/2/0", "text": ".   Шефът на \"АФИС\" коментира данните на агенцията, според които БСП води пред ГЕРБ с 1,2%.   \"Силите между двете водещи партии са изравнени и това по наши данни е така от края на 2018 г. Очевидна е тенденцията към промяна, защото от една страна продължава отливът на доверие към правителството, а от друга, в края на миналата година, БСП започна да прибавя периферия към гласовете си\". Това каза социологът Юрий Асланов пред БТВ. Той добави, че според социологическите данни, БСП започва да се припознава и от противниците на статуквото. Асланов добави, че данните от проучването на АФИС отговарят на настроенията на хората към този момент и са еднакви с тези на другите агенции.     Не се опитвам да помагам на когото и да е, гледам да си върша работата, отговори Асланов на въпрос помага ли на БСП и на Корнелия Нинова с изследването на \"АФИС\". Асланов посочи, че данните за доверието към ГЕРБ и към БСП са подобни на различните социологически агенции, като разликите между двете формации от 1 - 2 процента е в рамките на статистическата грешка.   Не е категорично, че Обединени патриоти няма да са в Европарламента, имат шанс, ако са заедно, изтъква той. Според Асланов нито един друг политически субект няма шанс да прескочи бариерата от 5,8% за влизане в Европейския парламент.   Във връзка с изявленията на Борисов за проучването на АФИС, Юрий Асланов коментира, че  , каза още той.   Не очаквам драми на конгреса в събота, каза в отговор на въпрос Асланов. Няма как БСП да не се съобразява с качеството на Сергей Станишев като президент на ПЕС, посочи той. Дали ще е водач на листата или не, не е толкова важно, смята Асланов.    ", "date": "2019.01.23", "title": "Юрий Асланов: БСП - ГЕРБ са с изравнени сили от края на 2018 г."}
{"url": "http://epicenter.bg/article/Rumyana-Bachvarova-/173585/2/0", "text": "Не приемам като сериозни изследванията, че БСП води пред ГЕРБ, заяви Румяна Бъчварова, шеф на кабинета на премиера Бойко Борисов. Тя бе гост в предаването \"Лице в лице\" по БТВ.   Бъчварова, която е социолог, коментира изследването на агенция \"АФИС\", според което БСП води с 1,2% по доверие пред ГЕРБ. Тя подчерта, че данните излизат в навечерието на конгреса на БСП в събота. Бъчварова припомни, че и преди парламентарните избори е имало такова приближаване на позициите между БСП и ГЕРБ, но ГЕРБ са победили.   „Докато тези резултати не се потвърдят от други агенции, не бих ги коментирала. Има една стандартна грешка, която винаги присъства. Да не забравяме момента, в който се обявяват тези резултати – преди конгреса на БСП. Преди две години, когато бяха парламентарните избори, също имаше прогнози за малка разлика в полза на БСП, всички знаем какъв е резултатът”, каза Румяна Бъчварова.  Бъчварова допълни, че резултатите от евроизборите не са еднозначен показател за обществените нагласи, като даде пример, че евроизбори във Франция обикновено се печелят от Марин Льо Пен.  \"Ние не сме започнали кампанията, а резултатът се оформя по време на кампанията. ГЕРБ е с няколко крачки напред, защото има много здрави връзки с европейското политическо семейство и има опит в управлението на европейските фондове\", каза Бъчварова.  И допълни, че „износването” на една партия е неизбежен дефект, но въпреки това ГЕРБ продължава да има лидерска позиция.   България в момента има много висок авторитет в европейски контекст - а това са поредица от причини, които могат да накарат избирателя да  подкрепи ГЕРБ, смята Бъчварова.   Мисля, че всички разбраха, че трябва да бъдат по-активни, коментира тя думите на Борисов, че не може партията да има само двама - трима говорители.   Три дни след края на Националната конференция на ГЕРБ, срещата все още предизвиква интерес, обърна внимание Румяна Бъчварова. Тя добави, че критичният тон на премиера Бойко Борисов не е прецедент.  „Самокритичният тон на Борисов е обичаен по отношение на партията, той не е изключение този път. Той показва един реализъм. Критичността на Борисов се е появявала винаги, през 2009 г., при най-успешните избори, той каза „Проблемът на ГЕРБ е самият ГЕРБ”, коментира Бъчварова.   „Борисов каза какви са проблемите в партията и знае какви са проблемите на управлението. Въпросната алегория със „синята и червената лампа”, каза, че ако нямат достатъчно морал и съвест да работят, както трябва, към тях ще бъде приложен законът”, каза още тя.        ", "date": "2019.01.23", "title": "Румяна Бъчварова: Не приемам като сериозни изследванията, че БСП води пред ГЕРБ!"}
{"url": "http://epicenter.bg/article/Anketnata-komisiya-v-NS-za-grazhdanstvoto-shte-iska-sreshta-s-Tsatsarov-/173586/2/0", "text": "Председателят на анкетната парламентарна комисия за гражданството Йордан Цонев и заместникът му Тома Биков ще искат среща с главния прокурор Сотир Цацаров във връзка с публикациите в чуждата преса за търговия с бг паспорти, предаде Канал 3.  Днес парламентарната комисия проведе първото си заседание и реши да пише писмо до ДАНС, до правосъдното министерство, както и да иска информация от МВР за намесени в схемата криминално проявени лица.  Не могат да бъдат обвинени политически партии, категоричен беше депутатът от ДПС по повод разследването на корупционната схема с гражданството.  Има длъжностни лица, които биха могли да бъдат участници в корупционни схеми, но аз не мисля, че в нашата комисия трябва да разглеждаме обвинения срещу политически партии. Няма да политизираме работата на комисията, коментира Йордан Цонев.  ", "date": "2019.01.23", "title": "Анкетната комисия в НС за гражданството ще иска среща с Цацаров "}
{"url": "http://epicenter.bg/article/Angel-Dzhambazki-oprovergava-lazhite--che-e-podkreyal-pakt-za-migratsiya/173587/2/0", "text": "Последните два дни г-н Сидеров неколкократно твърди, че на 15 януари тази година, на сесия на ЕП в Страсбург е гласуван Глобалният пакт за миграцията и прилага „разбивка“ на гласуванията на българските представители в ЕП.  Това твърдение не отговаря на истината. Иначе казано, това е лъжа. Лъжа, която светкавично може да бъде оборена, като се извърши една проста проверка чрез    Това публикува българският евродепутат Ангел Джамбазки на страницата си във „Фейсбук“.    ", "date": "2019.01.23", "title": "Ангел Джамбазки: Сидеров е излъган и подведен! Не съм подкрепял никакъв пакт за миграция!"}
{"url": "http://epicenter.bg/article/BSP-Burgas--Kategorichno-zastavame-zad-Elena-Yoncheva/173588/2/0", "text": "БСП - Бургас заяви в специална позиция, че застава катгорично зад Елена Йончева в стремежа ѝ да търси истината и справедливостта.    Декларацията е във връзка с повдигнатите от специализираната прокуратура обвинения на народния представител от ПГ на „БСП за България”. \"Категорично заставаме зад Елена Йончева в стремежа ѝ да търси истината и справедливостта. Тя е доказал се професионалист, който със своите журналистически разследвания за кражбите на властта, е трън в очите на ГЕРБ. За нас няма съмнение, че повдигнатото ѝ обвинение е политически скалъпено и абсурдно. Безспорно е, че правителството на ГЕРБ използва създадената от него специализирана прокуратура, за да отправя заплахи, публично да заклеймява и мачка своите политически опоненти. Заявяваме нашата безусловна подкрепа за Елена и сме готови да ѝ окажем всякакво съдействие в битката, която води\", се казва в позицията на БСП-Бургас.      ", "date": "2019.01.23", "title": "БСП-Бургас: Категорично заставаме зад Елена Йончева"}
{"url": "http://epicenter.bg/article/Tsvetan-Tsvetanov-obsadi-s-poslanika-na-Irak-sigurnostta-v-Blizkiya-iztok-/173590/2/0", "text": "Председателят на ПГ на ГЕРБ и заместник-председател на партията Цветан Цветанов се срещна с посланика на Ирак в България Н.Пр. Джасим Нима Мсауил. Двамата обсъдиха сигурността в региона на Близкия Изток, като посланик Мсаул изрази благодарността на Ирак за участието на България в международната коалиция за борба с групировката \"Ислямска държава\".  Цветанов от своя страна подчерта, че правителството и демократичните институции на Ирак са важен партньор в противодействието на тероризма и причините за неговото възникване.  Цветанов и Мсауил се обединиха около становището, че двустранното сътрудничество трябва да се случва по начин, който да го направи устойчиво в дългосрочен план. Затова Групата за приятелство с Ирак в Народното събрание, която включва представители на всички парламентарно представени политически партии, е важен формат. Посланик Мсауил сподели плановете си да организира среща с Групата, за да обменят идеи за възможността за засилване на двустранните отношения.  Посланикът подчерта, че отношенията между България и Ирак са традиционно добри в исторически план. Той сподели, че се надява да се активизира обменът между висшите училища, за да имат възможност иракски студенти да получат качествено образование у нас. “Българските фирми в сферата на строителството и енергетиката също са изградили добра репутация в Ирак през годините и са добре дошли, за да участват в процеса на възстановяване на страната”, отбеляза посланикът.   ", "date": "2019.01.23", "title": "Цветан Цветанов обсъди с посланика на Ирак сигурността в Близкия изток "}
{"url": "http://epicenter.bg/article/Korneliya-Ninova--Kanya-Valya-Ahchieva-da-pravi-svoeto-predavane-v-Balgarska-svobodna-televiziya/173593/2/0", "text": "  \"В България има авторитарна власт, която тъпче основните свободи На една журналистка се спира предаване, на друга се повдига обвинение.   БНТ е спряла предаването \"Открито\" на Валя Ахчиева. Не за пръв път се опитват да заглушат нейните журналистически разследвания за корупция и злоупотреби.    Неслучайно, при управлението на Борисов България е на едно от последните места по свобода на словото. На една журналистка се спира предаване, на друга се повдига обвинение. В България има авторитарна власт, която тъпче основни свободи. Каня Валя Ахчиева, ако желае, да прави своето предаване в Българска свободна телевизия, която стартира утре. Ще има свободата да изразява себе си без цензура, да разследва без ничия намеса и да показва истината.", "date": "2019.01.23", "title": "Корнелия Нинова: Каня Валя Ахчиева да прави своето предаване в Българска свободна телевизия"}
