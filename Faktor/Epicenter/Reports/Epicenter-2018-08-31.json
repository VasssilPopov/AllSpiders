{"url": "http://epicenter.bg/article/Volen-Siderov--Valeri-Simeonov-da-obyasni-namereniyata-si--naposledak-govori-mnogo-nelogichni-neshta-/162569/2/48", "text": "Валери Симеонов да обясни намеренията си, позицията си, коалиционния си статут. Това каза за Агенция „Фокус“ председателят на ПГ на „Обединени патриоти“ и лидер на ПП „Атака“.  „Г-н Симеонов напоследък говори доста нелогични неща. Има група „Обединени патриоти“ и той ако не се чувства част от нея, да излезе и да го заяви ясно. И да каже как го прави, защо го прави, с кого се е коалирал вече задкулисно може би, защото той от много време твърди, че на следващите Евроизбори няма да бъде с ВМРО и Атака. Нека обясни с кой ще бъде и да стане ясно. Всеки има свободна воля, но след като си се споразумял с определени партии за управляваща коалиция, трябва да си коректен с тях и да съобщиш намеренията си предварително. Не април месец 2019 година да каже, че отива например с Христо Иванов, Румен Христов или Атанас Атанасов на избори, а сега да го заяви. Всеки е свободен в действията си, но коректността изисква някои неща да се казват навреме. Аз призовах вече в коалиционен формат това, но той не благоволи да отговори на тези мои искания. Каза, че сега не може да каже. В крайна сметка да обясни намеренията си, позицията си, коалиционния си статут“, заяви още той.  Не виждам никаква драма както в около подаването на оставките на министрите Радев, Нанков и Московски и в коалиционен план, добави Сидеров.  „Смятам, че е изконно право на премиера да реши с кого да е в екип. Видях, че колеги от Патриотичната коалиция са реагирали малко по-нервно, аз не виждам повод за нервност. Това е квотата на ГЕРБ, освен това имахме много сериозни обществено-значими трагични събития – катастрофа и търсене на отговорност от страна на обществото. Мисля, че премиерът е взел едно тежко решение, но правилно, защото тези министри са във фокуса на вниманието във връзка с трагичния инцидент и трябва да се понесе политическата отговорност. Решението е правилно и отговаря на обществените очаквания и нагласи - няма никаква драма в коалиционен план“, допълни той.  „Аз имам добра комуникация с премиера Борисов по всяко време. Коалиционен съвет не е имало по повод съгласуване на поисканите оставки, тъй като парламентът е във ваканция все още. Понякога се налага да се действа бързо и решително. Това, че не е имало коалиционен съвет между „Обединените патриоти“ и ГЕРБ не е драматично. Аз съм и очаквал, и в течение с тези промени. Мисля, че са нормални, че са логични, не са леки и за самите министри, но те поемат политическата отговорност – така се прави като си отговорен управник. Смятам, че няма основания за недоволство от страна на „Обединените патриоти“ за това, че не се е събрал съвет“, заяви още Сидеров.  Не мисля, че има причина да не подкрепим трите оставкина министрите, добави Сидеров.  „Да, ще подкрепим оставките и смятам, че предложените кандидатури от премиера ще бъдат обмислени добре. Той има достатъчно опит и знае как да отговаря на обществените очаквания“, каза още той. „Коалиционен съвет имаме уговорка щом започне политическият сезон да бъдем редовно на такива срещи – всяка седмица. Кой ще заеме освободените постове пак мисля, че е решение основно на премиера. Това са министерства под ГЕРБ и той е в правото си да реши и да предложи кандидати. Разбира се, аз смятам, че ще имаме комуникация по този въпрос, винаги сме имали добра комуникация. Няма драма, министрите са тези, които поемат политическата отговорност. Имало е правителство, в което 10 министри бяха сменени по време на мандата и това не се отрази драматично. Въпросът е да има поставени значими цели“, каза още той.  „В парламента есента ще поставя въпрос да се очертаят едни важни приоритетни точки за България и от законодателен план, и от страна на Правителството. Да се види до края на мандата какво точно е най-важното, какво точно можем да постигнем като управляваща коалиция, така че хората да се чувстват добре. Да, има икономическа стабилност. Да, има растеж. Да, имаме успехи в дипломацията и на Балканите, но има още много неща за решаване – стандарт на живот, доходи, пенсии, здравеопазване. Трябва да насочим концентрирано усилията там и най-вече в ограничаване и пресичане на корупцията. Аз там чух обнадеждаващи думи от министър-председателя, че няма да има пощада и смятам, че тук тази трагедия може да бъде начало на една нова фаза в държавното управление със силни удари по корупцията“, каза още Волен Сидеров.  ", "date": "2018.08.31", "title": "Волен Сидеров: Валери Симеонов да обясни намеренията си, напоследък говори много нелогични неща "}
{"url": "http://epicenter.bg/article/Haralan-Aleksandrov--V-Balgariya-se-darzhim-divashki--zashtoto-znaem--che-shte-ni-se-razmine/162510/2/0", "text": "„Има човешки групи, за които е нормално да се сбиеш, когато нещо не ти харесва – такива има в примитивни общества и гетата. Това обяви социалният антрополог Харалан Александров по повод информацията от вчера за масов бой в бар в Бургас и между мъж и жена на бул. „Цар Борис III” в София. По думите му ключовата разлика между цивилизованото общество и гетото и как се решават проблемите и спазват ли се правилата. В гетото няма правила, там всичко е чрез договаряне, уточни Александров. Ние може да си позволим да се държим дивашки в България, защото знаем, че ще ни се размине, каза още той. Според социалния антрополог в периода на прехода България бавно се придвижва към цивилизованото общество. „Няма да стане с възмущение, няма да стане и със санкции. Ако примитивните методи станат непрестижни, хората ще се научат да управляват страстите си”, коментира още Харалан Александров. Източник БиТиВи", "date": "2018.08.31", "title": "Харалан Александров: В България се държим дивашки, защото знаем, че ще ни се размине"}
{"url": "http://epicenter.bg/article/Borisov-e-poiskal-ostavkite-na-trima-ministri-/162520/2/0", "text": "Трима министри, отговорни за катастрофата край Своге, при която загинаха 17 души, да си подадат оставките, е поискал премиерът Бойко Борисов тази сутрин. Това съобщи Агенция \"Фокус\", като се позова на източници от Министерски съвет.   Министрите, на които е поискана оставката са: Николай Нанков – министър на регионалното развитие и благоустройството, Валентин Радев – министър на вътрешните работи и Ивайло Московски – министър на транспорта.   Вчера регионалният министър Николай Нанков, след разпита му в следствието заяви, че политическата отговорност не винаги се поема с оставки. Вътрешният министър Радев също досега не е предлагал оставката си, въпреки многобройните гафове, които направи.   Очаква се в 12.30 часа в сградата на Министерския съвет министрите да направят изявления.   За първи път в третия си кабинет премиерът предприема такава драстична рокада в правителството.  ", "date": "2018.08.31", "title": "Извънредно! Борисов е поискал оставките на трима министри "}
{"url": "http://epicenter.bg/article/D-r-Kaloyan-Metodiev--Politicheskata-kriza-veche-e-fakt--Ochakvat-ni-predsrochni-parlamentarni-izbori/162537/2/48", "text": "Гореща политическа есен и евентуални предсрочни парламентарни избори прогнозира в интервю за Радио Стара Загора политологът д-р Калоян Методиев.  По думите му управляващите нямат нито време, нито възможност да направят някакви реформи или нещо ново.  \"Те са в кръгова отбрана заради многото скандали напоследък – сривът на Търговския регистър, фалитът на застрахователната компания „Олимпик“, напрежението след мерките срещу чумата по животните, общественото недоволство след трагедията край Своге. Можем да говорим и за политическа криза след натрупването на сериозни проблеми в много сфери\", коментира още политологът.  ", "date": "2018.08.31", "title": "Д-р Калоян Методиев: Политическата криза вече e факт. Очакват ни предсрочни парламентарни избори"}
{"url": "http://epicenter.bg/article/Lilyana-Pavlova-se-vrashta-v-regionalnoto-ministerstvo--/162540/2/48", "text": "Министърът на българското председателство на Съвета на ЕС Лиляна Павлова почти сигурно се връща в министерството на регионалното развитие и благоустройството. Това научи Епицентър.БГ от отлично осведомени източници.  В публичното пространство отдавна се говори, че след успешното председателство е много вероятно тя да се завърне като регионален министър, въпреки че трябваше да остане на поста министър на Българското председателство на Съвета на ЕС до края на годината.  Павлова вече е била два мандата регионален министър - в първото и второто правителства на Бойко Борисов (9 септември 2011 – 13 март 2013 г. и (27 ноември 2014 – 27 януари 2017).  Днес единствено Павлова от всички министри коментира евентуалните оставки на свои колеги заради трагичния инцидент край Своге, които впоследствие ставаха факт.  \"Споделям мнението на премиера Бойко Борисов, че трябва да бъдат разследвани всички отговорни лица и институции, участниците в процеса през всички периоди. Напълно вярвам на Прокуратурата и разследващите органи. Не е добре да коментирам, нека ги оставим да разследват и да се произнесат“, посочи тя.   „Не е редно ние да се произнасяме кой трябва да понесе отговорност. Компетентните органи са тези, които да кажат кой и по какъв начин да понесе отговорност“, обяви Лиляна Павлова.  ", "date": "2018.08.31", "title": "Лиляна Павлова се връща в регионалното министерство? "}
{"url": "http://epicenter.bg/article/Simeonov-besen-zaradi-ostavkite-na-ministrite--ne-bili-saglasuvani-v-koalitsiyata/162543/2/0", "text": "Вицепремиерите Валери Симеонов и Красимир Каракачанов от \"Обединени патриоти\" не са били уведомени за предстоящите оставки на министри от кабинета. Това стана ясно от техни изявления за Агенция ПИК. Председателят на ПГ на \"Обединени патриоти\" Волен Сидеров пък не вижда проблем в това премиерът Борисов еднолично да решава за промените в кабинета.  \"Нищо такова не е съгласувано, което е абсолютно нарушение на политическото споразумение. Абсолютно! След като премиерът се допитваше лично до мен и до останалите ми колеги от \"Обединени патриоти\" за всякакви неща, редно беше и сега да го обсъдим. Това е като при еднопартийно управление и не може да задоволи нашите коалиционни отношения. Освен това не виждам какво общо имат с инцидента Валентин Радев или Ивайло Московски. Ще седнем с коалиционните ми партньори да обмислим ситуацията. Трябва да видим как и защо се случва това. Ето сега от вас научавам, какво мога да кажа и редно ли е да е така?!\", ядосва се вицепремиерът Симеонов.  Вицепремиерът и военен министър Красимир Каракачанов научил от ПИК, че премиерът е поискал оставките на трима министри - Радев, Нанков и Московски.  „Не е обсъждано, но истината е, че аз съм от два дена във Виена на една конференция и още не съм се прибрал. Вие за пръв път ме информирате. Не мога да коментирам нещо, което сега чувам. Трябва да говоря с премиера, преди да коментирам. Вижте, Валери Симеонов си е в София. Аз от сряда съм във Виена. Нито съм коментирал с Валери Симеонов, нито с Борисов, нито с когото и да било\", заявява Каракачанов.  Лидерът на „Атака” и председател на ПГ на \"Обединени патриоти\" Волен Сидеров не е изненадан от смените в кабинета. Той не вижда проблем в това, че Борисов еднолично решава какви смени да прави в кабинета и не ги е съгласувал с коалиционните си партньори.  „Беше воден принципен разговор, но не от днес и от вчера. След тази трагедия беше ясно, че ще има такива последствия. Право на премиера е да решава с кого ще работи, защото тези министри са от квотата на ГЕРБ”, казва Сидеров.  На въпрос дали подкрепя смените, лидерът на „Атака” заяви, че за него няма проблем. „Премиерът борави с много повече информация и може да взема тези решения и затова не ги оспорвам. Принципно се знаеше, че ще има такова нещо, макар да не е свикван коалиционен съвет”, категоричен е Волен Сидеров пред ПИК.  ", "date": "2018.08.31", "title": "Симеонов бесен заради оставките на министрите, не били съгласувани в коалицията"}
{"url": "http://epicenter.bg/article/Kiril-Dobrev-za-ostavkite-v-kabineta--Kamilite-se-smenyat--kervanat-si-varvi--NA-ZhIVO-/162546/2/48", "text": "Къде е Лиляна Павлова, защо не е в следствието и защо не я разпитват. Това попита на брифинг зам.-председателят на БСП Кирил Добрев, предаде репортер на Агенция „Фокус“.  „Гледам Николай Нанков и всички шефове на АПИ се изредиха в следствието, да направим припомняме и освежаване на паметта. През 2011 година Росен Плевнелиев прави обществената поръчка и дава изпълнението на тази фирма. Защо той не е в следствието“, коментира той.  „Тогава при Росен Плевнелиев зам.-министър е Лиляна Павлова. През 2016 година тя е министър и пуска в експлоатация с акт 16 пътя“, заяви Кирил Добрев.   „Или чакаме днес да я „изперем“ и заедно с Лазар Лазаров да ги върнем, и керванът да продължи да си върви и схемата да си работи“, попита зам.-председателят на партията.  „Има ли взаимовръзка между строителни фирми и политически лица - това е въпросът“, заяви той. „Докато не отговорим, няма да намерим отговора и на това защо пътищата ни са некачествени и защо хората умират“, попита още Добрев. Камилите се сменят, керванът си върви. От 10 години този керван се води от един и същи човек. Оставка на цялото правителство, е единственият изход от политическата криза, коментира още Добрев.  „Днес трима министри от правителството на стабилността си отиват“, коментира той. „Това се нарича правителствена криза. Не сме изненадани от оставките, намираме ги за доста закъснели. Те са предизвикани от други събития, не от политически“, обяви Кирил Добрев.  „Задължителна е оставката на Цецка Цачева заради изчезнали и избягали затворници и заради срива на Търговския регистър“, заяви зам.-председателят на БСП.  Според него задължителна е и оставката на Румен Порожанов заради избитите животни в Странджа.  „Оставките са признание за провала на 10-годишната политика на рязане на ленти“, каза още Добрев. Нашата политическа задача е сваляне на това управление. Колкото по-бързо има предсрочни избори и оставка на това правителство, толкова по-добре БСП е изпълнила своята политическа задача. Всички останали бъдещи планове към днешна дата не са актуални, подчерта Добрев.   \"Ще подкрепим оставките на тримата министри, изисквали сме ги многократно. Това, че тези хора си тръгват, не е отговор на големия въпрос ще има ли качествена промяна в политиката, която те водеха“, заяви зам.-председателят на ПГ на БСП Крум Зарков.  Зам.-председателят на БСП Кирил Добрев допълни: „БСП е единствената опозиционна сила в този парламент и единствена през всички тези години е била близо до хората“.   \"Дали ще има вот на недоверие - ще решим. Хубаво е обаче да се вслушат в аргументите ни, защото с времето се оказва, че те са правилни. Въпросът за отговорността несъмнено е много важен. Кой носи отговорност и каква. Призоваваме за пълна прозрачност. Истината е, че всички знаят, че в страната големи обществени поръчки се отдават порочно“, коментира още Зарков.  „В понеделник предстои извънредно заседание на ПГ на БСП. Всички решения, които касаят действията ни в парламента, ще бъдат обсъдени в нашите формати“, обяви зам.-председателят на партията Кирил Добрев.   Цялото трасе е 80 км. и е правено на участъци. БСП няма абсолютно никакво участие в този път, добави зам.-председателят на ПГ на БСП Георги Свиленски.  „БСП не е присъствала в управлението в периода, който се е строял пътят. Нито на пускането, нито при стартирането, нито след това при констатациите, че този участък е опасен и там е проблемът - не сме“, обяви той.  „Понеже няколко пъти се задава въпросът за 2014 година и участието на БСП във властта. През 2014 година този участък се пуска в края на юли, а правителството беше сменено на 4 август“, коментира Свиленски.  „Може би имаме участие в друг път, някъде през годините назад. Може би има вина за виадуктите на АМ „Хемус“, които сега ги разбиват с хидравлични чукове, за да могат да разбият колоните на мостовете. За този участък не търсете вина - няма“, посочи депутатът.  „Ако имаше такава, самият аз да съм ви я казал“, допълни той. „Проблемът е 2017 година, когато 7 пъти министерството на регионалното развитие си е пишело писма с фирмата, за направят нещо. През това време автобусите и колите летят в пропастта“, каза още Георги Свиленски.   Очаквайте подробности", "date": "2018.08.31", "title": "Кирил Добрев: Защо Лиляна Павлова не е в следствието? (ОБНОВЕНА, ВИДЕО)"}
{"url": "http://epicenter.bg/article/Kaloyan-Pargov--Ot-Stolichna-obshtina-tvoryat-absurd-sled-absurd-po--quot-Graf-Ignatiev-/162553/2/0", "text": "Управляващите в Столична община творят абсурд след абсурд в сагата с ремонта на ул. \"Граф Игнатиев\" в София. Това коментира лидерът на БСП - София и председател на групата на социалистите в Столичния общински съвет (СОС) Калоян Паргов, съобщиха от пресцентъра на ГС на БСП София.   В края на работния ден в сряда той, заедно с експерти, направи инспекция на ремонтните работи по централната улица в София, а след това се срещна с граждани, живеещи на ул. \"Луи Леже\", която е пряка на ул. \"Граф Игнатиев\". Хората сигнализираха за неправилно и нерегламентирано изграждане на бетонно съоръжение за подземно разполагане на съдове за битови отпадъци и се оплакаха от безотговорно отношение на органите, които трябва да дадат решение на техния проблем. Гражданите са крайно недоволни, че сигналите им са прехвърляни от институция на институция и в крайна сметка нищо не се случва по проблема им.   \"Оказа се, че около 18,00 часа на строителния обект - ул. \"Граф Игнатиев\" - няма работници, коментира Калоян Паргов. - Живеещите в кооперациите по улицата споделиха впечатления, че не тече особено напрегнат строително-ремонтен процес. Логично това поставя въпроса за крайните срокове и буди съмнение у гражданите, че те ще бъдат спазени\".   По повод изграждането на бетонното съоръжение за подземно разполагане на съдове за битови отпадъци на ул. \"Луи Леже\" Калоян Паргов получи от гражданите папка с документи с цялата им кореспонденция по проблема с отговорните институции.   \"Случаят изобщо не е сложен, но за сметка на това е, меко казано, абсурден, коментира той. - На ул. \"Луи Леже\" има една жилищна кооперация, магазини и два входа за автомобили към двора на 6-о ОУ \"Граф Игнатиев\". В този участък досега не са разполагани съдове за битови отпадъци. Те са били в зоната на ул. \"Граф Игнатиев\". А самата ул. \"Луи Леже\" е \"синя зона\" и живеещите в кооперациите си плащат годишен абонамент за паркиране там. По проект бетонното съоръжение е предвидено да бъде изградено от източната страна на улицата, откъм оградата на училищния двор.   Според отговор на Евгени Крусев, в кадастъра не са били отбелязани подземни кабели, които са под пътното платно от тази страна. По тази причина в заповедната книга проектантът нанася промени и бетонното съоръжение е изградено върху пътното платно в западна посока, на не повече от три метра от входовете на жилищните кооперации. Освен това не е предвидена връзка с канализация и отмиване на евентуални отпадъчни води от битови отпадъци.   Опитът с изградени такива съоръжения показва, че в резултат на експлоатацията им има миризми и отпадъци извън заложените съдове, което може да доведе дори до плъзване на различни зарази. Изобщо не е ясно това бетонно съоръжение за отпадъци как ще бъде затваряно и нивелирано, как ще бъде изолирано от повърхности води, дори при миене на улицата, колкото и рядко да става това. Друг абсурд е изграждането на две шахти за подземните кабели, които също са разположени на пътното платно, а върху тях не би трябвало да има автомобилно движение, както и преминаване под уличното платно на окабеляване, без изграждането на защитни канали. В момента кабелите са положени в PVC тръби, които ще се спукат още при полагането на настилките“.   Според Калоян Паргов, ако бетонното съоръжение за подземно разполагане на съдове за битови отпадъци, и двете шахти за подземни кабели останат по този начин на уличното платно, почти сигурно ще бъде възпрепятстван подходът на специализираните автомобили като камионите за събиране на боклук, линейка и пожарна, например, до жилищните кооперации и до входовете на училището.   \"Гражданите ни показаха отговори от различни институции на техните жалби. За мен тези отговори са напълно формални. Институциите за пореден път си прехвърлят отговорността. В крайна сметка обаче, голямата отговорност е на управляващите в Столична община, коментира още Калоян Паргов. - Затова настоявам заместник-кметът по транспорта Евгени Крусев, проектантът и надзорът на обекта да докладват в специализираните комисии на СОС още на първите заседания, които предстоят преди редовната сесия на 13-и септември.   Очаквам да чуя от тях набелязани възможни решения на този проблем. Според експертите, с които бяхме на срещата с гражданите в сряда, подобно съоръжение за подземно разполагане на съдове за битови отпадъци може да бъде изградено в зоната на пресечката на ул. \"Граф Игнатиев\" и ул. \"Луи Леже\" от северната страна върху тротоара и така да бъде разрешен този проблем\".    ", "date": "2018.08.31", "title": "Калоян Паргов: От Столична община творят абсурд след абсурд по \"Граф Игнатиев“"}
{"url": "http://epicenter.bg/article/Spetsprokuraturata-vleze-v-ofisite-na-hotelite--Marinela--i--Maritsa-/162507/3/0", "text": "Специализираната прокуратура извършва следствени действия в офиси в столичния хотел „Маринела“ и в пловдивския хотел „Марица“, съобщи бТВ. Те са в рамките на досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи, уточниха от прокуратурата.   И двата хотела са собственост на пловдивския бизнесмен Ветко Арабаджиев. Установено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа „липсващи търговци“. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения. В периода 2016 – 2018 г. пък са били извършвани финансови операции и е прикриван произход на имущество, придобито чрез тежко умишлено престъпление.  ", "date": "2018.08.31", "title": "Спецпрокуратурата влезе в офисите на хотелите “Маринела” и “Марица”"}
{"url": "http://epicenter.bg/article/Promenyat-danachnite-zakoni/162521/4/0", "text": "На интернет страницата на Министерството на финансите е публикуван за обществено обсъждане проект на Закон за изменение и допълнение на Закона за корпоративното подоходно облагане и мотивите към него.   Той е изготвен \"във връзка с необходимостта от въвеждане в националното данъчно законодателство на Директива 2016/1164 от 12 юли 2016 г. за установяване на правила срещу практиките за избягване на данъци, които пряко засягат функционирането на вътрешния пазар, както и във връзка с усъвършенстване на данъчното законодателство и прецизиране на разпоредбите на закона с цел отстраняване на неясноти и улесняване на практическото му прилагане\", съобщават от финансовото ведомство, пише Dir.bg.   В преходните и заключителни разпоредби на проектозакона са предложени промени в Закона за данъците върху доходите на физическите лица, Закона за местните данъци и такси, Закона за акцизите и данъчните складове, Закона за данъка върху добавената стойност, Закона за счетоводството, както и в други нормативни актове във връзка с предложените промени.   В процеса на обществена консултация заинтересованите лица могат да изпращат становища и предложения по проекта, като срокът за това е 30 дни.   Проекта на Закон за изменение и допълнение на Закона за корпоративното подоходно облагане можете да прочетете  .", "date": "2018.08.31", "title": "Променят данъчните закони"}
{"url": "http://epicenter.bg/article/Boyan-Chukov--Rusko-kitayskite-manevri--Iztok-2018----preduprezhdenie-kam--quot-dalbokata-darzhava-quot--v-SASht/162514/11/33", "text": "Учението „Изток-2018“ ще се проведе през 11-15 септември. То няма нищо общо със съвместните руско-китайски антитерористични маневри, провеждани до този момент. Наблюдаваме един коренно различен подход на руското и китайското военни командвания. „Изток-2018“ може да се оцени като военно предупреждение и реакция на Москва и Пекин на усложняващата се международна обстановка в резултат на агресивните действия на „дълбоката държава“ в САЩ. Руснаци и китайци ползват учението като основен геополитически инструмент за сплашване на противника. Така както прави от две десетилетия колективният Запад начело с Пентагона.  Мега военното учение „Изток-2018“ е най-мащабното военно учение от времето на „Запад-1981“ в Източна Европа. В него са включени всички военни поделения от Централния и Източния военни окръзи. Ще вземат участие Северния и Тихоокеанския военен флот на Руската федерация. Това включва малко над 300 000 човека и 1100 самолета, Въздушно-космическите сили на Русия както и спецназ от Кавказките републики. От китайска страна ще участват над 3000 военни, 900 единици въоръжения и бойна техника и 30 бойни хеликоптери и самолети. Към учението ще се включи и бронирана военна част от Монголия с многозначителното име „Чингиз хан“.  Кое е новото? „Изток-2018“ ще симулира за първи път в историята масирана атомна атака, комбинирана с предварителна интензивна употреба на тактическо атомно оръжие срещу виртуален съюзник на Москва и Пекин. Една от основните цели на учението е да се демонстрира ефикасността на използваните тактики от руснаците при употреба на руската тактическа атомна артилерия. Област, към която китайската страна проявява повишен интерес.  Руснаците промениха радикално правилата, по които се ангажират техните военни подразделения след инцидента с частната руска военна компания „Вагнер“ в Сирия. Нововъведението е стряскащо за американските военни, които имат навика да правят това, което си поискат по света. Новите правила на руските военни предполагат незабавна употреба на полева атомна артилерия преди класическия ангажимент на руските сухопътни военни части в сблъсъка с противника. По-ясно казано, една атака с хеликоптери AH64 и самолети А-10 ще бъде контрирана директно с използване на гаубични артилерийски снаряди, притежаващи неконвенционален (атомен) заряд, срещу изнесени бази на противника, от които са излетели противниковите хеликоптери и самолети.  Тази нова руска военна доктрина е инспирирана от инцидента с „Вагнер“ в Сирия. Тогава от американската авиация бяха убити 198 бойци на частната руска военна компания, които се сражаваха на страната на редовната сирийска армия.  Китайците са заинтересовани по най-бърз начин да усвоят технологията на тактическата употреба на атомната артилерия. „Изток-2018“ ще отработи химически и бактериологически сценарий. Учението включва и неутрализиране на постатомна инвазия на противника. Монголия за първи път ще вземе участие в подобни широкомащабни военни учения с Русия и Китай. Монголското присъствие в „Изток-2018“ е ясен знак за САЩ, които се опитват настойчиво да привлекат Улан Батор в своята геополитическа орбита.  Руско-китайското учение „Изток-2018“ преди всичко има за цел да отправи ясно и недвусмислено послание към НАТО: „Повече не си играем! Изстреляйте само един снаряд срещу нас и ще ви атомизираме в самото начало на враждебните действия!“  Все пак да не забравяме, че първи американците заплашиха с подобен подход през 2003 г. Тогава министърът на отбраната на САЩ Доналд Ръмсфелд заяви ясно, че САЩ си запазват правото да употребят тактическо атомно оръжие на бойното поле. И то срещу държави, които не разполагат с атомно оръжие.  15 години по-късно светът е друг. Военният баланс в света е друг. Обстановката в света е друга. НАТО има над какво да се замисли.  Русия и Китай притежават 60% от атомния арсенал в света. Учението „Изток-2018“ ще се проведе в сирийски интериор, което също е многозначително на фона на готвещите се провокации с химическо оръжие с помощта на джихадистите и „Белите каски“ в Идлиб...  ", "date": "2018.08.31", "title": "Боян Чуков: Руско-китайските маневри „Изток-2018“ - предупреждение към \"дълбоката държава\" в САЩ"}
{"url": "http://epicenter.bg/article/Kevork-Kevorkyan--Klasikat-Donchev---patestroitel-v--Treys--/162525/11/33", "text": "Мислех, че Волен се издъни най-много – с един необмислен текст за катастрофата край Своге.  Обаче шампионът е друг: Класикът Антон Дончев.  Изведнъж се оказа, че той е член на Надзорния съвет на „Трейс груп“ –фирмата, която е ремонтирала пътя-убиец и след това пет пъти – пет! - е отказала да изпълни разпорежданията на Пътната агенция и да отстрани незабавно откритите дефекти.  А през това време Пътят-Убиец лакомо си е вземал своето.  И какво прави Класикът в Надзора на въпросната фирма?  Чете предварително на собствениците й новите си романи, за да получи компетентната им оценка?  До тяхната мъдрост ли е опрял?  А пък те - до Неговата: вещо да отсъди, каква да е мантинелата край Пътя- Убиец; или пък, какъв сорт да е асфалтчето, колко да се спести от него и пр. тънкости, които Класикът някак е усвоил.  Тъй Класикът си седи кротко в управата на една фирма, която отказва да изпълнява нарежданията на Държавата - и няма намерение дори думица да обели за Изтреблението край Своге.  Добре, вече сте се изнервили и ви чувам да ми казвате, че става дума за едно най-обикновено хрантутничество – Класикът внезапно е придобил малко по-голям апетит, не му е била достатъчна народната любов и е решил да притури още един знак на уважение – вече да не е просто Класик, а Класик-Пътестроител.  И други са се приютявали на подобни места – по-дискретно, или не до там, правили са се на съветници на Властта, други пък са нямали нищо против да бъдат направо нейни държанки, какво толкова.  Обаче чак да надзирават и дори да вдъхновяват строителството на келявите ни пътища – е, това вече е наистина необяснимо.  Поне да ставаше дума за тунели – тогава Класикът щеше да си е на мястото: напредва тунелът в планинската гръд, и само Класикът провижда в Тъмата – за да открие преди всички други светлинката в дъното на тунела.  Да я открие, докато седи на софрата на „Трейс“.  Пак да си кажем, че за нищо не стават днешните ни богаташи – извън всичко останало, и някакъв хъшлашки елемент винаги прокапва в начинанията им.  Каквито са мантинелите им - такива са и подаянията им.  Никоя тяхна мантинела няма да удържи злепоставянето на един Класик.  В крайна сметка, се получава един неприличен бартер: богаташите начесват крастата си като се отъркват в Класика, той пък трябва да ги измъкне сега от бедата.  Как ще си направил Път-убиец, когато дори Антон Дончев го надзирава.  „Ония“, в „ония“ години, знаеха как да се оправят с класиците – плащаха им, но не ги унижаваха, защото знаеха, че по този начин ще злепоставят и себе си.  „Тия“ карат през просото - и за 200 милиарда да спечелят обществени поръчки, пак ще си останат същите, за тях пък изобщо не е предвидена мантинела.  Уж правят добро, обаче едно дяволче отвътре ги кара да злепоставят храненика, всички да научат, че ей тоя Класик – виждате ли го, почти Патриарх – аз го храня.  На моята маса, с моите огризки – но това не му го казвайте - се раждат безсмъртните му творби.  Макар че, какво ще е безсмъртието им, след като асфалтът, с който са нахранени, хич не е безсмъртен…  Жалката истина е, че нашите по-първи хора не могат да се самосъхраняват, дори не мислят за това.  След Изтреблението край Своге, човек се пита, как изобщо функционира държавата в сянката на Падишаха.  Изглежда, нищо не смеят да правят без него, не смеят да побутнат дори най-дребния проблем.  А по-вероятно е съзнателно да не се товарят излишно, да не се правят на парадни коне – примирили са се, че са магарета /по Елиас Канети/.  Траят си и си плюскат белия хляб.  И дори не си правят труда да запомнят какво говорят.  Така е, когато си избрал удобствата на Сянката.  Не правиш никакви излишни движения, дори се прозяваш скришом.  Регионалният министър, на когото пет пъти са му се изплюли в лицето от „Трейс“, би трябвало още след първия път да изтича при Падишаха и да си хвърли оставката - щом е ясно, че никой не сефери държавата и не изпълнява нарежданията й, че всяка по-мощна корпорация е извън нейните правила и си има собствена Библия.  Но няма да го направи и ще продължи животеца си в сянката на Падишаха.  Тия хора са безмилостни в своята леност.  Какво сте подгонили някой си Очите, за какво ви са инфантилните оперети с дребни гризачи.  Оправете се с Настоятелите на Класика, за които сте нищо.  Падишахът се закани на виновните – но ще види ли сред тях поне министъра с ослюнченото лице и някой пътен олигарх – или ще се втренчи, както винаги, в цацата?  Катастрофата край Своге е поредното доказателство, че Властта е безсилна да налага правила, че удобно се е свила в безпомощността си.  Обаче 17 души вече ги няма.  Хората от Сянката или са извънредно, до непоносимост, инфантилни - или са пак толкова безчувствени.  Държат се като слънчасали на сянка.  Три дни след касапницата край Своге приключи делото за Изтреблението в Аспарухово.  Тогава бяха удавени 13 души. Виновни няма. Край. Забравете.  Сякаш някакъв Зъл Бог е надвиснал над нас.  ***  ", "date": "2018.08.31", "title": "Кеворк Кеворкян: Класикът Дончев – пътестроител в „Трейс“ "}
{"url": "http://epicenter.bg/article/Tramp-zaplashi-da-izvadi-SASht-ot-Svetovnata-targovska-organizatsiya/162509/7/0", "text": "Президентът Доналд Тръмп заплаши в интервю за агенция Блумбърг да извади САЩ от Световната търговска организация (СТО), ако тя не подобри работата си, предадоха световните агенции цитирани от БТА.   \"Ако не се променят, ще се изтегля от СТО\", каза Тръмп.   Доналд Тръмп многократно се е оплаквал, че САЩ са подложени на несправедливо отношение в световната търговия и обвинява СТО, че е допуснала това. Той е заявявал, че СТО от дълги години \"се държи лошо\" със САЩ и че организацията трябва да промени политиката си.   През април Тръмп написа в Туитър, че СТО дава преференции на Китай и се държи несправедливо към САЩ. В началото на юни на съвещание на кабинета си Тръмп нарече \"бедствия\" Северноамериканското споразумение за свободна търговия (НАФТА) и СТО. Тръмп също е заявявал, че САЩ ще се стремят към реформиране на тази организация.   Световната търговска организация е създадена на 1 януари 1995 г. и в нея членуват над 160 държави. Седалището й е в Женева.    ", "date": "2018.08.31", "title": "Тръмп заплаши да извади САЩ от Световната търговска организация"}
{"url": "http://epicenter.bg/article/Ludogorets-sreshtu-Bayer-Leverkuzen--Tsyurih-i-AEK--Larnaka--v-Liga-Evropa-/162557/8/0", "text": "Българският шампион Лудогорец се падна в Група „А“ на Лига Европа, което означава, че ще се играе срещу Байер (Леверкузен), Цюрих и АЕК (Ларнака), предаде Агенция \"Фокус\".  Това отреди тегленият днес жребий в Монако. Германците са водач на Група „А\", а българският шампион идва от втора урна.  От трета урна се падна швейцарският Цюрих, а от четвърта - АЕК (Ларнака).  Първите срещи от груповата фаза ще се играят на 20 септември.  ", "date": "2018.08.31", "title": "Лудогорец срещу Байер Леверкузен, Цюрих и АЕК (Ларнака) в Лига Европа "}
{"url": "http://epicenter.bg/article/dayana/162216/10/84", "text": "Днес, 21 години след автомобилната катастрофа и трагичната кончина на Принцесата на народа, Лейди Даяна, светът продължава да скърби. Дали е имало предварителен замисъл или е било просто инцидент най-вероятно никога няма да стане ясно. Едно обаче е сигурно - смъртта на Даяна потресе милиони, но тя остана жива в сърцата на хората като най-обичания член на кралската фамилия за всички времена.   И не само това -  . Модна икона на всички времена, това беше лейди Даяна. А доказателство за усета й намираме в гардероба на световни знаменитости като първата дама на САЩ Мелания Тръмп, поп дивата Бионсе, реалити звездата Ким Кардашиян, актрисата Анджелина Джоли... дори не е нужно да споменаваме отново и търсения паралел във визията на двете й снахи - Кейт Мидълтън и Меган Маркъл, които преднамерено залагат на тоалети, подобни на тези на покойната си свекърва.     Британката Ери Лин, куратор на изложбата \"Диана: нейната модна история\", която бе открита на 24 февруари 2016 г. в двореца Кенсингтън, казва следното:  Несъмнено еволюцията във визията на Даяна е огромна. Преди да стане част от кралската фамилия тя е затворено момиче, отлично възпитано, но срамежливо по природа, нещо, което проличава и в облеклото й. Тя подбира мода за жени на средна възраст - блузи с къдри, жабо, висока яка, пъстри поли с цветни мотиви.     започва да залага на кадифени пуловери, басмени рокли и изчистени костюми с двуредни копчета - на пръв поглед нищо необичайно за модата на 70-те години.   Това, което наистина придава на Даяна индивидуалност е желанието да комуникира чрез дрехите. Ето защо тя бързо разработва собствен \"кралски стил\" за пътувания в чужбина, например.    Ето защо тя поръчва изработката на рокля, изписана със златни соколи, емблематични за Саудитска Арабия за посещението си в страната; избира аленочервена рокля в Япония, за да онагледи мотива за изгрева на слънцето; облича костюм в зелено в Пакистан, защото цветът е символ на дълбоко уважение по тези земи...   Днес тази модна дипломация отеква доста очевидно при визитите зад граница на снаха й  .    Самата принцеса нарича това \"грижовен гардероб\".  Например, тя подбира елегантни ансамбли за благотворителни посещения, чиято кройка утвърждава репутацията й на хуманитаристка и любяща майка. Принцесата подбира ярки цветове при посещения в болници, обществени заведения и при срещи със сираци. Идеята й е да им покаже топло отношение, майчина грижа и състрадание. Тя е и първата знаменитост, която не носи ръкавици, когато прегръща деца от третия свят, защото обича да се докосва до ръцете на хората.    Тя обяснява това просто: \"Не можеш да прегърнеш дете с шапка\".   Ако пък посещава болница за слепи хора, Даяна облича кадифени материи, за да бъде \"топла\" и на допир. А един от най-известните й жестове е да простре длани напред, за да държи ръцете на болни от СПИН, с което завинаги развенча митовете около коварната болест.   \"Тя винаги е била наясно с позицията си и с факта, че представлява цяла Великобритания. Винаги е била много умна, когато става дума за ласкателство на хората\", казва Анна Харви, бивш заместник-редактор на модната библия Vogue. \"Ние всички я помним като елегантна красива жена, която обичаше модата\", добавя тя.    Тя осъзнава положението си като съпруга на престолонаследника и бързо изхвърля от гардеробас си тоалетите с грешни послания. Така че около 80-те години светът вече вижда новия й силует: изчезват прозрачните пастелни болера, натруфените рокли и масивните диаманти. Принцесата ги заменя с    Даяна не спира дотук, а смело продължава да експериментира с тоалетите си.   Нещо повече,  , дреха, считана дотогава само и единствено за мъжка - един доста смел, забавен поглед на облеклото, който никой не очаква от една принцеса.  Но това, което направи нейния образ още по-влиятелен с течение на времето е, че тя има невероятно присъствие и харизма. Макар че известността на Даяна произтича от връзката й с кралската фамилия, нейните социални дейности я издигат на върха. Нейният възход е благоприятстван от личните й качества, включително усета за стил.   Тоалетите, носещи послания, са се превърнали в запазена марка на принцесата - дългите рокли за официални събития, деловите костюми за обществени ангажименти и спортните джинси и тениска в ежедневието никога вече не са просто дрехи.    Дори 21 години след кончината си Лейди Ди продължава да бъде пример.   Поп иконата   е сред феновете на модата от 80-те. В свои черно-бял клип и последвала фотосесия звездата използва като основен аксесоар слънчеви очила с ретро визия. Дебелата бяла рамка и облата форма обаче показа пред света не друг, а Даяна, която сложи подобни очила преди повече от 30 лета.    В началото на лятото пък реалити звездата   пусна фотос в социалната мрежа с пухено яке тип \"бъмбър\". Дрехата се стори позната на феновете на короната, които се сетиха за якето на Даяна от 1990 г. Тогава тя прекара деня със синовете си в местен лунапарк. Единствената разлика в моделите е цветът. Принцесата бе заложила на наситено червено, а наследницата на клана Кардашиян на пепеливо сиво.    Преди няколко години любимката на киноманияците   се появи на червения килим в дамски вариант на класическия смокинг. Тоалетът й предизвика фурор, но нека не забравяме, че първата, която се осмели да облече мъжка мода е Даяна и то още през 80-те години на миналия век.   Други актриси, взаимствали стила на принцесата, са  . Двете кино звезди са обличали копия на прочутата черна рокля с паднали рамене на Даяна от 1994 г. за премиери на червения килим.    Първата дама на САЩ   също честичко се вдъхновява от костюмите на покойната принцеса. Съпругата на държавния глава се появи с розов панталон и риза през май 2017 г. на територията на Белия дом. Тоалетът й бе подобен на този на лейди Ди от юли 1986 г.   За посещението на семейство Тръмп в Сицилия през май 2017 г. първата дама също подбра класика на принцесата от пътуването й до Австралия през ноември 1985 г. И двете дами бяха заложили на сребристи рокли до земята.     Вечерният тоалет на г-жа Тръмп от преди няколко месеца се хареса на модни критици от цял свят, а приликата с емблематична рокля на Даяна не учуди никого. Първата дама бе на посещение в родината на принцесата и изборът й бе директен жест на почит към покойната снаха на кралицата.   Припомняме, че в изящен тоалет в жълто Мелания се появи на прием, даден от премиера на Острова Тереза Мей, в началото на месец юли тази година. Роклята в стил \"гръцка богиня\" облече първа Даяна за кинофестивала в Кан през май 1987 г. Тоалетът й за червения килим бе решен в изящен кралско син цвят.   Принцеса Даяна е избрана за икона на всички времена при проучване по случай Международния ден на жената през 2016-та година. В допитването, направено във Великобритания сред 2000 жени, аристократката е посочена и за най-вдъхновяващата жена на XIX век.  Няма друга знаменитост, която да е извършила такава еволюция във външния си вид, няма друга кралска особа развенчала толкова табута, светът не познава друга дама издигнала се от затворена срамежливка до модна диктаторка за по-малко от десетилетие. ", "date": "2018.08.31", "title": "Трънливият път на Даяна: От срамежлива аристократка до моден диктатор на всички времена (Снимки)"}
{"url": "http://epicenter.bg/article/Makron-predlaga-v-ES-da-se-vavede-printsipat-za-solidarnost-v-sluchay-na-vaorazheno-napadenie/162512/7/0", "text": "Френският президент Еманюел Макрон предложи в Европейския съюз да се въведе принципът за солидарност в областта на отбраната, който да се задейства в случай на въоръжено нападение срещу страна-членка, предаде Франс прес, съобщи БНР.   Ние искаме Европа да поеме грижата за своята стратегическа самостоятелност и да засили солидарността в областта на отбраната, заяви Макрон на пресконференция с финландския си колега Саули Нинистьо в Хелзинки.   Макрон подчерта, че тази стъпка напред не е в противоречие с НАТО, която \"остава важен и стратегически съюз\". \"Ние обаче се нуждаем от засилена солидарност между европейците\", допълни той.  ", "date": "2018.08.31", "title": "Макрон: В ЕС да се въведе принципът за солидарност в случай на въоръжено нападение"}
{"url": "http://epicenter.bg/article/Rusiya-e-uvedomila-OZHO-za-gotveshta-se-provokatsiya-s-himichesko-orazhie-v-Siriya/162513/7/0", "text": "Русия е предала на генералния директор на Организацията за забрана на химическите оръжия (ОЗХО) Фернандо Ариас информация за готвеща се в Сирия провокация с използване на химическо оръжие, съобщи руският постоянен представител в ОЗХО Александър Шулгин, цитиран от ТАСС и БТА.   Освен това сирийците са изпратили в техническия секретариат на организацията материалите, с които разполагат по случая, добави той.   \"Беше ни обещано, че тези материали ще бъдат много внимателно проучени\", каза Шулгин. Той съобщи, че Русия ще проведе в началото на следващата седмица среща с редица делегации в ОЗХО, която ще е посветена на готвената в Сирия провокация с химическо оръжие.  ", "date": "2018.08.31", "title": "Русия е уведомила ОЗХО за готвеща се провокация с химическо оръжие в Сирия"}
{"url": "http://epicenter.bg/article/Neno-Dimov--Na-Silistar-ne-e-zabraneno-vsichko--no-ne-e-razresheno-vsichko/162508/2/0", "text": "„На плаж Силистар не е забранено всичко, но не е разрешено всичко” – така екоминистърът Нено Димов коментира казуса със потенциалното застрояване на местността. Той беше гост в предаването „Тази сутрин” по bTV. В последната седмица Общинският съвет на Царево одобри план за застрояване на парцел в местността, но премиерът Бойко Борисов нареди спиране на спорното решение. Беше установено също, че планът за строителство там противоречи на закона, но е бил приет въпреки това от общинарите. „Нарушен е законът за устройство на територията, който изисква да бъде сезирана Районната инспекция по околната среда, която да се произнесе каква процедура трябва да следва”, поясни Димов. По думите му, ако теренът в Силистар бил „нормален”, а не част от природен парк Странджа, това нямало да се налага. Димов не пожела да коментира по-подробно случая и каза, че ако министерството бъде запитано върху конкретно задание, тогава ще може да коментира. „Когато получим такова в министерството, тогава ще кажем допустимо ли е или не”, каза Димов. Има двоен стандарт при възмущението и отразяването на екологичните проблеми у нас, смята министър Нено Димов. Той направи паралел между ситуацията на плажа Корал и случая с нерегламентираното хоро в едно от Рилските езера. „Не може за Корал да мерим с един аршин, а за Рилските езера – с друг”, категоричен е Димов. Той е категоричен, че това е недопустимо и ще бъде наложена глоба от 10 хил. лв. на нарушителите. „Това предизвика възмущението на толкова много хора, защото беше показано по този начин. Защо не беше показан случая с нерегламентираното сметище на Корал? И двете ги приемам за ненормални, и двете ги приемам за нарушение, и към двете трябва да имаме еднакъв подход”, категоричен е Димов. „В момента няма информация за какъвто и да било разлив на мазут от кораба „Мопанг”, категоричен е екоминистърът. Преди дни той е бил на проверка на мястото, където се намират останките от кораба. „Виждат се остатъчни петна около 25 см. В диаметър, но очевидно пробойните са запушени”, категоричен е Димов. Той уточни, че операцията по източване на мазута от потъналия преди почти 100 години кораб може да започне след около седмица. На въпрос дали мазут е достигнал до плажа Корал, Димов коментира, че са направени проверки по всички плажове на Южното Черноморие. „Бяха направени предписания за почистване на плажовете. Корал няма концесионер и предписание беше направено на кмета на Царево”, поясни Димов. Източник БиТиВи", "date": "2018.08.31", "title": "Нено Димов: На Силистар не е забранено всичко, но не е разрешено всичко"}
{"url": "http://epicenter.bg/article/Magdalena-Miltenova--Stanovishteto-vsichki-avtobusi-da-imat-kolani-e-nepravilno-i-nekompetentno/162511/2/0", "text": "Становището всички автобус и да имат колани е неправилно и некомпетентно. В един момент може да се окаже, че „тези колани, поставени по неправилен начин, биха застрашили живота на хората повече, отколкото ако ги няма“. Това заяви в предаването \"Преди всички\" Магдалена Милтенова, председател на Браншовия съюз за стопанска инициатива в транспорта и представител на Националното сдружение на автобусните превозвачи. По думите ѝ, подмяната на седалките в по-старите автобуси, в които няма обезопасяващи колани за пътниците, означават конструктивно изменение. Когато по-старите автобуси са произвеждани, са правени съответните изпитания за тежестта на седалките и отстоянието между тях, обясни тя и допълни, че няма как да се установи \"кой автобус е бил произведен с колан и кой не“.   Новите автобуси от 2008 година насам са оборудвани с колани, но в Европа всички автобуси отпреди 2008-а продължават да се движат, посочи още Милтенова, според която \"вероятно ще бъдем първата държава в Европа, която ще иска задължително поставяне и монтиране на нещо, което не е фабрично произведено\".   Предложението всички автобуси да се оборудват с предпазни колани дойде след тежката катастрофа край Своге.   \"Надяваме се, че отговорността наистина ще се понесе и тя няма да бъде поета изцяло и само от водача на автобуса, защото в такива ситуации водачът винаги е уязвим\", каза още Магдалена Милтенова. Тя определи скоростта на движение на автобуса преди трагедията като умерена. \"53 км/ч е съвсем умерена скорост и това, че от АПИ са поставили знак „40“ съвсем не решава проблема\", смята Милтенова, която даде пример със свое преживяване и разказа, че с личния си автомобил се е преобръщала с 20 км/ч на необезопасен участък. \"10 км над поставеното ограничение не са фаталните\", категорична бе тя.   Милтенова коментира още, че варовикът, който бе открит в асфалтовите смеси в участъка на катастрофата, се шлифова, става хлъзгав и не създава условия за сцепление.   \"Да има участъци в Кресненското дефиле, разрешени за изпреварване, е абсурдно, защото там няма никаква видимост или видимостта е с много малък периметър\", отбеляза още Милтенова в анализа си на условията за пътна безопасност в страната.  ", "date": "2018.08.31", "title": "Магдалена Милтенова: Становището всички автобуси да имат колани е неправилно и некомпетентно"}
{"url": "http://epicenter.bg/article/Pavlova-za-katastrofata-kray-Svoge--Vsichki-otgovorni-institutsii-i-litsa-tryabva-da-se-razsledvat/162517/2/0", "text": " Това каза пред журналисти министърът за Българското председателство Лиляна Павлова за разследването на тежкия инцидент край Своге от 25 август преди откриването на Международна конференция на тема: „Ефективният социален диалог- важен инструмент в интеграционния процес на страните от Западните Балкани“, предаде агенция „Фокус“.   . Не е добре да коментирам, нека ги оставим да разследват и да се произнесат“, посочи тя. „Не е редно ние да се произнасяме кой трябва да понесе отговорност. Компетентните органи са тези, които да кажат кой и по какъв начин да понесе отговорност“, обяви Лиляна Павлова.   Тя обясни, че  .   Попитана работила ли е с фирмата, която е ремонтирала пътя, министърът посочи: „Тези коментари са извън контекста, нека да разследват. Вярвам, че Прокуратурата и разследващите органи ще направят пълен анализ и проверка. Ще проследят всички законови изисквания и нормативи. Това е най-важното, което трябва да се направи“.   „Наистина  . Поднасям съболезнованията си на близките на загиналите“, каза още Лиляна Павлова.   каза министърът за Българското председателство Лиляна Павлова на откриването на конференцията.   „Амбицията ни е да разпространим това, което натрупахме като опит, знания и добър диалог между институциите след Председателството към приятелите ни от Западните Балкани“, обяви тя.   „ . Вярвам, че процедурата ще върви напред с волята, която виждам“, посочи Лиляна Павлова. „Австрия продължава усилията ни за присъединяването на Западните Балкани към ЕС, което е важно за нас“, каза още тя.   , когато трябва, защото знаем колко лесно можем да намерим това, което ни разделя, заяви тя.   „Само заедно държавите от Западните Балкани, със съвместни усилия и диалог, можем да постигнем повече“, обяви Павлова.   „Председателството беше първо за нас, то остави траен положителен ефект не само за България и за Балканите, а и за Европа“, заяви министър Павлова. „Убедени сме, че както Европа се нуждае от Балканите, така и Балканите се нуждаят от Европа“, каза още тя.  ", "date": "2018.08.31", "title": "Павлова за катастрофата край Своге: Всички отговорни институции и лица трябва да се разследват"}
{"url": "http://epicenter.bg/article/Andrey-Raychev-Nay-silnata-strana-na--Viziya-za-Balgariya--e--che-Ninova-vdiga-znameto-na-protektsionizma/162518/2/0", "text": "С „Визия за България“ Корнелия Нинова иска да стане българският Орбан и да покаже, че е „за“ България в Европа. Това каза социологът Андрей Райчев в интервю за Агенция „Фокус“ за проекта на БСП „Визия за България“. Той поясни, че във визията се забелязва стремежа Нинова да покаже, че някои от страховете от миналото са фалшиви.  „На последните избори много се опари, защото на българите им внушиха, че тя смята да излиза от Европа, НАТО и т.н. Нещо, което не е вярно и тя с всички сили се мъчи да подчертае, че не е така. Да покаже, че тя е за Европа, но за друга Европа. Мъчи се в тези рамки да върви по пътя на унгарците. Тя иска да стане българския Орбан“, коментира Райчев.  По думите му лидерът на БСП иска да покаже, че е „за“ България в Европа, „за“ това страната ни да е лоялен съюзник, но да има свой глас, интерес и свое ръмжащо присъствие, а не просто да се съгласява с всичко.  Най-силната страна на „Визия за България“ е, че Корнелия Нинова вдига знамето на протекционизма, казва социологът. По думите му протекционизмът е най-забраненото нещо в Европа.  „Всички твърдят, че няма протекционизъм, но всички европейски правителства са протекционистки, разбира се, в рамките на правилата. Това нещо в България не се прави и Корнелия Нинова вдига едно знаме, което мисля, че ще ѝ привлече много привърженици. Защитата на българското производство, грижата за малкия и средния български бизнес, е нещо, което наистина нашата държава трябва да започне да прави. Това не е просто шега или „Изберете ни, а ние ще се оправим“. Това е алтернативна идея“, коментира социологът.  „По отношение на здравеопазването, ситуацията е непоносима. Българите масово преживяват това, някои по-интензивно, други не толкова. Трети толкова интензивно, че бият лекарите. Нинова е предложила решение. Аз лично дълбоко не съм съгласен с него, но така или иначе това е алтернатива на ситуацията. Тя предлага болниците да престанат да бъдат търговски дружества. Чисто и просто да стане нещо като обществено здравеопазване. Дали това ще реши въпроса, е съвсем отделно“, коментира още Андрей Райчев.  Реакциите срещу „Визия за България“ не са много важни в сравнение със самия проект, смята социологът. Той обърна внимание, че документът на БСП не е поредната партийна програма.  „Знаем, че всяка политическа сила излиза със своя програма и политиците много добре знаят, че трябва да има програма, за да не им кажат, че нямат. Населението обаче не чете тези документи и те играят малка роля в предизборната кампания. По-скоро помагат на отделните депутати да систематизират мисленето си и да говорят в една посока.  „Визия за България“ не е просто програма на партията, не заменя програмата й, а е опит на лидера на БСП Корнелия Нинова да мине на следващ етап на развитие“, коментира Андрей Райчев. Той обясни, че проектът неслучайно е представен през юли.  „Нинова смята да базира върху този проект това, което прави от септември нататък и за година-две-три“, обясни още социологът.  ", "date": "2018.08.31", "title": "Андрей Райчев:Най-силната страна на „Визия за България“ е, че Нинова вдига знамето на протекционизма"}
{"url": "http://epicenter.bg/article/Tatyana-Doncheva--Lakomiyata-i-glupostta-ni-vodyat-kato-natsiya/162519/2/0", "text": "  „Ние като нация се водим от две основи – лакомията и глупостта. Докато се ръководим от тези неща, това ще е нашата национална съдба”. Това обяви в предаването „Тази сутрин” на bTV лидерът на „Движение 21” Татяна Дончева по повод тежката автобусна катастрофа край Своге и реакцията на властта.   „Всяка случка може да бъде използвана политически и това не е бедата. Въпросът е дали при станалата трагедия се търсят решения на реални проблеми и дали се търсят на правилното място. Катастрофата край Своге постави серия от въпроси. Системата на обществените поръчки и нейните пороци са ясни на всички – че има няколко приближени на властта фирми, което са си „послали”, за да получават само те поръчките, че тази система започва да дава дефекти”, коментира Дончева.   По думите отново се търсят дежурни виновници, като шофьора на автобуса, но този път не се наблюдава желание у гражданството да мрази шофьора, а за първи път се поставя въпросът за състоянието на пътищата.   Дончева попита защо за ремонта на трасето гаранцията е само 2 г., колкото е за ел. уредите, които си купуваме от магазина и защо нпрекъснато се говори за намаляване скоростта у нас при положение, че се произвеждат все по-мощни коли.   Ами направете така технологично, че колите у нас да карат с до 50 км в час, каза лидерът на „Движение 21”.  ", "date": "2018.08.31", "title": "Татяна Дончева: Лакомията и глупостта ни водят като нация"}
{"url": "http://epicenter.bg/article/Karayancheva--Kolanite-shte-stanat-zadalzhitelni-za-vsichki-avtobusi/162522/2/0", "text": "Коланите ще станат задължителни за всички автобуси. Това заяви пред журналисти във Варна председателят на Народното събрание Цвета Караянчева, която участва в поредното издание на Летния университет на МГЕРБ, предаде радио „Фокус“ – Варна.   Тя отбеляза, че приемането на промените в Закон за движение по пътищата е основен приоритет в новия парламентарен сезон, като в него ще бъде заложено задължителното поставяне на колани в автобусите. На 4 септември предстои разглеждането му на комисия, а на 5 септември законът ще бъде внесен в зала за второ четене.   По отношение на предстоящата есенна сесия на парламента Цвета Караянчева изрази надежда, че представителите на всички парламентарни групи ще бъдат диалогични.   „Надявам се през новия политически сезон да работим по политики, а не на база на лични нападки. Ще чуем и посланията, които ще отправят председателите на парламентарните групи, но моите препоръки и надежда са в посока на това да работим за хората, да бъдем диалогични и последователни в своите политики“, заяви Цвета Караянчева.  ", "date": "2018.08.31", "title": "Караянчева: Коланите ще станат задължителни за всички автобуси"}
{"url": "http://epicenter.bg/article/Mihail-Mikov-prizna-za-aktsiite-si-v--quot-Treys-grup-hold-quot--/162523/2/0", "text": "Бившият председател на БСП и бивш министър на вътрешните работи Михаил Миков призна за акциите си в \"Трейс груп холд\" АД, за които Епицентър.БГ снощи писа. Миков направи признанието в интервю за агенция \"ПИК\". Името на компанията нашумя след трагедията край Своге, при която загинаха 17 души.  Както вече стана ясно, в списъка на притежателите на акции в \"Трейс груп холд АД са още Данаил Кирилов от ГЕРБ – описан като областен управител и депутат, Румен Порожанов, описан като депутат и шеф на кабинета на финансовия министър, настоящ министър на земеделието, храните и горите. Там личат и имената на Трайчо Трайков, вписан като министър на икономиката и енергетиката в първото правителство на Бойко Борисов, както и Антон Кутев – като депутат от БСП.  В интервюто Миков обяснява, че преди около 15 години е предоставил една сума и тя е публична и декларирана в Сметната палата, на инвестиционен посредник за управление. \"И оттам насетне този посредник инвестира в различни ценни книжа на различни дружества. Периодически това се употребява и се коментира. Аз не съм крил никога тези си участия\", казва Миков.  Всичко може да се види в справките на Сметната палата. Става въпрос за пренебрежимо малки акции, доколкото и аз се запознах с материала. Такива има и в други дружества, като периодически инвестиционният посредник едни продава, а други купува. Аз не съм имал и нямам скрити участия във ВЕЦ-ове и хотели чрез подставени лица, обяснява бившият лидер на БСП.  \"Не, нямам никакви. Инвестиционният посредник от едни дружества купува, на други продава и ги движи в зависимост от котировките на борсите\", отговаря Михаил Миков на въпрос дали в момента има такива акции.  ", "date": "2018.08.31", "title": "Михаил Миков призна за акциите си в \"Трейс груп холд\" "}
{"url": "http://epicenter.bg/article/RZI-zabrani-da-se-pie-vodata-ot-sedem-cheshmi-v-Haskovo/162528/2/0", "text": "РЗИ издаде предписание, с което забранява употребата за питейни нужди на водата от седем чешми в Хасково заради нарушени микробиологични и химични показатели. Това съобщиха от пресцентъра на Община Хасково.   Предписанието е с дата 30.08.2018 година. В него се казва, че е извършено изследване на проби вода от местни водоизточници традиционно използвани от населението за пиене, намиращи се на територията на гр. Хасково. Пробите показват, че водата не отговаря на нормите за качество по контролираните микробиологични и химични показатели за контрол.   Във водата на чешмата под бившия „Техникум по Автотранспорт“ е с превишение на колиформи и нитрати.   Тази на улица „ Бачо Киро“ също е с превишение на нормата за колиформи. Пробите на чешмата на улица „Ахрида“ са с наднормено съдържание на колиформи, ентелококи, манган и желязо. С колиформи и нитрати е и водата на чешмата на улица „Балатон“ Тази на улица „Каменни1“ е с установено над нормите съдържание на колиформи и ешерихия коли.   Взети са проби и от чешма“Георги“ в парк „Кенана“ там водата е с по-високо от допустимото съдържание на колиформи и нитрати, а чешмата в същия парк “Три чучура“ е превишение на нормите за колиформи и ешерихия коли.   Предписанието задължава общината да обозначи седемте чешми с неизтриваем надпис “Водата не е годна за питейни нужди“ и да уведоми чрез медиите населението на Хасково да не използва водата от тези източници.", "date": "2018.08.31", "title": "РЗИ забрани да се пие водата от седем чешми в Хасково"}
{"url": "http://epicenter.bg/article/Ima-samneniya-za-afrikanska-chuma-u-nas/162531/2/0", "text": "Нов случай със съмнение за африканска чума у нас – БАБХ проверява смъртта на няколко прасета в провадийското село Тутраканци, съобщи bTV.   Преди няколко дни в една къща умират три прасета – две майки и едно мъжко. От кметството веднага подават сигнал в Здравната служба. Хората в селото обаче не вярват, че става въпрос за африканска чума – според тях прасетата са умрели от прехранване.   Умрелите свине за собственост на председателя на местната кооперация, който не беше открит за коментар.   В цялото село има едва 30-тина прасета. В момента е наложена временна забрана за придвижване и транспорт на свине и продукти от свински произход в трикилометрова зона от района.   Полицията проверява всички влизащи и излизащи от селото автомобили. Първите резултати от пробите трябва да излязат днес следобед.   Това е третият случай със съмнение за африканска чума у нас. В предишните два резултатите от пробите бяха отрицателни.", "date": "2018.08.31", "title": "Има съмнения за африканска чума у нас"}
{"url": "http://epicenter.bg/article/Fandakova--Sanktsionirali-sme--Treys-grup-Hold--s-450-hil--lv-/162533/2/0", "text": "Компанията „Трейс груп Холд“ е работила и работи по под 10% от общите проекти в Столична община, което е между 90 и 100 обекта, които сме изпълнявали и изпълняваме в момента. Това каза кметът на София Йорданка Фандъкова, която провери ремонтните дейности в Зоологическатa градина-София, предаде агенция „Фокус“.   По думите й Столична община налага контрол над фирмите изпълнители и съответно при неизпълнение или нередности се прилагат сериозни санкции. „Нашите договори са изключително строги, специално „Трейс Груп Холд съм я санкционирала с 450 хил. лв за обекта в район „Младост“ при кръстовището на булевардите „Сахаров“ и „Ляпчев“, коментира тя.   Фандъкова обясни, че причината за наложената глоба е била неизпълнение на сроковете по договора. Кметът на София каза, че подобни санкции не се колебае да наложи, дори спомена, че е имала и договори с фирми изпълнители, с които е прекратила работа. „През последните години наложихме проектите да се приемат само след лабораторни изследвания на материалите, които са се използвали при изграждането на обектите“, каза тя.Според нея най-голямото изискване е да се работи качествено. „В последната година налагаме вече и задържане на половината гаранция за целия срок на гаранцията, които е между 5 и 10 години в зависимост от различните проекти“, посочи още Фандъкова.", "date": "2018.08.31", "title": "Фандъкова: Санкционирали сме „Трейс груп Холд“ с 450 хил. лв."}
{"url": "http://epicenter.bg/article/Nankov--S-kolegite-Moskovski-i-Radev-depozirahme-ostavkite-si-v-znak-na-otgovornost/162534/2/0", "text": "С колегите Ивайло Московски и Валентин Радев депозирахме оставките си. Това каза на специална пресконференция в Министерски съвет министърът на регионалното развитие и благоустройство Николай Нанков, предаде репортер на Агенция „Фокус“. „Още в неделя изразихме готовност да подадем оставки. Днес те са факт, депозирани са в деловодството на МС“, обяви той. Още в неделя заявихме готовност да подадем оставките си като морален ангажимент и отговорност, заявиха министрите Валентин Радев и Николай Нанков. На пресконференцията не беше транспортният министър Ивайло Московски. Нанков обясни, че колегата му е в болнични. Ние сме хора с морал. Така министър Нанков отговори на въпроса дали след оставките министрите ще останат в политиката и дали ще минат в опозиция.  Очевидно не сме организирали работата така, че да не се случи този инцидент. Подадохме оставки, защото така постъпваме в ГЕРБ, носим политическа отговорност. Поставени сме на постовeте си, за да свършим работа, заяви министърът на вътрешните работи Валентин Радев.   Може би координацията на ведомствата, които са били под наше управление, не е била както трябва, коментира и министърът в оставка Николай Нанков.   вътрешният министър Валентин Радев като обобщи причините, поради които той и двамата му колеги - строителният министър Николай Нанков и транспортният министър Ивайло Московски подават оставки заради инцидента на пътя край Своге, погубил 17 души.  \r\n \r\n Оставките се забавили с пет дни, за да може да се организира предаването на всички документи на следствието - за да се въздаде справедливост, обясниха Радев и Нанков.    \"Мотиви не сме писали. Ние сме разговаряли с премиера за това, няма какво да го убеждаваме или да пишем мотиви за пред вас. Мотивите са това – носим политическа отговорност, персонална вина всеки един от нас. Вероятно такава има, но има много други, които са виновни за това, което се е случило. Ние очевидно не сме организирали работата в Министерството, аз поне така схващам нещата, така че да не се случи този инцидент. Той всъщност преля чашата. Пътнотранспортните произшествия в България през последните 2017 г. и 2018 г. кривата е надолу“. Ние ги намаляваме, там всичко върви в добра посока. Да, но се случи това“, коментира Радев. „Единственият начин да го обясним отсега преди органите да кажат кой е виновен, казваме: „Ние сме лицата на министерствата, ние подаваме оставката“. Така се прави по белия свят и ние го правим. ГЕРБ го прави“, каза още Валентин Радев.  Вероятно ще се върнем в Народното събрание, коментира още Радев.  „Чак в такива детайли не сме отивали. Ние сме в оставки и докато се намерят нови министри, това е работа на премиера, ние продължаваме да си вършим работата. Предполагам, че това е естественият ход, за да сме на светло пред вас най-малкото, защото ако се скрием и ни няма и там… Това е само разсъждение в момента. Нека го обмислим, ще решим с партията какво да направим. Неслучайно казах, че през 2017 и 2018 г. пътнотранспортните произшествия намаляват. Трудно е сега, когато го казвам, някой да повярва и да е приемливо на фона на тези жертви, но това е истината. Всички назад, ако погледнем правителството на ГЕРБ какво е направило, наполовина сваля жертвите – от близо 1000 на 600. Сега сме леко нагоре“, допълни Радев. Според него всички назад, които са отговаряли във всичките системи, всичко ще бъде прегледано. „Предполагам, че това ще бъде и работата на прокуратурата, за да установят кои са виновните. Ние само събрахме материалите“, каза още Валентин Радев.  \"Това е хипотезата, която трябва да си признаем - не толкова добрата комуникация между отделните ведомства по темата пътна безопасност е една от грешките и на тримата министри. Няма други депозирани оставки, освен нашите. Те са по линия на ангажимента, който имаме като ръководители на министерствата“, посочи той. „Може би координацията между ведомствата под наше ръководство не е била на нужното ниво. Не винаги уведомяването на друга институция за даден проблем е достатъчна. Ако има ежедневен контрол по спазване на ограниченията за движение по пътищата, може би нямаше да се стигне до инцидента. Отговорността, която носим с оставките си, е личен акт. Оставката ни е поискана от премиера, депозирахме волята си още преди 5 дни“, каза Николай Нанков.  \"Още в началото заявихме, че нашата цел и тази на цялото правителство е справедливостта максимално бързо да дойде на дневен ред. Поемаме политическата си отговорност като ръководители на трите министерства, които имат касателство по трагичния инцидент край Своге“, обяви той. „Съдействаме, съдействахме и ще съдействаме и оттук нататък със всичко възможно, за да може следствието да приключи по-възможно най-обективния начин. Да се раздаде справедливост на база на отговорностите, които всеки участник“, заяви Николай Нанков. „Още в неделя декларирахме готовност след срещата в МС по случая да подадем оставките си като морален ангажимент, а и като отговорност, която носим като политици и ръководители на трите министерства“, каза още той.  Очевидно ние и тези преди нас не сме се справили докрай добре, за да се случи това - но сега сме ние и поемаме отговорността. Това каза в Министерски съвет министърът на вътрешните работи в оставка Валентин Радев, предаде репортер на Агенция „Фокус“. На въпрос кои са грешките, отчетени от министрите в оставка, Радев коментира: „Довечера ви разказвах, че сме подали 4 сигнала, материала, 7 са – днес щях да ги покажа на редовния месечен брифинг. Дали сме ги към общини и ръководни органи, защото не е само към едни. 7 сигнала и то конкретно за този участък или в близост към него“. „Това може да направи това министерство, другото прави нещо друго и т. н. Очевидно ние и тези преди нас, но сега сме ние и поемаме отговорността, не сме се справили докрай добре, за да се случи това“, заяви Валентин Радев.  „Оставките никога не решават проблем – никога. Това е политическа отговорност. Такава революция, която в момента се прави от трите министерства, плюс още някои, промени в Закона за движение по пътищата, говоря за законодателство в три нови закона, сменяме тази междуведомствена комисия, правим по-голяма. Не говоря за органа, за който онзи ден говорихме. Ще минат през парламента. Много добри неща в тази посока - за намаляване на пътните произшествия. Миналата година бяха 602, трябва да слезем около 400-300. Това е заложено, работа е на министерствата. Тук са насложени проблеми от много време назад, но някой да е заставал да поеме такава отговорност? Правим тези стъпки, тепърва ще ги обясняваме, но не е сега моментът. През цялото време докато ме питате аз си мисля за онези мъже и жени, които са в болница. Не ми е удобно да се извинявай и обяснявам какво сме направили“, каза още Радев.  ", "date": "2018.08.31", "title": "Нанков: С колегите Московски и Радев депозирахме оставките си в знак на отговорност (ВИДЕО)"}
{"url": "http://epicenter.bg/article/Seminar-za-Liberalnata-perspektiva-na-Rodopite-sabra-nad-70-dushi/162535/2/0", "text": "Семинар на тема „Либералната перспектива в Източно-Родопския регион” събра над 70 души в комплекс „Маказа” край Момчилград.   Той бе организиран по инициатива на евродепутата от ДПС-АЛДЕ Неджми Али, с подкрепата на Алианса на либералите и демократите за Европа. Гости на форума бяха народният представител от ДПС Ерол Мехмед, областният председател на ДПС инж. Изет Шабан, членът на ЦОБ на ДПС Ердинч Хайрула, областният лидер на Младежко ДПС Байрам Байрам, кметове на общини, председатели на законодателния орган, председатели на младежките и общинските организации на Движението от областта.   Семинарът бе открит от евродепутата Неджми Али. Той запозна присъстващите с новите перспективи и предизвикателствата в либерализма в европейски мащаб в контекста на предстоящите избори за Европейски парламент през следващата 2019 година. 31-07 seminar 2-766879 С мултимедийна презентация Георги Иванов от културния-изследователски център „Тракард” от Пловдив представи културно-историческото наследство в България и по-конкретно в Източно-Родопския регион. Борис Стойчев, магистър по стратегическите науки в университета „Абърсуит” в Уелс направи общополитически анализ на политическата ситуация в Европа. В рамките на семинара бе представена и книгата-албум на Мая Вапцарова „Преди да тръгне времето”. В съавторство с Евгени Коевски, в нея Мая Вапцарова описва древните светилища на Източните Родопи, които примамват всеки един човек. Това е една книга за видимото и невидимото, в която въпросът е колко назад ще ни позволи да се върнем времето. Фотоси с изображения на каменни загадки провокират представата ни за зараждащия се свят-дали е плод на сблъсък на цивилизации, дали е пътуване от космоса, дали планината ще пожелае да ни се разкрие? Албумът е продукт от съвместната работа на авторите през последните 10 години, когато са заснели поредица филми за загадките в Родопите.   „Изминах 900 км пеша по Източните Родопи, за да мога първо да се запозная с хората, второ да ги обикна, защото само когато познаваш добре човек, тогава обичаш и трето, за да разбера тоя красив свят, за който ние мълчим и него представяме пред света като, че ли си го пазим да е само за нас, само ние да му се радваме. А не е така! Защото е дошло време, в което ние не трябва да говорим един срещу друг, един зад друг, ние трябва да седнем и да говорим заедно, един с друг”, заяви Мая Вапцарова. След представянето на книгата авторката дълго раздаваше автографи.", "date": "2018.08.31", "title": "Семинар за Либералната перспектива на Родопите събра над 70 души"}
{"url": "http://epicenter.bg/article/Bosiya-obyavi--che-spira-gladnata-stachka/162536/2/0", "text": "  Босия обяви, че спира гладната стачка. Чака само официално потвърждение за оставката на Московски, съобщи .   Един от тримата министри, чиито оставки бяха поискани днес, е Ивайло Московски. Именно това, че той заема поста и повсеместната корупция в транспортното ведомство бяха причините за продължаващата 81 дни гладна стачка на известния дисидент Николай Колев-Босия.   Днес Босия обяви, че при евентуално потвърждение на новината за оставката на Московски прекратява гладната си стачка.   Вчера той отговори авансово и на въпроса: като си отиде Московски, какво?   \"Като се започне отгоре, се слиза надолу - маха се първият, вторият, третият ще се замисли дали да продължава с безграничната корупция\", каза дисидентът.   Междувременно министрите Московски, Радев и Нанков подадоха оставки.  ", "date": "2018.08.31", "title": "Босия обяви, че спира гладната стачка"}
{"url": "http://epicenter.bg/article/Doncho-Atanasov--Ne-namiram-propuski-v-rabotata-na-API--doveli-do-tragediyata-kray-Svoge/162538/2/0", "text": "Не намирам пропуски в работата на АПИ, довели до трагедията край Своге. Това каза пред журналисти инж. Дончо Атанасов – член на УС на АПИ, след разпит в Националната следствена служба, предаде агенция „Фокус“.   „По завоя, където стана инцидентът, никога никой нищо не е коментирал. Има протоколи – всички документи са представени пред следствието. Никой никога не е коментирал за реконструкция на пътя този завой да бъде изправен“, каза инж. Атанасов и обясни, че договорът с фирмата изпълнител е по FIDIC. По думите му това са договори, които се изпълняват в целия свят.   На въпрос дали държавата има механизъм да накара строителната фирма да си свърши работата, той отговори, че по договори по FIDIC това е трудно. „Тези договори са доста особени. Направили сме всичко, което е могло да направим, съгласно договорите за текущ ремонт. Ремонтирането е в гаранционен срок – т.е. трябва фирмата да го направи. Препоръките са достигали до нея - тя е била известена с писма. В рамките на договорите, които изтичат в края на 2018 г., е трябвало да има отремонтиране.“   Той повтори няколко пъти, че всичко, което АПИ е могла да направи, е направила. „Сложи ли сме знаци, ограничили сме скоростта драстично. Според наши измервания обаче превишението на скоростта в този участък е с 30-40% от всички автомобили – и леки, и тежкотоварни, и автобуси. Откровено казано, не намирам пропуски в работата на АПИ, довели до трагедията“, коментира инж. Атанасов.   На въпрос дали е излязъл от следствието като свидетел или обвиняем той отговори: \"Като свидетел\".    ", "date": "2018.08.31", "title": "Дончо Атанасов: Не намирам пропуски в работата на АПИ, довели до трагедията край Своге"}
{"url": "http://epicenter.bg/article/Avariyno-katsane--Samolet-se-ozova-v-trevata-na-letishteto-v-Burgas--SNIMKI-/162547/2/0", "text": "Частен руски самолет кацна извънредно преди минути в тревната площ на бургаското летище. На място веднага е пристигнал медицински екип и две пожарни, съобщи Флагман.бг.   Инцидентът е станал около 14:00 ч., произведената в Русия летателна машина, която е собственост на бизнесмен, е правила заход към пистата. Нещо обаче се объркало и самолетът (Чесна S-680 – модел, който много често се ползва именно за частните нужди на богати хора) се озовава в тревните площи, съобщиха от Летище-Бургас.   За щастие скоростта му при кацането не е била много голяма и не се е стигнало до счупване на предния колесник и корпусът на машината не се е озовал на земята. Нанесени са обаче сериозни материални щети.   По първоначална информация в самолета не е имало пътници – в него бил само екипажът, съставен от пилот, помощник пилот и стюард. Те не са пострадали.   Пистата е била затворена заради инцидента, но вече е отворена, уточниха още от Летище Бургас. ", "date": "2018.08.31", "title": "Аварийно кацане! Самолет се озова в тревата на летището в Бургас"}
{"url": "http://epicenter.bg/article/Inzh--Lazarov--Kogato-izlyazat-rezultatite--togava-shte-se-napravyat-konstatatsii-za-otgovornosti-i-vina/162549/2/0", "text": "    Когато излязат всички резултати във връзка с пътя край Своге, тогава ще се направят констатации за отговорности и вина. Това каза инж. Лазар Лазаров – бивш председател на УС на АПИ, след 4-часов разпит в Националната следствена служба, предаде агенция „Фокус“.   На въпрос дали все още е в качество на свидетел, той отговори, че е така. „Отговорих на всички въпроси, които бяха зададени. Правова държава сме, за това са компетентните органи – следствие, прокуратура, съд. Има достатъчно хора, които да се занимават със случая, така че нещата ще бъдат доведени до край“, коментира той и посочи, че обемът на информация е огромен.   Инж. Лазаров отказа да отговори на въпрос дали по негово време е бил подписан договорът с фирмата изпълнител за изграждане на пътя Своге – София.   „Държавната приемателна комисия е съгласно закона за устройство на територията, нейните действия са разписани във всички наредби. Тя е независим орган, излиза с Акт 16, на база на който се издава разрешението за ползване - всичко е кристално ясно и регламентирано“, каза още той.   „Когато излязат всички резултати, тогава ще се направят констатации за отговорности и вина“, каза още инж. Лазаров. Той обясни, че е минавал по участъка, на който се е случил инцидентът, и отговори, че хиляди коли минават от там на ден, което значи, че завоят се взима без проблем.   Инж. Лазаров обясни, че е станал председател на УС на АПИ в средата на септември 2011 г. „Другата информация можете да си я проверите“, коментира той.  ", "date": "2018.08.31", "title": "Инж. Лазаров: Когато излязат резултатите, тогава ще говорим за отговорности и вина"}
{"url": "http://epicenter.bg/article/Nedzhmi-Ali--Institutsiite-na-ES-sledva-da-funktsionirat-s-maksimalna-efektivnost/162491/2/0", "text": "„Институциите на Европейския съюз (ЕС) трябва да функционират с максимална ефективност, за което са необходими корекции в бюджета“, отбеляза евродепутатът от Групата на Алианса на либералите и демократите за Европа (АЛДЕ) Неджми Али.   Той взе участие в заседание на Бюджетната комисия по финансирането на институциите на ЕС в рамките на подготовката на бюджета на Съюза за 2019 г., което се състоя на 28 август в Европарламента в Брюксел.   Докладчиците от различните политически групи дискутираха проектобюджета на Европейската комисия в частта му за Съвета, Съда на ЕС, Европейската сметна палата, Европейския икономически и социален комитет, Комитета на регионите, Европейския омбудсман, Европейския надзорен орган по защита на данните, Европейската служба за външна дейност, както и някои аспекти от финансирането на работата на Европейския парламент. Неджми Али, в качеството си на докладчик от АЛДЕ, обърна внимание на разминаванията в предложенията на Европейската комисия и тези на Съвета, които биха затруднили функционирането на някои от институциите в специфични области. По отношение на Европейския икономически и социален комитет, Комитета на регионите и Съда на ЕС, българският евродепутат предложи редица изменения, които следва да допринесат за по-високо качество на работата на тези институции, което е от съществено значение за европейските граждани.   Предложените от Неджми Али изменения целят да възстановят известна част от орязването на бюджетите на институциите, особено по отношение на сигурността на сградите, комуникациите, софтуерното осигуряване и някои разходи за персонала.", "date": "2018.08.31", "title": "Неджми Али: Институциите на ЕС следва да функционират с максимална ефективност"}
{"url": "http://epicenter.bg/article/Zam-kmetat-na-Svoge--Obshtinata-nyama-nishto-obshto-s-mantinelata-kray-patya/162505/2/0", "text": "Мантинелата на фаталния завой на пътя край Своге не е поставена от общината. Това обяви зам.-кметът на Своге Валентин Михайлов пред БТВ.  Според АПИ мантинелата на това трасе е сложена там от общината, а не от тях. Тя не била част от проекта. Днес около 10:00 ч. фаталното трасе от пътя край Своге ще бъде затворено за движение по искане на Прокуратурата и следствието, за да бъдат взети нови проби от пътната настилка. „Нямаме информация за еластичната ограда. Няма информация за предпазното съоръжение, никаква информация”, категоричен е Михайлов. По думите му цялата документация е иззета от сградите на общината във връзка с разследването. „Експерти могат да установят много лесно кой е сложил предпазната ограда”, смята Михайлов. Той уточни, че не знае от кого е поставена. Зам.-кметът на града е един от първите, които пристигат на място след инцидента край Своге и помага на пострадалите. „Беше наистина страшно, надявам се по някакъв начин всички участници да сме помогнали в спасяването на хората”, коментира той.", "date": "2018.08.31", "title": "Зам.-кметът на Своге: Общината няма нищо общо с мантинелата край пътя"}
{"url": "http://epicenter.bg/article/Paten-ekspert--Davame-prekaleno-mnogo-zhertvi-po-patishtata--tova-govori-za-losha-rabota/162506/2/0", "text": "Край Своге има изградено мостово съоръжение, което заема значителна част от пътното платно. Никой не си е направил труда да го разшири, а няма никакъв проблем това да бъде направено. От там започва цялата трагедия. Това каза в сутрешния блок на Bulgaria on air пътният експерт и проектант инж. Владимир Жиянски по повод тежката катастрофа край Своге, при която загинаха 17 души, а над 20 бяха ранени.   Първата причина за катастрофата е това мостово съоръжение. Втората причина е липсата на всякакви отводнителни съоръжения. На трето място – установи се, че пътната настилка е абсолютно гладка. Трябва да се отчитат природните дадености – не може навсякъде да се полага един и същи асфалт, на някои места трябва да се усилва сцеплението. Това става с т.нар. набивна фракция – по този начин се преодоляват всякакви проблеми при дъжд и лед, което е изключително съществено, посочи инж. Жиянски. Мантинелата в случая има декоративна функция, не върши работа. Не може да няма предпазно съоръжение по виадуктите, добави той. Даваме прекалено много жертви по пътищата, което говори за недобре свършена работа. Трябва из корен да се направи един сериозен преглед и сериозни промени, които да осигурят нормална експлоатация на нашите пътища, каза още инж. Владимир Жиянски.   Пред Bulgaria ON AIR той заяви, че не подкрепя становището, че у нас трябва абсолютно да копираме всички Западноевропейски пътни стандарти. Те трябва да бъдат съобразени с нашите условия, поясни експертът.  \"Забелязвам, че ремонтите в България не се вършат по оптимален начин. Най-важната фигура е възложителят. От него трябва да тръгне заданието, тъй че проектът да отговаря на нашите условия. Трябва да има орган, който да е абсолютно независим и да се слуша неговата дума\", подчерта за финал инж. Жиянски.", "date": "2018.08.31", "title": "Пътен експерт: Даваме прекалено много жертви по пътищата, това говори за лоша работа"}
{"url": "http://epicenter.bg/article/I-Rumen-Porozhanov-prizna--che-e-imal-aktsii-v--quot-Treys-quot--/162550/2/0", "text": "Министър Румен Порожанов е имал акции от строителната компания \"Трейс\", но вече не притежава такива. Това съобщиха от пресофиса на земеделския министър за Агенция ПИК по повод информациите, че министърът на земеделието е бил акционер в компанията, която нашумя покрай трагедията със загиналите 17 души в тежката катастрофа край Своге.  Акциите на \"Трейс груп холд АД\" са предлагани на борсата и всеки с финанси е можел да ги купи.  \"Министър Румен Порожанов няма акции в \"Трейс\". Освободил се е от тях преди да стане финансов министър в първия служебен кабинет на Росен Плевнелиев\", поясняват от пресофиса на земеделския министър.  Припомняме, че имената на куп политици излязоха наяве като акционери в \"Трейс\". Сред тях, освен това на Румен Порожанов, се открояват още и тези на Михаил Миков, Антон Кутев, Данаил Кирилов и Трайчо Трайков.  ", "date": "2018.08.31", "title": "И Румен Порожанов призна, че е имал акции в \"Трейс\" "}
{"url": "http://epicenter.bg/article/Obshtina-Burgas-preduprezhdava--Ima-potentsialna-opasnost-ot-zapadnonilska-treska/162551/2/0", "text": "Няма нужда от паника и страх, но Община Бургас се чувства длъжна да предупреди своите жители и гости, че има потенциална опасност от разпространение на вируса на западнонилската треска тук.   съобщават от община Бургас.   В отговор на потенциалната опасност, през следващите дни  . Именно комарът е преносител на този вирус, който разболява предимно животни и най-вече птици, но е опасен и за хората.    защото тя се диагностицира трудно. 80 % от заразените не проявяват никакви симптоми. При останалите 20%   При 1% от заболелите изходът е летален и предизвикан от впоследствие развит енцефалит или менингит. Това са основно възрастни и хора с отслабена имунна система, съвсем малки деца.   Това лято смъртни случаи от западнонилска треска има в Сърбия, Гърция, Румъния, Косово, Италия.    При най-малки съмнения отидете при личния си лекар и му ги съобщете. Мерките за недопускане на комари у дома са разнообразни - мрежи на прозорците, инсектицидни лампи, спрейове, електрически устройства... Използвайте ги!", "date": "2018.08.31", "title": "Община Бургас: Има потенциална опасност от западнонилска треска!"}
{"url": "http://epicenter.bg/article/Kremal--Putin-i-Tramp-mozhe-da-razgovaryat-oshte-tri-pati-tazi-godina/162515/7/0", "text": "Според Кремъл президентите на Русия и на САЩ Владимир Путин и Доналд Тръмп ще имат възможността да разговарят още три пъти по време на различни международни прояви до края на текущата година, пише \"Известия\", цитира БТА.   \"Всичко зависи от взаимността\", потвърждава пред вестника прессекретарят на руския лидер Дмитрий Песков. Той допуска възможността Путин и Тръмп да се срещнат във Франция, където през ноември ще се чества 100-годишнината от края на Първата световна война, в Сингапур, който организира през ноември Източноазиатската среща на върха, и в Буенос Айрес, където предстои през ноември-декември среща на върха на Г-20, в която традиционно участват лидерите на Русия и на САЩ, уточнява \"Известия\". ", "date": "2018.08.31", "title": "Кремъл: Путин и Тръмп може да разговарят още три пъти тази година"}
{"url": "http://epicenter.bg/article/Yunker-predlaga-dnes-da-ostane-lyatnoto-chasovo-vreme-/162527/7/0", "text": "Европейската комисия ще предложи днес на територията на ЕС да се премахне практиката на смяна на часовото време, като идеята е за постоянно да се запази лятното часово време. Това заяви председателят на Европейската комисия Жан-Клод Юнкер пред германската телевизия Цет Де Еф, предадоха Франс прес и БТА.  \"Направихме допитване до общественото мнение по въпроса. То протече от началото на юли до средата на август. Милиони хора отговориха на въпросите, те са на мнение, че в бъдеще трябва да остане за постоянно лятното часово време и ние ще направим това\", каза Юнкер.  \"Когато се допитваме до гражданите по даден въпрос, трябва после да направим онова, което те искат\", подчерта той.  Окончателното решение ще бъде взето обаче от Европейския парламент. В миналото той се обяви като цяло за премахване на смяната на времето в страните от ЕС.  Смяната на времето в Европа в началото е имало за цел спестяване на енергия. То поражда постоянна полемика вече от години. Критиците на смяната на времето изтъкват физиологическите смущения, до които тя води.  В допитването на ЕК по въпроса участваха 4,6 милиона души. По данни на германското издание \"Весфаленпост\" 80 процента от тях са се обявили за премахване на практиката за смяна на времето, като повечето от тях са се обявили за запазване на лятното време.   ", "date": "2018.08.31", "title": "Юнкер предлага днес да остане лятното часово време "}
{"url": "http://epicenter.bg/article/Zemetresenie-v-Gartsiya-ot-5-1-po-Rihter/162532/7/0", "text": "Земетресение в Гърция с магнитуд 5,1 по Рихтер е регистрирано тази сутрин към 10 ч. местно време, съобщи bTV.   То е на дълбочина 10 км и е на 232 км североазападно от Атина в близост до Лариса и Неохорион.   До момента няма данни за жертви или разрушения, но силният трус е изкарал хората по улиците.  ", "date": "2018.08.31", "title": "Земетресение в Гърция от 5,1 по Рихтер изкара хората по улиците"}
{"url": "http://epicenter.bg/article/Erdogan--Turskata-lira-e-vzeta-na-pritsel--no-stranata-shte-preodolee-atakata/162542/7/0", "text": "Турският президент Реджеп Тайип Ердоган заяви днес, че турската лира е взета на прицел, но Турция ще преодолее атаката и нестабилността на валутата ще премине, предаде Ройтерс, цитира БТА.   Ердоган посочи, че Турция предприема необходимите мерки в отговор на поевтиняването на лирата и вече се виждат конкретни резултати от тези стъпки.   Турция има нужда от руските ракетни системи С-400 и ще се сдобие с тях колкото е възможно по-скоро, заяви днес още турският президент.   Ердоган посочи, че Турция също така има нужда от изтребителите Ф-35 и ще продължи да плаща вноските си, за да се сдобие с тях от САЩ, но ще търси изтребители от друга страна, ако САЩ блокират доставката им. ", "date": "2018.08.31", "title": "Ердоган: Турската лира е взета на прицел, но страната ще преодолее атаката"}
{"url": "http://epicenter.bg/article/Vzriv-v-zavod-za-eksplozivi-v-Rusiya--nay-malko-trima-zaginali/162545/7/0", "text": "Най-малко трима души са загинали при при взрив в завод за експлозиви в Русия, къобщи Канал 3.   Инцидентът е станал в завод в град Дзержинск, Нижегородска област.   \"Трима души са загинали, трима са в болница, а други трима са затрупани под развалините\", гласи първоначалната информация на аварийните служби.   Вследствие на експлозията е възникнал пожар, който е обхванал около 100 квадратни метра.   Инцидентът е станал при утилазация на мини, съобщиха официално от самия завод \"Я.М. Свердлов\", без да дават повече подробности.   Вече се появи и първа версия за причината за трагедията и тя е човешка грешка.   Заводът в Дзержинск е построен през 1916 година и е един от най-големите производители на взривни вещества в Русия.", "date": "2018.08.31", "title": "Взрив в завод за експлозиви в Русия, най-малко трима загинали"}
{"url": "http://epicenter.bg/article/Dvama-dushi-sa-raneni-pri-napadenie-s-nozh-na-tsentralnata-gara-v-Amsterdam/162548/7/0", "text": "Двама души са пострадали при нападение с хладно оръжие на централната железопътна гара в Амстердам, предава AFP, съобщи „Фокус“.   Нападателят е прострелян и ранен от полицията, гарата е евакуирана. Двама души са пострадали при инцидент с хладно оръжие на централната железопътна гара в Амстердам, предава AFP, като се позовава на данни от нидерландската полиция.   Пояснява се, че предполагаемият нападател е прострелян и ранен от правоохранителните органи.   „Заподозреният бе прострелян след инцидент с хладно оръжие на централната гара в Амстердам“, става ясно от туит на полицията.   В разпространеното съобщение има индикации, че гарата е била евакуирана и затворена за трафик. Инцидентът се е случил в сутрешните часове на деня.", "date": "2018.08.31", "title": "Двама души са ранени при нападение с нож на централната гара в Амстердам"}
{"url": "http://epicenter.bg/article/Publukuvaha-razgovori-na-Klintan-s-Eltsin--v-koito-toy-go-uvedomyava--che-Putin-shte-go-nasledi-na-posta/162554/7/0", "text": "На официалната интернет страница на на библиотеката на бившия американски президент Бил Клинтън (1993-2001 г.) публикуваха дешифриран негов телефонен разговор с Борис Елцин, в който първият президент на Руската федерация лично съобщава на колегата си от Вашингтон, че е определил Владимир Путин за свой наследник на поста, предава РИА Новости, цитирана от Агенция \"Фокус\".  В разговорa от 8 септември 1999 г. Елцин изразява увереност, че руснаците ще подкрепят новия лидер и признава, че дълго е мислил за това кой може да застане начело на страната през 2000 г. и не е могъл да намери подходящия кандидат.  \"Най-накрая се натъкнах на него, това е Путин,\" съобщава Елцин на американския си колега.  Първият президент на Руската федерация разказва, че е проучил биографията на Путин, неговите връзки и интереси, и се е убедил, че е „надежден човек, добре подготвен в сферата на своите отговорности“. Според Елцин положителните качества на Путин са „внимание към детайла, сила и общителност“.  След два месеца (на 19 ноември) във втори разговор с Клинтън, Елцин изразява увереност, че именно Путин ще го наследи на поста.  „Разбира се, че Путин. Той ще бъде наследникът на Елцин. Той е демократ и познава Запада“, отвръща Елцин на въпрос на Клинтън кой ще победи на президентските избори в Русия.  По това време тогавашният държавен глава на САЩ вече е успял да се запознае с Владимир Путин на срещата на върха на страните от Азиатско-тихоокеанско икономическо сътрудничество (АТИС)в Окланд, за когото споделя, че му е направил впечатление на умен човек.  Елцин от своя страна заявява, че Путин ще направи всичко възможно в рамките на закона, за да победи на изборите.  „Той ще победи. И вие ще работите добре заедно“, заявява Елцин и изразява увереност, че приемникът му ще продължи неговата линия в развитието на демокрацията и на икономката на страната, както и че ще разшири контактите на Русия.  Агенцията припомня, че Борис Елцин назначи Владимир Путин за министър-председател на 9 август 1999 г., като същия ден го обяви за свой наследник. На 16 август руската Дума гласува назначението.  На 31 декември Елцин обяви, че подава оставка като президент и Путин стана изпълняващ длъжността държавен глава. На 26 март 2000 г. Владимир Путин спечели президентските избор още на първия тур.  ", "date": "2018.08.31", "title": "Публикуваха разговори на Клинтън с Елцин, в които руският лидер казва, че Путин ще го наследи"}
{"url": "http://epicenter.bg/article/Ucheni-biyat-trevoga--Golyam-lednik-v-Grenlandiya-se-topi-s-rekordni-tempove-/162560/7/0", "text": "Един от големите ледници в Гренландия се топи с рекордни темпове. Учени отново бият тревога за глобалното затопляне, предава бТВ.  Глетчерът, разположен на западното крайбрежие на островната страна, се свива с 50 кубични километра всяка година.  Учени смятат, че той сам по себе си е допринесъл за повишаване на нивото на световния океан с 1 милиметър от началото на този век.  Управителят на резервата Арон Петерсен разказва, че преди целият остров е бил покрит с лед и е разтревожен от това, което се случва.  По данни на НАСА средната температура на земята се е повишила с над един градус от 1880 г.  С приетото през 2016 г. Парижко споразумение за климата световните лидери се договориха в дългосрочен план да ограничат повишаването ѝ до градус и половина в сравнение с прединдустриалните стойности.  ", "date": "2018.08.31", "title": "Учени бият тревога! Голям ледник в Гренландия се топи с рекордни темпове (ВИДЕО)"}
{"url": "http://epicenter.bg/article/Mirela-Kostadinova--Sladokusnikat-Todor-Burmov/162526/11/105", "text": "През 1879 г. Тодор Бурмов е избран от княз Александър Батенберг да състави първото българско правителство. Председател е на Министерски съвет и министър на вътрешните дела. Управлява Министерство на просвещението. Всички тези събития се случват от 5 юли до 24 ноември 1879 г. После загърбва за кратко политиката и се посвещава на научни занимания. Междувременно е министър на финансите в кабинета на генерал Леонид Соболев. Част е от либералната партия на Драган Цанков. Автор на книгите „Българите и гръцкото висше духовенство“, „Съвременните наши калугери“, „Спомените ми. Дневник. Автобиография“ и „Българо-гръцката църковна разпра“. Това са факти от официалната биография на Тодор Бурмов. Но има още любопитно около личността му, свързано с много кулинарни истории.     На големите българи сме свикнали да гледаме като на неземни. Заради делата им – перото, четката, идеите, идеалите им. Те като, че ли не приличат на нас делничните хора. А са съвсем същите – със свой вкус, капризи, предпочитания, слабости и желания. Обичали са не по-малко от нас да похапват, да попийват, да говорят празнодумства. Тодор Бурмов не е изключение. Това се вижда в неговия дневник.   Взел в ръце диплома от Киевското духовно училище, той се завръща в родното Габрово и става учител в Априловото училище. Първия ден пише в своя дневник: „Пищата ми на обяд състоеше от щирена чорба, малко сирене, две яйца и малко пастърма сурова. Същото имах и на вечерята си, която правих в 1 час от вечерята“.   Истина е, че той обича да похапва добре. Дали заради глада, който преживява в Русия, дали заради вроден апетит, похапва с голям „ищах“. Най-много обича ярешки или агнешки чейрек, който тогава струва около пет гроша и му стига за обяд и вечеря. „...Проводих Данаила да купи месо, а аз останах до тарпазана да го чакам и да се разговарям с Христодула. Подир 20 минути Данаил си дохожда и ми казва, че не можел да вземе месо, чунким Илю Обрашът, когото бях молил да му дава винаги без забава месо, го карал все да чака, когато му той искал, а при другите касапи той не можел да се вреди. Щом ми каза това аз скочих и отидох при месопродавците. Илю Обрашът, като ме видя, каза, че момчето ще почака още малко, за да вземе уж добро месо. Аз се разсърдих и отидох при хаджи Пенча, когото и помолих да ми отреже едно парче. Той се обеща с готовност да ми изпълни желанието и аз, като поръчах на Данаила да вземе месото, си отидох. Но подир 1/4 ч. той пак дохожда без месо и ми каза, че хаджи Пенчо не му дал. Тогава аз отивам сърдит да питам по коя причина касапите постъпват тъй неблагородно и да си взема сам месо. Щом се явих на касапницата и попитах, те, както и сам Минчо Димчов, наченаха да се извиняват, като лъжеха, че уж било невъзможно да ми се даде месо, тъй като мющериите скоро го раздърпвали. – „Негодяи, си рекох аз, сте синца вие.“ Подир две или три минути хаджи Пенчо одра едно агне и ми даде от него добро месо, но аз се върнах все сърдит от неучтивостта на месопродавците“.   Даскал Тодор се сърди, когато няма прясно месце на трапезата. Разправя се с габровските месари, връща се по няколко пъти, за да сложи на софрата си месо. Вегетарианството му е чуждо. „Храни душа, да те слуша“ - казва народът ни...   Възрожденецът ни не отказва и свинско месо. „Подир обяд провождах Данаила да купи прасета за ядене, тъй като в това време колеха месо от болен добитък и той донесе от Газурниците две по 6 гроша едното“. Как ли се е справял с такова изобилие от месо? Докато живее в Габрово, не споменава, че пости. Или, че изхвърля храна. Нали е грях от Господа...?   По-късно продължава в дневника: „Обядвях у зетя си, тъй като стринка ми беше заклала едно прасе за мене, за да изплати отчасти триците от моето брашно и тревата на училищната градина, с които хранила свинята“.   Бурмов обича да обикаля пазара, за да огледа стоката и да си избере най-доброто.   Похапва с удоволствие щирена чорба, яйца, сърми, пържен боб и коприва. Мляко му доставят с делва от съседните села. Не отказва дроб печен на фурна, бъбреци, пача, печена пастърма, салата от бърдокви (ряпа – б. а). Услажда му се и млин, охлюви които му носят приготвени родителите от Нова махала. Комшии и приятели му берат гъби от горите край Габрово.   През Възраждането ни у нас има вече и краставици. Бурмов разказва как от градината на Ивана Стоманяка и някоя си леля Руска го даряват с тях. Към любимите му храни са още пилаф, щирник, червен хайвер, риба моруна варена с ориз. Похапва пъстърва от студените балкански реки. Обича шаран. Моруната си приготвя и със сини сливи. Често засолява с чирози.   „През нощта аз спах твърде неспокойно. Имах голяма жажда, тъй като ядохме от вечерта чирози и други солени ястия“ – пише той в дневника си. Храната понякога готви сестра му или други добри габровки, но и самият Бурмов е готвач. На мисирка, опечена лично от Бурмов, кани приятеля си даскал Генко. Той пък допълва обеда с юз вино и една „гевечка“ с месо...   Тодор Бурмов обичал сладко от плодове, дори прекалявал. На Ивановден през 1859 г. вечерта му е „лошаво от сладкото, с което ни черпиха по къщята“. Никъде не споменава, обаче за сладкиши приготвяни по онова време и характерни за габровската кухня – Сарайско сладко, Кадаиф, печена тиква и др. вкусотии.   По руска традиция пие чай с приятели. А в Паскалевото кафене сръбва по едно кафе. Обича го с мляко. Пуши чибук, за да допълни удоволствието си.   Бъдещият първи Министър-председател попийва вино и пелинаш. Но и ракията му спори. По онова време се смята, че ерген, който не пие ракия, не е интелигентен. За това ли, за друго ли, но Бурмов смело надига напръстничета с ракия. Тогава тя се пие по всяко време на деня.   Мястото за консумация също е без значение – по мостове, в градини, по лозята, пред прага на къщите, край реката и водениците. Габровци черпят всеки, който мине. „В одаята си аз почувствах, като си легнах, че хвана да ми се вие свят от ракията и си положих за правило друг път никак да не пия повече от две или три чашки“.   Ракията надига с мезе от пресни вишни, круши или грозде. Купува я, „за да поправя лошавото си състояние“. Като истински габровец, не пропуска да запише в дневника, че са му отишли осем гроша докато черпи П. Манафов и брат му Христо. „От тогава аз положих да не пия вечер ракия, за да не черпя и да не ме черпят, защото от това не излязва добро“.   За възрожденеца ни е бил познат и рома, от който приготвял пунш. Традиционна почерпка била чай с пунш, но не по-известна от габровската сливова ракия...   Наред с насладата от храната и питиетата, той често изпадал в неразположения на духа, колкото повече се задържал в Габрово. Не намирал удоволствие от приказките „с хора лукави, прости, неразбрани и за нищо добро негодни“. Завръщайки се в къщи е все натъжен.   Въпреки, че обича да се разхожда по Падало и по ливадите, градът му става все по-тесен. Дава си обет да не излиза от къщи без причина. Но вечер, иска да се поразходи по габровските улици. После съжалява. Хората му създават неприятности. Обещава си да стои на философска нога, така че да не може да го възмущава нищо. Но както с цигарите и ракията не може да сложи край, така и с емоциите. Работите в училището вървят зле, не получва редовно заплатата си. За изненада на габровци подава оставка и на 3 февруари 1860 г. и напуска Габрово.   Не е известно какво е приготвяла за гощавки и почерпки изисканата му съпруга Марионка. Някога тя била популярна сред културния елит на София със своя уютен домашен салон за соарета на ул. „Цар Освободител“ № 16, където се пиело чай и се обсъждали светски, политически и обществени събития.    ", "date": "2018.08.31", "title": "Мирела Костадинова: Сладокусникът Тодор Бурмов"}
{"url": "http://epicenter.bg/article/Opasnost--Otkriha-afrikanska-chuma-po-svinete-v-provadiyskoto-selo-Tutrakantsi-/162567/4/0", "text": "Положителен е резултатът от пробите за африканска чума по свинете в провадийското село Тутраканци. Това стана ясно на пресконференция в Областна администрация във Варна, предаде репортер на Радио „Фокус“ – Варна.  Полицейското присъствие в населеното място бе засилено във връзка със забраната за придвижването и транспорта на свине заради сигнала, свързан със съмнение за огнище на африканска чума. По сигнал за съмнение за африканска чума по свинете, Българската агенция по безопасност на храните е взела проби от заден двор в провадийското село Тутраканци.  Със заповед на директора на Областната дирекция по безопасност на храните във Варна д-р Златина Димова е наложено временно ограничаване на придвижването и транспорта на свине и продукти от свински произход в 3-километровата зона от района.  Това е трети случай със съмнения за африканска чума по свинете, като предишните два сигнала след съответните лабораторни изследвания показаха отрицателни за чумата резултати. Областният управител Стоян Пасев свиква спешно заседание на Областния кризисен щаб по бедствия и аварии.  Африканската чума по свинете е едно от най-страшните заболявания при домашните и дивите свине поради своите високи нива на смъртност, липсата на лечение и ваксина. Веднъж проникнала в дадена държава, болестта има значително негативно въздействие върху националната, регионалната и международната търговия, поминъка на свиневъдите и ловното стопанство. Още повече изкореняването му е изключително трудно и при дивите свине може да отнеме години.  ", "date": "2018.08.31", "title": "Опасност! Откриха африканска чума по свинете в провадийското село Тутраканци "}
{"url": "http://epicenter.bg/article/Masov-boy--Yumrutsi-i-ritnitsi-v-bar-na-plazha-v-Burgas--VIDEO--/162516/3/0", "text": "Масов бой, напомнящ за мутренска саморазправа от 90-те години, се разразил в бар на Северния плаж в Бургас. Всичко започнало със скандал между две компании и прераснало в размяна на юмруци и ритници и замеряне с маси. След боя в заведението, екшънът продължил и пред него, предава Нова тв.  Пострадали са двама мъже – на 20 и 40 години. По-младият е със счупен нос.  По случая вече има трима арестувани - Георги Карчев, Петър Ганев и Димитър Колев. Издирва се още един мъж, чиято самоличност е установена. Разпитани са свидетели и са иззети записите от охранителните камери.  Карчев е добре познат на полицията. Преди месец той излязъл от затвора, където прекарал почти година по обвинение за участие в организирана престъпна група.  Кадри от мелето, предоставени от „Флагман”, вижте във видеото.  ", "date": "2018.08.31", "title": "Масов бой: Юмруци и ритници в бар на плажа в Бургас (ВИДЕО) "}
{"url": "http://epicenter.bg/article/Bivshite-shefove-na-API-Doncho-Atanasov-i-Lazar-Lazarov-sa-na-razpit-v-Sledstvieto/162524/3/0", "text": "Бившите шефове на АПИ Дончо Атанасов и Лазар Лазаров са на разпит в Националната следствена служба, предаде агенция „Фокус“.   Двамата се разпитват във връзка с трагичния инцидент с катастрофиралия автобус край Своге, при който загинаха 17 души, а други 21 бяха ранени. Вчера показания в следствието даваха министърът на регионалното развитие и благоустройството Николай Нанков, председателят на УС на АПИ Светослав Голосов и и директорът на Института по пътища и мостове инж. Веселин Димитров.", "date": "2018.08.31", "title": "Бившите шефове на АПИ Дончо Атанасов и Лазар Лазаров са на разпит в Следствието"}
{"url": "http://epicenter.bg/article/Sledovatelite-zatvoriha-patya-kray-Svoge--vzimat-probi-ot-asfalta--SNIMKI--/162529/3/0", "text": "Разследващите затвориха пътя край Своге, където стана жестоката катастрофа с автобус, при която загинаха 17 души, предава Канал 3.  Служители от Националната следствена служба и днес ще направят оглед на пътя и ще вземат проби от асфалта. На място пристигна и лично директорът на Националната следствена служба Борислав Сарафов.  Очаква се огледите да продължат почти цял ден. Пътят официално е затворен от 10:00 до 18:00 часа за извършване на процесуално-следствените действия.   Организирани са обходни маршрути на затворения пътен участък: през път II-81 София - Монтана и път III164 Своге - Искрец - Бучин Проход.  ", "date": "2018.08.31", "title": "Следователите затвориха пътя край Своге, взимат проби от асфалта (СНИМКИ) "}
{"url": "http://epicenter.bg/article/Piyan-shofyor-ubi-dete-v-pazardzhishko/162539/3/0", "text": "Пиян водач на автомобил предизвика пътен инцидент, при който почина 16-годишно момче, съобщават от Областната дирекция на МВР в Пазарджик, пише Dir.bg. Тежкото произшествие станало снощи на пътя между пазарджишките села Сарая и Ивайло.   46-годишен шофьор от Сарая настигнал с автомобила си \"Опел\" група младежи с велосипеди и блъснал колелото на 16-годишен тийнейджър. Пострадалото дете починало пред очите на пристигналите на място полицаи и медици от Спешна помощ въпреки опитите им да го реанимират.   Униформените тествали водача с дрегер, който отчел 1.58 промила концентрация на алкохол в издишания въздух. Взета му е и кръвна проба за лабораторен анализ.   На мястото е извършен оглед от дежурна група при РУ-Пазарджик. Водачът е задържан в ареста за 24 часа. Срещу него е образувано полицейско производство.   По-късно стана ясно, че пияният водач зад волана е надзирател от затвора в Пазарджик. От Министерство на правосъдието съобщиха, че той незабавно е отстранен от длъжност, предаде агенция „Фокус“.   Във връзка с трагичен инцидент на 30 август 2018 г., при който около 20,30 часа на пътя между селата Ивайло и Сарая в област Пазарджик надзирател от затвора в Пазарджик при пътен инцидент с личен автомобил извън работно време е причинил смъртта на 16-годишно дете, от Министерство на правосъдието заявяват, че министерството е безкомпромисно към подобни инциденти.   Надзирателят незабавно е отстранен от длъжност и срещу него е образувано дисциплинарно производство от Главна дирекция \"Изпълнение на наказанията“. Той е задържан от органите на МВР и срещу него се води разследване.   Министерство на правосъдието изказва искрените си съболезнования на близките на починалото дете.", "date": "2018.08.31", "title": "Пиян надзирател от затвора в Пазарджик уби дете"}
{"url": "http://epicenter.bg/article/Arestuvaha-mazh--ubil-svoy-rabotnik-v-Sarnitsa/162541/3/0", "text": "Извършител на убийство е задържан в резултат на разследване, проведено от велинградски криминалисти, съобщиха от ОДМВР - Пазарджик.   В сряда сутринта е получен сигнал в Районно управление на МВР-Велинград от 36-годишния В.С. – жител на софийското село Панчарево, че е открил починал в микробус „Фиат” своя работник Г.К.- 47 г. от София. Возилото се намирало в местността „Таш Капия” в землището на град Сърница.   Екип на „Спешна помощ” и полицейското управление във Велинград пристигнали на мястото. Медиците констатирали смъртта на мъжа, а при извършения първоначален оглед не били открити видими следи от насилие. Трупът бил транспортиран за аутопсия в отделението по съдебна медицина в МБАЛ-Пазарджик.   Патоанатомите обаче установили наличие на черепно-мозъчна травма, по всяка вероятност причинена от удар с твърд предмет. След получаване на данните за това в РУ-Велинград е сформиран екип от криминалисти, разследващ полицай и експерт за работа по случая. Уведомена е и Окръжната прокуратура в Пазарджик, като всички последващи действия са съгласувани с наблюдаващ прокурор.   В хода на разследването полицаите установили, че извършител на деянието е подалият сигнала В.С. от софийското село Панчарево. Починалият извършвал строително-ремонтни дейности в имота на извършителя.   Изясняват се какви за причините довели до ескалацията на напрежението между двамата и фаталния удар. Мъжът е задържан в ареста за срок от 24 часа. С постановление на наблюдаващия прокурор срокът на задържането му е удължен със 72 часа. Предстои внасянето в съда на искане за налагане на най-тежката мярка за неотклонение – „задържане под стража”.   Работата по случая продължава, води си полицейско производство.  ", "date": "2018.08.31", "title": "Арестуваха мъж, убил свой работник в Сърница"}
{"url": "http://epicenter.bg/article/Prokuror-Ivan-Geshev--Okolo-10-litsa-sa-zadarzhani-pri-aktsiyata-v-hotel--Marinela--/162544/3/0", "text": "Около 10 лица са задържани до този момент след акцията на Специализираната прокуратура в офиси на фирми в хотелите \"Маринела\" и \"Марица\". Това каза заместникът на главния прокурор на Република България Иван Гешев, предаде репортер на Агенция „Фокус“.  „Към момента все още се провеждат действия по разследването. Текат множество претърсвания и изземвания на територията на различни адреси и МПС-та в София и Пловдив. Собственикът на хотела, ако използвам думата „собственик“, по официални данни, от началото на август месец не се намира в страната заедно с хора от семейството си. Обект на разследване за извършени престъпления са и това лице, хора от семейството му, както и управители и собственици на различни фирми“, допълни той.  На въпрос дали 10-мата задържани са служители на Ветко Арабаджиев, Гешев отговори: „Не само. Това са и лица, които нямат формална връзка с фирми, собственост или контролирани от посоченото от вас лице, но които са използвани според разследването за това фирми, контролирани от един кръг лица да приспадат разследващ се данъчен кредит. Подставени лица на различни фирми, които не би следвало да имат нещо общо с това лице и официалните негови фирми“.  „Ако говорим за евентуални обвинения за пране на пари, защото към момента няма привлечено в качеството на обвиняем нито едно лице, насоката на разследването е, че е извършено пране на пари като престъплението е данъчно такова, което не изключва да има обвинение и в посока организирана престъпна група. Делото по случая е образувано преди 10 дни. Периодът, който обхваща е от началото на 2018 година до сега“, заяви още той.  ", "date": "2018.08.31", "title": "Прокурор Иван Гешев: Около 10 лица са задържани при акцията в хотелите „Маринела“ и \"Марица\""}
{"url": "http://epicenter.bg/article/Razsledvat-Vetko-Arabadzhiev-za-prane-na-pari-/162552/3/0", "text": "Известният хотелиер Ветко Арабаджиев, членове на семейството му и подставени лица са разследвани за пране на пари и други данъчни престъпления. Това стана ясно от думите на заместника на главния прокурор на Република България Иван Гешев по повод акцията на Специализираната прокуратура в хотелите \"Маринела\" в София и \"Марица\" в Пловдив, предаде репортер на Агенция „Фокус“. Има доказателства, че вероятно лицето собственик на хотел „Маринела“ с други хора са извършвали данъчни престъпления и пране на пари, уточни той.   По неофициална информация синът му Вълчо Арабаджиев е задържан, предава бТВ. Относно това, че в този хотел са се състояли едни от най-важните европейски събития и може ли да се окаже, че всъщност е точено ДДС от пари, дадени за Европредседателството, Иван Гешев заяви: „Няма такива данни. Няма кой да точи пари за Европредседателството. За да спечелиш определени обществени поръчки, трябва да отговаряш на определени законови условия. Това няма общо с предмета на разследването, което ви описвам“.  По думите на Гешев в момента се извършват претърсвания на помещения в хотел „Маринела“, които са ползвани от лица, които са обект на разследване и това не означава, че по някакъв начин целият хотел е организирана престъпна група.  „Това кой е собственик на този хотел към момента не е предмет на разследване. Предмет на разследване е, че това лице с определен кръг хора вероятно, към този момент има доказателства, са извършвали данъчни престъпления, пране на пари, участие в организирана престъпна група с други фирми. Част от разследването е в посока фирми, извършващи туристическа дейност, но не и дейността на този хотел“, заяви той.  „Може би към края на деня ще е ясно колко души са привлечени към наказателна отговорност, ще е ясно за какви престъпления, ще е ясно какви мерки за отклонение ще се вземат спрямо тях. В случай, че това лице, което е собственик на този хотел се прецени, че е извършило престъпление, ще бъдат предприети всички законови мерки, регламентирани в българското и международното законодателство“, допълни още той. По думите на Гешев към този момент има данни за 3 лица от семейството на собственика на хотел „Маринела“, които са извършили престъпления.  „Предстои изземване на определени МПС-та като веществено доказателство. До момента са намерени дребни суми от рода на 150 000 лева като очакваме доста по-големи суми до края на деня. Част от тях са намерени в кутия за обувки, а не в помещение, ползвано от това семейство, което посочихте“, заяви той.  Около 10 лица са задържани до този момент след акцията, добави Иван Гешев.  „Към момента все още се провеждат действия по разследването. Текат множество претърсвания и изземвания на територията на различни адреси и МПС-та в София и Пловдив. Собственикът на хотела, ако използвам думата „собственик“, по официални данни, от началото на август месец не се намира в страната заедно с хора от семейството си. Обект на разследване за извършени престъпления са и това лице, хора от семейството му, както и управители и собственици на различни фирми“, допълни той.  На въпрос дали 10-мата задържани са служители на Ветко Арабаджиев, Гешев отговори: „Не само. Това са и лица, които нямат формална връзка с фирми, собственост или контролирани от посоченото от вас лице, но които са използвани според разследването за това фирми, контролирани от един кръг лица да приспадат разследващ се данъчен кредит. Подставени лица на различни фирми, които не би следвало да имат нещо общо с това лице и официалните негови фирми“.  „Ако говорим за евентуални обвинения за пране на пари, защото към момента няма привлечено в качеството на обвиняем нито едно лице, насоката на разследването е, че е извършено пране на пари като престъплението е данъчно такова, което не изключва да има обвинение и в посока организирана престъпна група. Делото по случая е образувано преди 10 дни. Периодът, който обхваща е от началото на 2018 година до сега“, заяви още той.  ", "date": "2018.08.31", "title": "Разследват Ветко Арабаджиев за пране на пари, синът му Вълчо е задържан (ОБНОВЕНА)"}
{"url": "http://epicenter.bg/article/Zabraniha-na-burgaskiya-bar--v-koyto-stana-masov-boy--da-raboti-sled-polunosht-/162556/3/0", "text": "Отнето е разрешението за удължено работно време на нощния бар \"Сакса бийч\", където преди два дни бе извършено масово сбиване между клиенти в заведението. Заповедта е издадена днес от кмета на града Димитър Николов. Той уточни, че е отнето правото на заведението да обслужва клиенти след полунощ. Целта на рестрикцията е да се опази здравето на хората, посещаващи заведението и да се предотврати извършването на нови нарушения и престъпления, предава бТВ.  Заповедта на кмета идва в отговор и в подкрепа на постъпило в Община Бургас писмо от директора на Областната дирекция на МВР старши комисар Калоян Калоянов, с което той дава подробности за масовото сбиване, в което са участвали повече от 10 мъже.  Инцидентът е станал на 29 август около 2 часа. Пострадали са сериозно двама посетители. Причинени са им телесни повреди, като по случая е образувано досъдебно производство за престъпление по член 131 от Наказателния кодекс.  В писмото се посочва още, че в Пето Районно управление \"Полиция\"-Бургас са получени осем сигнала за нарушаване на нощната тишина, в които се съобщава за силна музика от заведението, предимно в дните петък и събота.  Бар \"Сакса бийч\" представлява временен преместваем обект с три дървени стени, открит откъм плажната ивица 24 часа в денонощието.  От страна на лицата, стопанисващи заведението, не се предприемат мерки за затваряне на обекта откъм плажа през нощта, което е предпоставка за нарушения на разпоредения пропускателен режим и превишаване нивото на шума след 22 часа, каза Димитър Николов.  На управителя на заведението са съставени четири протокола за предупреждение, като до настоящия момент собствениците на обекта не са предприели мерки за отстраняване на нарушенията.  В тази връзка в Община Бургас е постъпило и копие от Заповед на Регионалната здравна инспекция за спиране озвучаването в посочения обект в часовия диапазон от 23 до 07 часа, от която се установява, че дружеството, стопанисващо обекта, не спазва установените здравни изисквания за нива на шума.  Директорът на ОД на МВР – Бургас изразява в писмото си до общината становище, че относно допуснатото непрекъснато нарушаване на правилата за вътрешния ред и настъпилия инцидент с масово сбиване дружеството, стопанисващо бара, не може да гарантира сигурността, живота и здравето на посетителите и персонала в заведението.  ", "date": "2018.08.31", "title": "Забраниха на бургаския бар, в който стана масов бой, да работи след полунощ "}
{"url": "http://epicenter.bg/article/Chetiri-dni-do-kraya-na-igrata-za-bezplatni-bileti-za-Svetovnoto-po-voleybol-vav-Varna/162555/2/0", "text": "Остават четири дни до края на играта, в която 5 души ще спечелят двойни билети за мач на националите по волейбол на Световното първенство във Варна. За да се включат в надпреварата, всички желаещи трябва да си направят снимки с умалените волейболни мрежи, които се намират на входа на Морската градина и до централния подлез.   Изображенията трябва да бъдат публикувани в социалните мрежи Facebook и/или Instagram, задължително с хаштаг #VarnaVolley2018. На снимките могат да бъдат максимум двама души. Крайният срок за качване на снимките е 04.09.2018 г., до полунощ. Това съобщиха от пресцентъра на Община Варна.   Победителите ще бъдат обявени на следващия ден на фейсбук страницата „Световно първенство по волейбол – Варна 2018“. Пълните правила на играта- .   Световното първенство по волейбол за мъже ще се проведе от 9-ти до 30-ти септември в България и Италия, като Варна е българският град, който ще приеме най-много мачове.   Националният отбор на България ще изиграе мачовете си от група D на първата фаза между 9 и 18 септември в зала \"Конгресна\" на Двореца на културата и спорта във Варна. „Лъвовете“ се изправят срещу Финландия (9 септември), Иран (13 септември), Пуерто Рико (14 септември), Куба (16 септември) и Полша (18 септември).   Мачът на откриването във Варна изправя България срещу Финландия от 20,30 ч. на 9 септември. В същия ден във Флоренция другият домакин на турнира - Италия, ще се изправи срещу Япония. На световното ще участват 24 отбора, разпределени в четири групи по шест тима.   Във Варна между 21 и 23 септември ще премерят сили и някои от продължилите към втората фаза световни волейболни сили. В зала \"Конгресна\" ще се изиграят общо 21 двубоя - 15 от първата фаза и 6 от втората.  ", "date": "2018.08.31", "title": "Четири дни до края на играта за безплатни билети за Световното по волейбол във Варна"}
{"url": "http://epicenter.bg/article/Puskat-avtomatiziranata-biletna-sistema-v-troleybusni-linii---82--83-i-88-na-Varna/162558/2/0", "text": "На 03.09.2018 г. предстои пускане на автоматизираната билетна система в  от общинската транспортна схема, съобщиха от пресцентъра на Община Варна.    обслужва маршрута ж.к. „Владислав Варненчик“ – ЖП Гара;   - „ТИС Север“ – ЖП Гара;   обслужва маршрута ж.к. „Владислав Варненчик“ – КЗ. Това съобщи инж. Биляна Якова- ръководител на проект „Интегриран градски транспорт на Варна“.   В продължение на 20 дни, считано от 3-ти септември, пътниците ще могат да ползват помощ от   които ще бъдат на борда на превозните средства по график - от 08.00 ч. до 12.00 ч. и от 15.00 ч. до 19.00 ч. Те ще носят специални баджове и ще обясняват как става закупуването на билети и/или карти, а също така и валидирането им в автобусите, поясни Биляна Якова. Тя припомни, че автоматизираната билетна система бе пусната пилотно на 23.11.2017 г. по  , а на 01.08.2018 г.-   (Аспарухово – Бриз) и № 31А (ЖП Гара – Виница).    Всички линии ще заработят в цялостен мащаб ефективно, след като приключат мащабните ремонти в града и след приемане на две нови схеми - транспортна и тарифна, от Общински съвет – Варна.   Гражданите и гостите на града ще бъдат своевременно информирани за поетапното въвеждане на автоматизираната билетна система.   За пилотните   – стандартните хартиени билети, които са еднократни, и предплатени карти с електронни билети, в които може да бъде заделена определена сума пари (кредит).     . Представители на ОП „ТАСРУД“ имат ангажимент да следят за контрола на пътниците.    за информация на пътниците в реално време (info iTransport) може да бъде изтеглено безплатно и чрез него да се проследи в реално време пристигането на превозното средство до желаната спирка.   Въвеждането на   цели да улесни и да спести неудобства на пътниците, които ползват масовия градски транспорт в града.  , тъй като може да се зарежда многократно с електронни билети. За тези, на които се налага еднократно да използват градския транспорт, остава опцията за хартиен билет, чието време започва да тече веднага след закупуването.   Повече информация  ", "date": "2018.08.31", "title": "Пускат автоматизираната билетна система и в 3 тролейбусни линии във Варна"}
{"url": "http://epicenter.bg/article/Prof--Mihail-Konstantinov--Predsrochni-izbori-shte-oznachavat-sami-da-sasipem-darzhavata/162559/2/0", "text": "Оставките на тримата министри от кабинета „Борисов 3“ са първа стъпка към цялостно преосмисляне на всички дейности в държавата. Това каза за дневния информационен блок на Радио „Фокус“ политическия анализатор проф. Михаил Константинов по повод оставките след тежката катастрофа край Своге.  Според него тази реакция е типичен пример за политическа отговорност, тъй като е рано да бъдат установени факти и обстоятелства, които да доведат до наказателна отговорност.  „Трябва да започне цялостен преглед и тотален ремонт на цялата ни пътна мрежа, но това не е работа от днес за утре, а изисква много години. Това, което веднага можем да започнем да правим, е всеки от нас да осъзнае собственото си поведение на пътя. Минимум три-четвърти от катастрофите у нас са предизвикани от грешки на водачите. Лошите пътни условия означават, че всеки от нас трябва да е още по-внимателен зад волана. В момента движението по пътищата е изцяло в нашите ръце, а държавата да бъде така добра за 10 години да оправи пътната мрежа\", коментира той.  \"Ако никой не беше подал оставка, хората щяха да кажат, че вината ще бъде хвърлена само върху шофьора на автобуса. Вината му е безспорна, но видима е и вината на държавата. Кой за каквото е виновен – всеки трябва да си понесе отговорността. Българските управленци да се отнасят отговорно към своята работа – ето това трябва да се случи“, коментира проф. Константинов.  Той допълни, че евентуална оставка на цялото правителство ще доведе до предсрочно гласуване, последвано от европейски и местни избори. Това обаче би означавало сами да съсипем държавата си, уточни анализаторът. Според проф. Михаил Константинов въпреки че изборите са изход от тежки политически кризи, опозицията не е готова да поеме властта вместо сегашните управляващи.  ", "date": "2018.08.31", "title": "Проф. Михаил Константинов: Предсрочни избори ще означават сами да съсипем държавата"}
{"url": "http://epicenter.bg/article/I-ot--quot-Demokratichna-Balgariya-quot--poiskaha-ostavka-na-pravitelstvoto-/162561/2/48", "text": "След БСП и от обединение \"Демократична България\" на Христо Иванов и Атанас Атанасов поиска оставката на правителството. Това става ясно от декларация, разпространена до медиите.  Управлението на Борисов е в тежка политическа криза, за която той носи лична отговорност. Корупционният модел, укрепен и поддържан от Бойко Борисов вече трети мандат руши българската държавност. Това са 10 години обслужване на мафията, блокиране на реформи и лобистко законодателство и грабеж на еврофондове!  Единственото решение е цялото правителство да подаде оставка и да бъдат насрочени предсрочни парламентарни избори. Укрепването на това управление, с крайно закъснели козметични ремонти само удължава агонията и задълбочава липсата на доверие към институциите и държавността.  Това недоверие ще доведе до идването на прокремълски и популистки политически субекти, начело с БСП. Субекти, които още отсега проповядват промяна на европейския курс на България и изтласкването в Евразия. Демократична България призовава за обединение на демократичната общност и готовност за поемането на управлението на България.  ", "date": "2018.08.31", "title": "И от \"Демократична България\" поискаха оставка на правителството "}
{"url": "http://epicenter.bg/article/Nikolay-Kolev-Bosiya--Prekratyavam-gladnata-stachka--no-borbata-prodalzhava-/162562/2/0", "text": "\"Прекратявам гладната стачка, но борбата продължава. Трябва да се изчисти министерството и „Автомобилна администрация“ от организираната престъпна група. Това престъпно Народно събрание с 3% рейтинг също трябва да бъде разтурено\". Това заяви Николай Колев - Босия, който гладуваше 80 дни с искане за оставката на транспортния министър Ивайло Московски, предаде Нова телевизия.   По темата за инцидента край Своге той коментира, че институциите не трябва да си прехвърлят вината, а да се извърши техническа проверка на пътя. Според него оставката на Московски трябваше да бъде факт отдавна, за да се избегнат протестите.   Той заяви, че се чувства добре и не допуска лекари до себе си.", "date": "2018.08.31", "title": "Николай Колев-Босия: Прекратявам гладната стачка, но борбата продължава!"}
{"url": "http://epicenter.bg/article/Speshno--Valeri-Simeonov-svikva-rakovodstvoto-na-NFSB--reshavat-dali-da-ostavat-v-upravlenieto-/162563/2/48", "text": "За утре съм насрочил Национален изпълнителен комитет на партията, за да решаваме какво ще правим оттук нататък и дали ще продължаваме да участваме в управлението. Това каза за Агенция \"Фокус\" вицепремиерът и председател на НФСБ Валери Симеонов във връзка с поисканите от премиера и впоследствие депозирани оставки на министрите Николай Нанков, Валентин Радев и Ивайло Московски.  \"Оставките абсолютно не са съгласувани с нас и не само тези оставки, а доста оставки вече\", коментира той. \"Имаме Национален изпълнителен комитет. Не съм казвал коалиционен съвет, тъй като отдавна коалицията не функционира\", допълни Симеонов.  \"Не чух никакви аргументи за уволненията на 3-мата министри, коалицията отдавна не функционира. Ние нямаме парламентарна група, мога да говоря само за депутатите от НФСБ“, заяви Симеонов.  Попитан дали вече има яснота кой ще заеме освободените постове, вицепремиерът отговори: „Ще питате този, който ги е уволнил“.  \"Трябва да си идиот, за да смяташ, че с подаването на тези оставки се решава някакъв проблем. Тези хора нямат абсолютно никаква вина за това, че шофьорът не си е вършил работата и е блял настрани. Само на изключително ограничено мислещи хора не е ясно, че катастрофата е в резултат на шофьорска грешка. Това не означава, че няма дефекти по повърхността на пътното платно, но да се прехвърля всичко на това, просто е идиотско. Основната вина, заявявам го пред цялата държава, е на шофьора, на никой друг. Там същият са минали над 70 автобуса, защо другите не са се обърнали. Цялата тази история беше толкова глупаво подведена и то от медиите, и като гледам как премиера с лека ръка уволнява хора, които имат достойнство, професионална кариера и качества, просто не виждам докъде ще стигне държавата“, заяви още той.  \"Това не са оставки, това са уволнения, къде е съгласуването с коалиционните партньори? Това са уволнения, прикрити като оставки. Вече като че ли от доста време използват специално НФСБ като параван за всичко. По тази причина утре съм насрочил национален изпълнителен комитет на партията, за да решаваме какво ще правим оттук нататък и дали ще продължаваме да участваме в управлението. Оставките абсолютно не са съгласувани с нас и не само тези оставки, а доста оставки вече\", коментира той.  \"Така беше с ген. Николай Петров навремето, така беше с уволненията в Министерството на земеделието, храните и горите, които бяха под паважен натиск – за нула време. С това лесно разпиляване на административен потенциал, граден с десетилетия аз не виждам каква държава може да има. Да, Бойко Борисов ще оцелее, но не знам дали държавата ще оцелее“, заяви още той.  ", "date": "2018.08.31", "title": "Коалицията пред разпад? Валери Симеонов и НФСБ решават дали остават в управлението"}
{"url": "http://epicenter.bg/article/Ognyan-Minchev--Tragediyata-kray-Svoge-mozhe-da-e-kapkata--koyato-da-prelee-chashata-kam-politicheska-kriza/162564/2/48", "text": "\"След заявеното от премиера след катастрофата в Своге, не съм изненадан от оставките на тримата министри. Общо взето тези оставки би следвало, според премиера, да платят политическата цена за тази катастрофа. Ще видим обаче дали ще се окажат достатъчни\". Това каза в предаването „Хоризонт за вас“ на БНР политологът Огнян Минчев и коментира:  „Имаме натрупване на кризисни процеси в управлението през последните месеци, които създадоха напрежение особено около министър Московски и също около министър Радев, но във всички случаи катастрофата в Своге беше тази, която наложи тези смени да бъдат направени. Смени в кабинета се очакваха и сигурно щяха да бъдат направени в по-късния септември или през есента като цяло. Малко времето беше изпреварено именно заради тази катастрофа. Струва ми се, че депутатите от мнозинството ще гласуват тези оставки. Мнозинството не е заинтересовано от това проблемите, свързвани с тези оставки, да бъдат задълбочавани“.  Ще има опити на опозицията за обвързване на тези оставки с предходните етапи от развитието на тези ресорни политики, коментира Минчев. Причината е, че министри в тях са били някои от най-знаковите имена в ГЕРБ:  „Две неща обаче не бива да забравяме. Първо, ресорните политики са свързани с работата не само на различни министри от ГЕРБ, но и на различни правителства. Неслучайно веднага изплува информацията, че този участък физически е бил ремонтиран по времето на кабинета „Орешарски“, каквото и да означава това. Второто, което мен ми се струва важно, е, че когато става дума за съществени проблеми на държавното управление, опиращи до вътрешните структури на упражняване на политическата власт в България, никой не е заинтересован от политическия елит, независимо към коя партия принадлежи, да се рови прекалено дълбоко\".  Всички очакват през есента да има „премерване на силите“ между управляващите и опозицията, коментира той:  „Опозицията ще иска, разбира се, оставка на целия кабинет, тъй като опозицията ще каже, че този случай, по силата на редица аргументи, се явява изключително знаков за начина, по който ГЕРБ управлява България и ще искат оставката на кабинета като цяло. Бойко Борисов ще твърди, че оставката на тези трима ресорни министри поема ресорната политическа отговорност за случилото се. Едва ли само този случай - катастрофата в Своге - ще доведе до сериозно преструктуриране на процесите в България и задълбочаване на политическата криза, но той може да бъде капката, която да прелее чашата, свързана с потенциално все по-силно изострящото се политическо противопоставяне и потенциална политическа криза в България“.  Минчев заяви, че не е учуден, че „Обединените патриоти“ не са знаели за оставките:  „В подобни ситуации Борисов обича да реагира от името на ГЕРБ, а не от името на изпълнителната власт. И двамата министри, които говореха, казаха „По този начин ние от ГЕРБ поемаме отговорността“ - преди всичко един партиен стил на поемане на отговорност, който рефлектира и върху официалната им позиция като министри“.  ", "date": "2018.08.31", "title": "Огнян Минчев: Трагедията край Своге може да е капката, която да прелее чашата към политическа криза"}
{"url": "http://epicenter.bg/article/Kancho-Stoychev--Ostavkite-na-trimata-ministri-sa-pravilno-reshenie/162565/2/0", "text": "  Депозираните оставки на тримата министри е правилно решение. Това каза за Агенция „Фокус“ социологът Кънчо Стойчев във връзка с поисканите от премиера и впоследствие депозирани оставки на министрите Николай Нанков, Валентин Радев и Ивайло Московски.   По думите му оставките на министрите са били необходимото действие, защото е имало натрупано обществено напрежение около трагичния случай край Своге, но и заради редица други скандални случаи.   „В такъв един момент търсенето и поемането на политическа отговорност, както и смяната на ключови играчи е правилното действие“, каза още той. Социологът Кънчо Стойчев обясни, че в нито едно общество и в нито една държава не съществува проблем, които може да бъде решен само с подаването на нечия оставка.   „На тези неща трябва да се гледа като на процес, които тече във времето“, уточни той.   Според него оставката е стъпка в някаква посока, но не винаги това е правилната. „Оставката е необходимо действие в определени ситуации“, заяви социологът.   На въпрос дали депозираните оставки могат да доведат до противоречия в коалицията, той отговори, че когато има коалиационно управление, съгласуването на министерските позиции и персонално министрите от вече разпределените ресори между партньорите, създава напрежение. \"Колко голямо ще е то, е въпрос на гадаене\", добави той.  ", "date": "2018.08.31", "title": "Кънчо Стойчев: Оставките на тримата министри са правилно решение"}
{"url": "http://epicenter.bg/article/NIMH--Predsrochnoto-osvobozhdavane-na-direktora-na-Instituta-e-nakazatelen-akt/162566/2/0", "text": "Считаме, че решението на Управителния съвет на БАН за предсрочно прекратяване на мандата на Директора на НИМХ-БАН проф. д-р. Христомир Брънзов е наказателен акт, с който се потъпква позицията и мнението на всички работници и служители в Института. За пореден път заявяваме, че мястото на НИМХ не е в структурата на БАН. Това се посочва в декларация от името на Академичната синдикална организация на НБС „Вон – НСБ“, подкрепена от пълномощниците на работниците и служителите и щаба на протеста на НИМХ – БАН.   В декларацията се посочва още, че със своеволието на Управителния съвет на Академията явно се нарушават всички договорености и споразумения, постигнати на срещата на 29.08.2018 г., проведена след поредните протестни действия на служителите на Института.   „Твърдим, че решението на Управителният съвет на БАН е лишено от мотиви, като липсват фактически основания. Това решение на Академията за пореден път поставя под въпрос адекватността на досегашния модел на управление на БАН, което затвърждава общата позиция на служителите в НИМХ, че мястото ѝ е извън рамките на БАН. Настояваме на предстоящото заседание на 10.09.2018 г. на Общото събрание на БАН, в чиито правомощия е контролът върху Управителния съвет и неговата дейност (съгл. чл. 16, ал. 1, т. 2 от Устава на БАН), да се отмени взетото решение за освобождаване от длъжност на Директора на НИМХ проф. д-р Христомир Брънзов. Считаме, че Общото събрание следва да даде становище и да вземе решение относно възникналата криза в едно от структурните звена на Академията, чиято дейност е с важно национално значение, в това число и за националната сигурност на страната ни“, пише още в декларацията.   От НИМХ призовават акад. Ревалски в качеството си на Председател на БАН, до отмяна на решението на Управителния съвет, незабавно да назначи за изпълняващ длъжността Директор на НИМХ-БАН проф. Христомир Брънзов. „Това в настоящия момент ще спомогне за извеждането на НИМХ от кризата, в която се намира. Призоваваме Ви, да окажете пълна подкрепа и съдействие, така че проблемът с кризата в Националната хидрометеорологична служба на Р България и последствията от нея да бъде решен незабавно, за да се възстанови нормалната работа на всички работници и служители на НИМХ и да се осигури качеството на резултатите от нея. В противен случай работниците и служителите на НИМХ отново са готови на протестни действия, във всякаква законова форма, включително и гражданско неподчинение“ се посочва в декларацията.", "date": "2018.08.31", "title": "НИМХ: Предсрочното освобождаване на директора на Института е наказателен акт"}
{"url": "http://epicenter.bg/article/Iziskaha-ot-kmeta-na-Svoge-informatsiya-koy-e-postavil-mantinelata-na-patya-ubiets-/162568/2/0", "text": "Областно пътно управление - София изиска от кмета на Своге информация кой е възложителят и изпълнителят на монтираната мантинела на път II-16 Своге - София в урбанизираната територия на града. Това е участъкът от водостока, при които стана тежкия пътен инцидент до моста над река Лесковдолска. Поставената ограничителна система в тази отсечка не е отразена в проекта за рехабилитацията на второкласния път и екзекутивните чертежи, съобщават от Агенция \"Пътна инфраструктура\".  Според Правилника за прилагане на Закона за пътищата - чл. 48, т. 1, буква „б“, в урбанизираните територии за населените места до 100 000 души, каквато е и община Своге, Агенция „Пътна инфраструктура“ отговаря за поддържането на платното за движение - т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на селата и селищните образувания, поясняват от АПИ.  За повишаване безопасността на движение в участъка от 28 август т. г. скоростта на движение в участъка е намалена от 40 км/ч на 30 км/ч. Данните от трафик камерите показват, че въпреки ограничението на скоростта и поставените пътни знаци, шофьорите карат с 30% по-висока скорост от допустимата, допълват от пътната агенция.  ", "date": "2018.08.31", "title": "Изискаха от кмета на Своге информация кой е поставил мантинелата на пътя-убиец "}
