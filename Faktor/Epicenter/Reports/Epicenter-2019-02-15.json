{"url": "http://epicenter.bg/article/Borisov--/175402/2/0", "text": "  Оставил съм парламентарната група да ги решава тези въпроси. Аз съм се явявал на избори по всякакви кодекси и всякакви закони, каза днес пред журналисти в Мюнхен премиерът Бойко Борисов, цитиран от агенция \"Фокус\".   Коментарът му беше по повод спорните промени в Изборния кодекс. Омбудсманът Мая Манолова днес вече обяви, че ще даде тестовете на Конституционния съд.   Борисов е в Мюнхен за конференция на сигурността и там вече разговаря с премиера на Либия и главния преговарящ на ЕС по въпросите на Брекзит Мишел Барние.   Нали това искате - да не им се бъркаме в работата.    \"Аз съм се явявал на избори по всякакви кодекси и всякакви закони. Нали това искате - да не им се бъркаме в работата. Аз си върша моята работа, парламентът си решава техните проблеми. За диктатура точно БСП да говорят е несериозно. Точно тези хора ли да говорят с това, което направиха с \"Костинброд\"? Те си мислят, че всички сме безпаметни като тях. Президентът Румен Радев спечели изборите при същия Изборен кодекс и когато ние бяхме на власт. Аз също съм печелил при тяхно управление. Ако можеш да спечелиш, печелиш\", коментира Борисов промените в Изборния кодекс и обвиненията от страна на БСП.   Аз извиках посланика на САЩ, за да му кажа по какво работим   \"Българският главен прокурор, в същия ден в който аз получих сигналите, отиде в английското посолство и информира службите по случая \"Гебрев\". Нямаше нищо незаконно и с милионите от Венецуела. В момента, в който дойде сигнал от американска страна за нещо нередно, аз извиках посланика на САЩ, за да му кажа по какво работим. Извиках ги лично, за да не се пишат такива малоумщини.   Всички ни хвалят   България стои много добре и всички ни хвалят. Трябва да се стегнем и малко във вътрешен план. Защото всички помним. Много скоро беше кабинетът \"Орешарски\", заяви премиерът по повод горещите теми за отравянето на Емилиян Гебрев и наличието на пари от Венецуела в българска банка.   \"Сега Красимир Каракачанов говори с \"Локхийд Мартин\" какво още може да се направи у нас. Говорим за завод, в който да си ремонтираме самолетите. Това при положение, че се сключи договор с тях\", обяви Борисов по повод предстоящите преговори със САЩ за закупуване на F-16.   Очаквайте подробности", "date": "2019.02.15", "title": "Борисов: Аз извиках американския посланик. Няма нищо незаконно с парите от Венецуела!"}
{"url": "http://epicenter.bg/article/-quot-Glas-Naroden-quot--prizova-Rumen-Radev-da-nalozhi-veto-varhu-promenite-v-Izborniya-kodeks/175385/2/0", "text": "ПП Глас Народен разпространи декларация във връзка с приетите промени в Изборния кодекс вчера. От партията призовават президента Румен Радев да наложи вето върху промените в Изборния кодекс, гласувани и приети на 14.02.2019 г. и настояват за незабавна оставка на 44-тото НС и правителството на Република България.   Ето пълния текст:  ", "date": "2019.02.15", "title": "\"Глас Народен\" призова Румен Радев да наложи вето върху промените в Изборния кодекс"}
{"url": "http://epicenter.bg/article/Erik-Rubin--Rabotim-s-Balgariya-da-ne-bade-otkradnato-natsionalnoto-bogatstvo-na-Venetsuela-/175387/2/0", "text": "\r\n \r\n \r\n \r\n Преди това Ерик Рубин откри капанията за студентските бригади в САЩ.  \r\n   \r\n \"Ние ще работим с българските власти така, че националното богатство на Венецуела да не бъде откраднато от народа й\". Това заяви посланикът на САЩ в България Ерик Рубин в американското посолство по време на откриването на кампанията за Летните програми за работа и пътуване в САЩ – 2019. \r\n \r\n \r\n \r\n   \r\n   \r\n По отношение на казуса с преведените милиони Рубин допълни, че той е в правомощията на българските власти. Определи като много голям успех работата си в България по случая с венецуелските пари. „Най-важното е, че ще предприемем мерки, така че да преотвратим кражбата на венецуелското богатство“, подчерта дипломатът. И допълни, че САЩ подкрепят венецуелския народ, демократично избраното правителство на страната и временния президент Хуан Гуайдо. \r\n   \r\n \r\n   \r\n На събитието Рубин раздаде на 4-ма студенти първите визи от лятната програма. \r\n   \r\n „Програмата за летни студентски бригади дава на студентите от цял свят възможност да живеят и работят в САЩ през лятната си ваканция от колежа или университета, да се запознаят с американци и да съпреживеят културата и начина на живот на САЩ. От 2000-та година до сега, над 110 000 български студенти са участвали в нея“, каза посланик Рубин. \r\n   \r\n Приблизително 5 000 български участници в програмата за летни бригади това лято ще имат възможността да пътуват до САЩ. \r\n \r\n", "date": "2019.02.15", "title": "Ерик Рубин посетил и БНБ. Обсъдил с шефа й мерки срещу прането на пари"}
{"url": "http://epicenter.bg/article/Izprashtame-predlozhenie-do-SASht-za-dostavka-na-novi-iztrebiteli/175389/2/0", "text": "Следващия вторник България официално ще изпрати предложение до САЩ за доставка на нови изтребители. Новината идва от Мюнхен, където премиерът Бойко Борисов и министри от кабинета участват в Конференцията по сигурността, предаде Нова телевизия.   \"Моят въпрос беше колко може да бъде доставката. Отговорът е 36 месеца. До края на май няма как да се подпише технически договорът, но до края на юни е технически възможно - зависи от преговорите. Ако стигнем до договор с F-16, идва другият проект, който трябва да бъде реализиран - за 3D радарите\", каза военният министър Красимир Каракачанов.   В рамките на Мюнхенската конференция са предвидени редица срещи на министър Каракачанов, сред които с първия заместник-секретар на Държавния департамент на САЩ Андреа Томпсън, президента на Атлантическия съвет във Вашингтон Фред Кемпе, бившия министър на отбраната на САЩ Уилям Коен и федералния министър на отбраната д-р Урсула фон дер Лайен, допълват от пресслужбата на военното министерство.", "date": "2019.02.15", "title": "Каракачанов: Изпращаме предложение до САЩ за доставка на нови изтребители  F-16"}
{"url": "http://epicenter.bg/article/Borisov-provede-sreshta-s-libiyskiya-premier-Fayez-Saradzh/175390/2/0", "text": "„Радвам се да те поздравя, знаеш колко много и важни са отношенията ни с Либия. Страхотни традиции и взаимоотношения. Сега се надявам да ни гостуваш в София и да възстановим предишните добри отношения“.   С тези думи премиерът Бойко Борисов започна двустранната си среща с министър-председателя на Държавата Либия Файез Сарадж, която се проведе в Мюнхен, съобщиха от правителствената пресслужба. Двамата премиери са сред световните лидери, участващи в традиционната конференция по сигурността в баварския град.   „Наистина е изключително удоволствие да се срещна с вас, г-н министър-председател. Имаме много добри традиционни отношения, които продължават десетилетия наред. Независимо от обстоятелствата, пред които сме поставени в последно време - в политически и друг аспект, имаме желание да работим с България именно по възстановяването на тези добри отношения“, заяви премиерът на Либия.   Българският министър-председател посочи, че като член на Европейския съюз България споделя виждането колко съществено е сътрудничеството със страните от Северна Африка за намирането на устойчиво решение на проблемите, свързани с нелегалната миграция, екстремистката идеология и тероризма.   Двамата премиери бяха на мнение, че размяната на посещения на високо равнище между България и Либия несъмнено ще набележат конкретните стъпки за активизиране на двустранното сътрудничество във всички области от взаимен интерес. Сфери с такова значение са здравеопазването, образованието, търговията, бизнеса.   Министър-председателите Борисов и Сарадж обсъдиха също задържането на моторния танкер „Бадр/Бдин“. „Въпросът е с частноправен характер, въпреки това българското правителството се ангажира с него, за да не се отрази неблагоприятно на двустранните отношения. Готови сме да решим въпроса по начин, взаимно устройващ и двете страни“, посочи министър-председателят Бойко Борисов. Той добави, че корабът се намира в пристанище Бургас и ще остане там до окончателното изясняване на ситуацията.   „В България действа принципът на разделението на властите и всички досегашни действия на българската администрация са базирани на актове на съдебната власт. Либийската страна, чрез своите процесуални представители, има възможност да защити своите законни права и интереси пред независимия български съд“, каза още министър-председателят Борисов.   Той добави, че адвокатите на либийската страна следва да представят всички релевантни документи пред съдебните власти за окончателно решаване на спорните моменти. А представителите на българската администрация ще се съобразят с влезлите в сила съдебни решения в съответствие с принципа за законност, от който се ръководят.   „За да няма и най-малка сянка на съмнение върху действията на българската държава по въпроса, всички компетентни органи на изпълнителната власт изясняват случая за евентуални неправомерни действия“, каза още премиерът Борисов. Либийският му колега заяви, че определя действията на българските власти по казуса като добри новини.", "date": "2019.02.15", "title": "Борисов пред либийския премиер Файез Сарадж: Знаеш колко много и важни са отношенията ни (Видео)"}
{"url": "http://epicenter.bg/article/Iliyana-Yotova-shte-pochete-pametta-na-Vasil-Levski-v-grad-Karlovo/175391/2/0", "text": "В понеделник, 18 февруари, в град Карлово вицепрезидентът Илияна Йотова ще участва във възпоменателното отбелязване на 146 години от гибелта на Васил Левски.  Това съобщиха от прессекретариата на Президентството. Церемонията ще се проведе пред паметника на Апостола от 18.00 часа. В 19.00 часа, в НЧ „Васил Левски – 1861“ Илияна Йотова ще присъства на спектакъла „Васил Левски – един неосъществен сценарий“, подготвен от учениците от СУ „Васил Левски“. Възпоменателното отбелязване на годишнината е под патронажа на вицепрезидента.", "date": "2019.02.15", "title": "Илияна Йотова ще почете паметта на Васил Левски в град Карлово"}
{"url": "http://epicenter.bg/article/Tsveta-Karayancheva-shte-uchastva-vav-vazpomenatelna-tseremoniya-po-povod-godishnina-ot-obesvaneto-na-Levski/175392/2/0", "text": "Председателят на Народното събрание Цвета Караянчева ще участва на 18 февруари 2019 г. във възпоменателната церемония по повод 146-ата годишнина от обесването на Васил Левски в град Петрич.  Това съобщиха от пресцентъра на парламента. В 18.15 часа председателят на парламента ще присъства на ритуала по полагане на венци и цветя в знак на почит към Апостола на свободата и ще произнесе слово по повод годишнината.", "date": "2019.02.15", "title": "Цвета Караянчева ще участва във възпоменателна церемония по повод годишнина от обесването на Левски"}
{"url": "http://epicenter.bg/article/BDD--Prezident--premier-i-ministar-narushavat-balgarskata-Konstitutsiya-/175393/2/0", "text": "Българското дипломатическо дружество (БДД) излезе с остро писмо по повод на посланическите назначения, за които то алармира от месеци.   Този път причина за реакцията е поредният транш от посланици, за които мина съгласувателната процедура между Министерство на външните работи и президентската институция. Най-спорните от тях са изпращането на Румяна Бъчварова за наш посланик в Израел и на бившия служебен премиер Марин Райков – в Лондон.   Бъчварова е от така наречената политическа квота, която по закон на бива да е повече от 20%.   Райков пък „прелита“ от столица в столица – Рим, Париж, сега - Лондон, без да е спазено изискването по закона на дипломатическата служба между два указа да има престой от 2 години в страната.    БДД следи внимателно процеса около смяната на българските посланици зад граница. В медиите излязоха имената от третия „транш“ официални български представители в чужбина, съгласувани с президентската институция. Tези решения предизвикват у БДД сериозно безпокойство.   и конкретно чл. 4 (1), където се твърди, че: „Република България е правова държава. Тя се управлява според Конституцията и законите на страната”.    Закономерно възникват въпросите:   Ако Конституцията и законите не управляват държавата, кой тогава я управлява? Кой – у нас и в чужбина – би повярвал, че България е правова държава, където се спазва върховенството на закона, ако нейното ръководство го нарушава? В своето открито писмо до българския президент от 10 август 2018 г., БДД посочи основните членове на Закона за дипломатическата служба, регулиращи изпращането на посланици и дипломати зад граница.   Всички те бяха нарушени с новия „транш”: „прелитането” на посланици от столица на столица, без задължителния двугодишен престой в България е факт; не бе направено даже минимално усилие да се намали раздутата политическа квота сред посланиците, която значително надхвърля предвидената в закона; мандатите на не малко посланици бяха удължени произволно от сегашното ръководство на МВнР; незаконната лустрация се утвърди като официална политика и на президентската институция;    Не бе направен дори опит чрез новите назначения да се извади дипломатическата служба от блатото, в което бе поставена през последните години. В споменатото открито писмо БДД посочи, че  По Конституция държавният глава издава укази за назначаване и освобождаване на извънредните и пълномощни посланици на Република България и постоянните представители към международните организации.   Поради това смятаме, че именно   Според нас президентът трябва да бъде стожер на изпълнението на българското законодателство в областта на външните отношения, да мотивира дипломатическата служба за изпълнение на нейните отговорни външнополитически задачи. За съжаление, това не е факт.   Не може да се подмине с безразличие и   Новите кадрови решения не отговарят на стандартите, утвърдени в правовите държави, за изграждането и развитието на професионална дипломатическа служба. Те са поредния удар срещу дипломатическата гилдия и особено срещу младите дипломатически служители с изключително демотивиращ ефект.   Както бе декларирано през миналата година, Управителният съвет на  БДД ще представи на предстоящото годишно Общо събрание свой анализ на кадровата политика в българската дипломатическа служба през последните години, с изводи и предложения. При решение на Общото събрание, този анализ на беззаконието и безобразията в дипломацята ще бъде предоставен на сходномислещи неправителствени организации в областта на международните отношения и право, националната сигурност и отбраната у нас и чужбина. Копие от анализа ще бъде предоставен и на българските средства за масово осведомяване. ", "date": "2019.02.15", "title": "Дипломатическото дружество: Президент, премиер и министър нарушават българската Конституция!"}
{"url": "http://epicenter.bg/article/Mashtabna-aktsiya-na-GDBOP-i-DANS-v-Blagoevgrad/175322/3/0", "text": "Над 10 души са задържани на територията на града. Засега няма официална информация от полицията в Благоевград, тъй като акцията е на екипи от София, а местната полиция само съдейства. Това съобщи БНТ.   На този етап не е ясна и целта на акцията.  Има вероятност тя да е насочена като противодействие на наркоразпространението в областта.", "date": "2019.02.15", "title": "Мащабна акция на ГДБОП и ДАНС в Благоевград"}
{"url": "http://epicenter.bg/article/I-Sarbiya-e-reshena-da-stroi--Turski-potok--/175358/4/0", "text": "Сърбия е независима страна, затова няма да въвежда санкции против Русия и ще построи участък от ”Турски поток” през своята територия, обяви президентът на страната Александър Вучич.   \r\n \"Сърбия е независима, суверенна и свободна страна. Сърбия днес е на европейския път, но може да каже на европейските си партньори и на Вашингтон, че няма да въвежда санкции срещу Руската федерация, че е приятел с Владимир Путин и ще строи газопровод през своя територия. Не се срамуваме от това. Гордеем се с това\", посочи Вучич на митинг в Белград. \r\n   \r\n Русия е готова да вложи 1.4 млрд. долара в газовата инфраструктура на Сърбия. Руският енергиен гигант \"Газпром\" скоро започва да строи, съобщи неотдавна шефът на компанията Алексей Милър. Част от трасето ще бъде завършено още през тази година. Сръбската част от газопровода ще стига до границата с Унгария. \r\n   \r\n Изявлението на Вучич предшества визита на българския премиер Бойко Борисов в Сърбия. Борисов бе награден с най-високото държавно отличие на Сърбия - \"Орден на Република Сърбия\". \r\n   \r\n По всяка вероятност България ще финансира строителството на газопровода със заем. Индикативната стойност на обществената поръчка за проектирането и строителството е 2.3 млрд. лева. Предвижда се разширението на българската газопреносна мрежа да обхване 11 области - Варна, Шумен, Разград, Търговище, Русе, Велико Търново, Ловеч, Плевен, Враца, Монтана, Видин \r\n", "date": "2019.02.15", "title": "И Сърбия е решена да строи ”Турски поток” "}
{"url": "http://epicenter.bg/article/Mihail-Gorbachov--Nyama-da-ima-pobediteli-v-yadrenata-nadprevara/175346/11/0", "text": "Вестник „Ведомости“ се обърна към мен с молба да коментирам ситуацията около Договора за ликвидиране на ракетите със среден и по-малък обсег на действие (ДРСМОД). Действително, съдбата на този договор тревожи политиците и обикновените хора на всички континенти. Аз също съм обезпокоен, и то не само поради това, че през декември 1987 г. подписах този договор с президента на САЩ Роналд Рейгън. В случващото се виждам проява на опасни разрушителни тенденции в световната политика.   Идеята, която за нас беше главен ориентир по пътя към договора, беше изразена в съвместно изявление на ръководителите на СССР и САЩ, прието на нашата първа среща в Женева:“Ядрената война е недопустима, в нея не може да има победители“.   Договорът беше първата крачка, след която последваха други – Договорът за съкращаване на стратегическите настъпателни оръжия (ДССНО) и взаимните крачки към ликвидирането на значителна част от тактическите ядрени средства. Държавите преразгледаха военните си доктрини в посока намаляване на зависимостта от ядрени оръжия. В сравнение с върха по време на студената война количеството на ядрените оръжия на Русия и САЩ бяха намалени с над 80%.   Започнатият тогава процес засегна не само ядрените оръжия. Беше подписана конвенция за ликвидирането на химическото оръжие, страните от Източна и Западна Европа се договориха за радикално съкращаване на своите въоръжени сили и въоръжения. Това беше „най-големият дивидент за мира“, който получиха всички, и преди всичко европейците, в резултат на края на студената война.   През всичките тези години ДРСМОД е служил за сигурността на нашата страна, изключвайки възможността от появата близо до границите ни „оръжия за обезглавяващ удар“. Наистина, не мога да не отбележа тук, че високопоставени руски представители понякога го подлагат на несправедлива критика – чакайте, напразно ликвидирахме тези ракети, те биха били полезни за нас. На мен ми се е налагало да отговарям. Но напоследък Русия зае еднозначна позиция за запазване на договора. Надявам се, че това отразява по-дълбоко разбиране на неговото значение и като цяло на проблематиката на стратегическата стабилност.   Днес постигнатото през годините, когато ние приключихме със Студената война, се излага на голяма опасност. Решението на САЩ за излизане от ДРСМОД заплашва да разгърне редица събития в обратна посока. И това не е първата такава стъпка. САЩ отказаха да ратифицират Договора за забрана на ядрените опити. В резултат на едностранното решение на САЩ през 2002 г. прекрати действието си Договорът за ограничаване на системите за противоракетна отбрана (ДОСПРО). От трите главни опори на глобалната стратегическа стабилност – договорите за ПРО, ДРСМОД и стратегическите въоръжения – остава една, но съдбата на договора за стратегическите въоръжения, подписан от президентите Медведев и Обама през 2010 г. е неясна. Съдейки по заявления на представители на американската администрация, той също може „да отиде в историята“.   Какво се случи? Каква заплаха заставя Америка да тръгне към разрушаване на системата зда ограничаване на ядрените въоръжения, който служеше на света в продължение на десетилетия? В уведомлението за оттегляне от договора трябва да се съдържа „заявление за изключителни обстоятелства, които уведомяващата страна разглежда като поставящи под заплаха нейните висши интереси“. Т.е. държавата, която предприема такава сериозна стъпка, трябва да обясни на световната общност какво я тласка да разрушава постигнатото.   Къде е тази заплаха за „висшите интереси“ по сигурността на САЩ – страна, чиито военни разходи превишават с няколко пъти аналогичните харчове на всички възможни съперници? Заявиха ли САЩ за такава заплаха пред световната общност, Съвета за сигурност на ООН, който е създаден за това да се обсъждат и решават всякакви проблеми, застрашаващи света? Не, това не беше направено. Вместо това се изразяват претенции към Русия във връзка с предполагаеми нарушения, с които не могат да се справят дори и опитни специалисти. И обсъждането на тези претенции се води в ултимативен тон.   За да подкрепят своята позиция, САЩ също така се позовават на наличието на ракети със среден обсег на действие в други страни, например Китай, Иран и Северна Корея. Но и това не е убедително. Както и преди САЩ и Русия разполагат с над 90% от натрупаното по света ядрено оръжие. В този смисъл нашите две страни наистина си остават „свръхдържави“. Ядрените арсенали на другите страни са 10-15 пъти по-малко. Естествено, ако процесът за съкращаване на ядреното оръжие продължи, то в определен момент към него трябва да се присъединят и други страни, включително Великобритания, Франция, Китай. Имаше такова разбиране, когато ние започнахме процеса на ядреното разоръжаване и тези страни не веднъж са потвърждавали съответното политическо задължение. Но е трудно от тях да се изисква сдържаност, след като една от свръхдържавите излиза от ограниченията и се готви да изгражда ядрено оръжие.   Не трябва да не се прави изводът, че зад решението на САЩ за излизане от договора не стоят тези причини, на които се позовават американските лидери, а нещо съвсем друго: стремежът на САЩ да се освободят от всякакви ограничения в областта на въоръжаването, да получат абсолютно военно превъзходство. „Имаме многто повече пари, отколкото която и да е друга държава“, заяви президентът Тръмп, „ и ние ще увеличаваме въоръженията, докато те не се вразумят.“ Трябва да се предполага, че това се прави, за да диктуват на света своята воля – че за какво друго?   Но това е илюзорна цел, надежда, която не може да се сбъдне. Хегемонията на една страна в съвременния свят е невъзможна. Резултатът от сегашния деструктивен поврат ще бъде съвсем друг: дестабилизация на стратегическата ситуация в света, нова надпревара във въоръжаването, все по-голяма хаотичност и непредсказуемост в световната политика. От това ще пострада сигурността на всички страни, включително и на САЩ. Такава е логиката на всички стихийни, неконтролируеми процеси.   Президентът на САК заяви, че САЩ се надяват да сключат нов, „добър“ договор. Какъв договор – за увеличаване на въоръженията ли? Мисля, че това обещание не трябва да заблуждава никого, както и заявлението на държавния секретар на САЩ Помпео за това, че САЩ „нямат планове за незабавно разполагане на ново ракетно въоръжение“. Това само означава, че засега САЩ не разполагат с тези ракети. И тези уверения явно не убедиха европейците. Те са разтревожени и могат да бъдат разбрани. Всички помнят „ракетната криза“ в началото на 1980-те години, когато на нашия континент се развърнаха стотици ракети – съветските СС-20 и американските „Пършинг“ и крилати ракети. И всички разбират, че новият кръг от ракетна надпревара може да се окаже още по-опасен.   Приветствам усилията на страните от Европа за спасяване на ДРСМОД. Евросъюзът призова САЩ „да обмислят последствията от излизането от договора за своята собствена сигурност, за сигурността на своите съюзници и на целия свят“. Министърът на външните работи на Германия Хайко Маас, предупреждавайки, че „прекратяването на действието на ДРСМОД ще има многобройни негативни последици“, пътува до Москва, до Вашингтон, опитвайки се намери вариант за решаване на проблема. За съжаление този опит не даде резултат, но усилията трябва да продължат – на карта е заложено прекалено много.   Тези, които искат да зачертаят договора, говорят за това, че за времето, минало от неговото сключване, в света са се случили големи промени и договорът просто е остарял. Първото безусловно е вярно, но пък второто е дълбоко погрешно. Промените по света изискват не отказ от споразумение, създаващо основата на международната сигурност след края на студената война, а по-нататъшно движение към крайната цел – ликвидирането на ядреното оръжие. Именно към това трябва да са насочени нашите усилия.   Искам да се обърна към американците, особено към членовете на Конгреса – републиканци и демократи. Съжалявам, че острата вътрешнополитическа ситуация в САЩ през последните години доведе фактически до срив в диалога между нашите страни по всички въпроси от дневния ред, в това число и по проблемите с ядреното оръжие. Време е да се преодолеят междупартийните противоречия и да започне сериозен разговор. Уверен съм, че Русия ще бъде готова за него.   Нужни са нови идеи, които биха помогнали за извеждане на отношенията между русия и Америка от мъртвата точка. Тук огромна е ролята на експертната общност. Неотдавна в статия, публикувана в „Российская газета“ и във „Вашингтон пост“, ние с бившия държавен секретар на САЩ Джордж Шулц призовахме за създаването на неправителствен форум от руски и американски експерти, за да се обсъдят измененията, случили се в сферата на сигурността през последните десетилетия, и да се изработят предложения за правителствата на нашите страни.   Главното, към което искам да призова, е, че е необходим поврат в мисленето на политиците. Милитаризирането на мисленето доведе до милитизиране на поведението на държавите, към военните кампании в Югославия, Ирак, Либия, в други държави. Техните последствия ще се усещат много дълго.   Ключ към решаването на проблема за сигурността не е в оръжието, а в политиката. Тревожните събития от последните седмици не допускат самодоволна реакция. Но и паника не трябва да има. Трябва да бъде осмислена създалата се ситуация и, основно, да се действа, за да не се позволи на света да изпадне в надпревара във въоръжаването,конфронтация, вражда. Въпреки всичко аз вярвам, че това все пак е по силите ни.   * Коментарът на Михаил Горбачов, първи и последен президент на СССР, е публикуван във в. „Ведомости“    ", "date": "2019.02.15", "title": "Михаил Горбачов: Няма да има победители в ядрената надпревара"}
{"url": "http://epicenter.bg/article/Lukovmarsh/175352/11/0", "text": "\r\n \r\n   \r\n \r\n \r\n Защото има деликатна подробност - за този вид граждански изяви, режимът е уведомителен и само в редки случаи кметът може да ги забрани. Ако го направи, както прави Фандъкова от години насам, организаторите обжалват в съда и получават пак правото да са на улицата под уж благовидния предлог, че „само” ще положат цветя и венци на паметника на ген. Христо Луков. Бърза анкета доказа, че повечето от участниците в Луковмарш не знаят кой е генералът. \r\n Затова да припомним: \r\n \r\n Генерал – лейтенант Христо Луков е сложна и противоречива историческа личност. Роден е във Варна, завършил е военно училище. Участвал е във войните за национално обединение  от 1912 г. до 1918 г.. След тях е командир на Четвърти артилерийски полк, началник на Артилерийската стрелкова школа (1924 – 1928 г.), на Учебното отделение в Артилерийската инспекция (1928 – 1934 г.), командир на Втора и Трета пехотна балканска дивизия. Заради проявени качества и заслуги на бойното поле е награден  с ордени „За храброст“ и „Св.Александър“. \r\n Той е министър на войната в правителството на Георги Кьосеиванов от 1935 г. до 1938 г. \r\n По-късно става главен водач на Съюза на българските национални легиони – крайно дясна организация, която управлява до смъртта си. \r\n   \r\n Тя го застига на 13 февруари 1943 година по заповед на нелегалната по онова време БКП, предшественица на днешната БСП. Двама от червените активисти тогава проследяват генерала и го убиват в дома му. \r\n   \r\n От 2003 година насам се правят шествия в негова памет от националистическата организация Български национален съюз БНС-НД, с предводител Боян Расате, „Национална съпротива”, „Кръв и чест” и други, самоопределящи се като националисти. \r\n Сред тях са и членове на футболни агитки, скинари, ултраси...Или обобщено представени - това са предимно млади и недотам, объркани мъже, които търсят своята идентичност в подобни прояви. От Европейската мрежа срещу расизма ЕНАР в Брюксел също отдавна се обявиха срещу Луковмарш. \r\n М.г. режисьорката Адела Пеева представи филма си „Да живей България”, в който  е застъпена общо темата за насажданата омраза и агресията от определени групи от обществото ни, в т.ч. и Луковмарш. \r\n   \r\n В кинолентата се проследява съдбата на трима млади мъже от София, Стара Загора и Пловдив, които прекрачват тънката граница между патриотизма и отявления национализъм. \r\n   \r\n Безразличието или нескритата подкрепа на възрастните ги лишават от коректив, а това означава, че в България днес расте поколение, склонно към шовинизъм и агресивен национализъм. \r\n Слава Богу досега на демонстрациите, наричани Луковмарш, няма трагични инциденти. Самите участници в тях пък като че повече смятат, че са едва ли не на карнавал, отколкото на друго, се вижда от участията им в медийните репортажи. Само че карнавали се правят за добро настроение, за радост и забавление, а не за да нагнетяват агресивност и насаждат омраза. Омразата не може да прогони омраза, само любовта може да го направи, ни завеща Мартин Лутер Кинг. \r\n   \r\n На 2 февруари 2018 г. Световният еврейски конгрес връчва на министър-председателя Бойко Борисов подписка от 175 000 лица по цял свят и настоява за забрана на шествието Луковмарш. \r\n На 15 февруари 2018 година председателят на Комисията по външните работи в Камарата на представителите на Съединените щати Ед Ройс в писмо до председателя на Народното събрание Цвета Караянчева призовава за противопоставяне на Луковмарш, определяйки Христо Луков като „екстремист, който въплъщава антисемитизма от епохата на Холокоста“. \r\n На 18 февруари 2018 г. Министерството на външните работи осъжда с нарочна декларация проведения на 17 февруари същата година Луковмарш. \r\n   \r\n", "date": "2019.02.15", "title": "Луковмарш - шествие на омразата, парад на агресията"}
{"url": "http://epicenter.bg/article/Kamarata-na-predstavitelite-na-SASht-prie-zakona-za-byudzheta/175329/7/0", "text": "Камарата на представителите на САЩ прие компромисен закон, който финансира федералното правителство и предотвратява ново спиране на работата му, съобщи АФП. Документът беше гласуван с 300 срещу 128 гласа от контролираната от Демократите Камара и веднага след вота беше изпратен за подпис от президента Доналд Тръмп, тъй като крайният срок на настоящото временно финансиране изтича в петък в полунощ.   В документа е отпусната сума за строеж на малка стена в определени райони по границата на САЩ с Мексико, но не и поисканите от държавния глава 5.7 милиарда долара за голямо съоръжение.   Няколко часа по-рано, документът за финансирането на федералното правителство беше гласуван с мнозинство и от Сената. Белият дом обяви, че Тръмп ще подпише закона, но ще се опита да използва правомощията си като президент, за да се сдобие с парите за стената, като обяви извънредно положение. Той ще направи обръщение от Белия дом в петък в 17.00 часа българско време.   Но обявяването на извънредно положение открива нов фронт за конфронтация и създава някои от най-големите правни рискове за мандата на президента, пише АФП.   Лидерът на Камарата на представителите Демократът Нанси Пелоси, заяви, че членовете на нейната група са “преглеждали възможностите” за това как да реагират на евентуален подобен ход от страна на Тръмп. “Обявяването на национално извънредно положение ще бъде беззаконен акт, груба злоупотреба с властта на президентството и отчаян опит да се отвлече вниманието от факта, че президентът Тръмп наруши основното си обещание – Мексико да плати за стената,” заявиха Нанси Пелоси и лидерът на малцинството в Сената Чък Шумер в изявление. Лидерът на мнозинството в Сената Мич Макконъл заяви, че подкрепя президента, но няколко други сенатори от лагера на Републиканците изразиха дълбоки резерви.   “Имам опасения относно прецедента, който би могъл да се създаде с използването на спешни действия за повторно набиране на средства”, заяви в изявление сенаторът-ветеран Чак Грасли. Сенатор Сюзън Колинс пък подчерта, че “би било грешка от страна на президента” да обяви извънредно положение, защото това ще “подкопае” важната роля на законодателите“. ", "date": "2019.02.15", "title": "Камарата на представителите на САЩ прие закона за бюджета"}
{"url": "http://epicenter.bg/article/Putin-se-kontuzi-po-vreme-na-trenirovka-po-dzhudo-/175331/7/0", "text": "Руският президент Владимир Путин се контузи по време на тренировка по джудо. 66-годишният Путин и шампиони по джудо, борба и бокс проведоха съвместни занимания в Сочи.  При едно от единоборствата с олимпийския шампион Беслан Мудранов руският президент изкълчи палеца си.  Спортистите веднага превързаха пръста на Путин и тренировката продължи. Руският президент е майстор на спорта по джудо и самбо, има и черен пояс по карате.", "date": "2019.02.15", "title": "Путин се контузи по време на тренировка по джудо (Видео)"}
{"url": "http://epicenter.bg/article/Nataliya-Gurkova-v-lyubimiya-baleten-kostyum-na-Masha-Ilieva/175334/10/0", "text": "Само за седмица темата за нашите корени - културата на траките, с която стартира най-новият медиен проект на България “Те са! - специалното интервю” е с над 110 000 гледания във Фейсбук и повече от 200 споделяния.   Специалисти в интернет сектора отбелязват този абсолютен рекорд с лаконичните коментари: “време беше и стойностен български продукт да привлече огромно внимание във виртуалното пространство”.   За гост във втория брой на “Те са! - специалното интервю” Наталия Гуркова и Стилиян Иванов са поканили доцент, доктор Мария Илиева - Маша, примабалерина, режисьор и педагог. Тя е завършила балетната академия на Санкт Петербург. Пресъздала е най-популярните балетни образи на сцените на Франция, Италия, Германия, Швейцария, Гърция, Тайван и България. Лауреат на десетки родни и задгранични отличия.   Специално за снимките на предаването Маша Илиева облече Наталия Гуркова в любимия си балетен костюм. Ще видите и първите уроци по класически балет, които Наталия получи от Маша.   Премиерата е петък вечер от 19:00 ч. в YouTube канала на предаването и Facebook страницата му.", "date": "2019.02.15", "title": "Наталия Гуркова в любимия  балетен костюм на Маша Илиева"}
{"url": "http://epicenter.bg/article/Traditsionen-raklet-v-gyuveche/175366/9/25", "text": "Необходими продукти:  200 г сирене Раклет за всяка една порция 1 бурканче малки мариновани лукчета 1 буркан кисели краставички по 2 варени картофа на порция   Начин на приготвяне: Нарежете сварените картофи на големи парчета. Разпределете ги равномерно в гювечета. Върху тях наредете нарязаното на филийки сирене, така че да покрие всички картофи. Запечете на силно загряна фурна.  Извадете ги от гювечето и всяка порция гарнирайте с краставички и лукчета. Това ястие си акомпанира чудесно и с бели, и с червени вина.", "date": "2019.02.15", "title": "Традиционен раклет в гювече"}
{"url": "http://epicenter.bg/article/Brad-Pit-nay-nakraya-se-izvini-na-Dzhenifar-Anistan-za-nachina--po-koyto-sa-se-razdelili/175365/10/100", "text": "\r\n Брад Пит и Дженифър Анистън наскоро се разделиха с дългогодишните си партньори. И двамата са на кръстопът в живота си. \r\n \r\n \r\n \r\n Може би това бе причината Анистън да покани на партито за 50-ия си рожден ден своя бивш съпруг Брад Пит, за когото бе омъжена преди той да я изостави заради Джоли. Явно имат общи проблеми и сходни емоционални драми, през които преминават. Може би най-накрая ще станат приятели. \r\n   \r\n Според близки до двамата на въпросното парти за рождения ѝ ден Брад Пит най-накрая се е извинил за начина, по който са се разделили, съобщават от Eva. \r\n   \r\n Раздялата им дойде, след като медиите гръмнаха с новината, че той е изневерявал на Дженифър с Джоли по време на снимките на \"Мистър и Мисис Смит\". Впоследствие това се оказа самата истина.  \r\n   \r\n Всичко това се случи преди повече от десетилетие, но явно чак сега двамата успяха да изгладят всички онези емоционални неравности. \r\n  ", "date": "2019.02.15", "title": "Брад Пит най-накрая се извини на Дженифър Анистън за начина, по който са се разделили"}
{"url": "http://epicenter.bg/article/Keyt-Midaltan-otnovo-predizvika-furor-s-toalet/175372/10/84", "text": "Херцогинята на Кеймбридж - Кейт Мидълтън, отново блесна с уникална рокля. С появата си в музея \"Victoria & Albert\" преди ден тя отново успя да предизвика интерес към себе си с тоалета, който бе избрала.    . Тоалетът е в бледо розов цвят и придаде на визията на херцогинята елегантност и нежност. Мнозина предположиха, че точно тази ѝ визия е съобразена с факта, че събитието бе точно в навечерието на празника на влюбените - Свети Валентин. Тя беше с обувки на \"Oscar de la Renta\" ( за £568) и обеци на Kiki McDonough.   Любопитна подробност е, че и обувките, и обеците (с които Кейт вече се е появявала и на сватбата на сестра си) вече е слагала и се е показвала с тях на публични събития, но в това няма нищо учудващо, тъй като тя неведнъж и два пъти е носила неща, който е обличала и друг път.    Събитието събра на едно място жените-лидери в сферата на финансите.   Освен това съпругата на принц Уилям използва случая, за да говори за една от каузите си – детското психично здраве. „Първите няколко години от живота на едно дете са най-важни за неговото емоционално, психическо и физическо развитие“, заяви херцогинята.   Преди седмици Катрин посети няколко училища, където се срещна с преподаватели и ученици в рамките на Седмицата на детското психично здраве.  Източник: woman.bg", "date": "2019.02.15", "title": "Кейт Мидълтън отново предизвика фурор с тоалет"}
{"url": "http://epicenter.bg/article/V-duha-na-Sveti-Valentin--Melaniya-posreshtna-prezidenta-na-Kolumbiya-v-rozovo-palto/175383/10/84", "text": "посрещна в навечерието на  в  президентът на  и съпругата му  . Двете стилни първи дами успяха да откраднат вниманието на медиите.  бе избрала за случая рокля до коляното в бяло и черно, която бе комбинирала с жакет в цвят мента. В духа на С  бе заложила на романтично палто в розово на Fendi за 4200 долара, което подчертаваше прелестната ѝ фигура.   Източник: Дарик", "date": "2019.02.15", "title": "В духа на Свети Валентин: Мелания посрещна президента на Колумбия в розово палто"}
{"url": "http://epicenter.bg/article/Izleze-doklad-ot-pregled-na-Tramp--Stresat-ne-vliyae-na-zdraveto-na-prezidenta/175338/7/0", "text": "\r\n Президентът Доналд Тръмп е натежал спрямо миналата година и се нуждае от по-висока доза лекарство за холестерол, но остава в „много добро здравословно състояние“, заяви лекарят на Белия дом Шон Конли след годишния преглед на държавния глава.  \r\n Тръмп, който втрещява лекари и диетолози с любовта си към нездравословна храна и отказа да спортува, тежи 243 паунда, или 110 кг, се казва в доклада на лекаря. В сравнение с миналата година, той е бил 239 паунда, което означава, че президентът е качил 4 паунда или почти 2 кг. Сърдечният му ритъм е 70 удара в минута, в сравнение със 68 миналата година.  Тръмп има проблеми с холестерола от доста време и тази година дозата на лекарството, което взима за него, ще бъде увеличена четири пъти, или от 10 на 40 мг, обясни докторът.  Няма промени в състоянието на слуха, зрението, УНГ статуса, венците, зъбите, сърцето, белите дробове, кожата, стомаха и нервната система, пише в заключението на медика.  Тръмп може и да води нездравословен начин на живот, комбиниран със стрес от работата, но плюс за него е, че не пуши и е въздържател. Той никога не е пил дори и една бира, пише АФП. Самият той казва, че основните физически упражнения, които прави са да ходи в Белия дом и да стои прав на обществени събития. Малко по-активен е когато играе любимия си спорт - голф, отбелязва АФП.  Източник: БГНЕС \r\n", "date": "2019.02.15", "title": "Излезе доклад от преглед на Тръмп: Стресът не влияе на здравето на президента"}
{"url": "http://epicenter.bg/article/NASA-uskoryava-planovete-si-da-katsne-na-Lunata/175342/7/0", "text": "НАСА ускорява плановете си да се върне на Луната и този път американската космическа агенция твърди, че ще остане там.   Джим Бриденстин, администратор на НАСА, заяви, че Агенцията планира да ускори плановете, които имат подкрепата на президента Доналд Тръмп, за да се върне на Луната, използвайки частни компании. \"Важно е да се върнем на Луната възможно най-бързо\", каза Бриденстин и добави, че се надява астронавти да бъдат изпратени на естествения спътник на Земята до 2028 година, съобщава БГНЕС. \"Този път, когато отидем на Луната, ние всъщност ще останем. Няма да оставяме знамена и отпечатъци и след това да си идем у дома, за да не се налага да се връщаме отново след 50 години\", каза той. Последният човек, който стъпи на Луната, беше Юджийн Чернан през декември 1972 година по време на мисията на Аполо 17.   Преди американците отново да стъпят на лунната повърхност, НАСА смята да приземи там безпилотен апарат до 2024 година и вече очаква оферти за изграждане на сондата от разрастващия се частен сектор. Крайният срок за подаване на оферти е 25 март, като първата селекция се очаква през май. НАСА планира да построи и малка космическа станция, наречена \"Портал\", в орбитата около Луната до 2026 година. Тя ще служи като пътна станция за пътувания до и от повърхността на спътника ни, но няма да има постоянен екипаж като Международната космическа станция (МКС), която се намира в момента в околоземната орбита. Както и при МКС, НАСА ще търси участието на други страни, които биха могли да осигурят част от необходимото оборудване, като например модули за станцията или превозните средства, които ще позволят кацане на повърхността.   В рамките на програмата, Агенцията смята да изпрати научно оборудване и други технологични инструменти на Луната през 2020 година или още дори преди края на тази година. ", "date": "2019.02.15", "title": "НАСА ускорява плановете си да кацне на Луната"}
{"url": "http://epicenter.bg/article/Izgorili-ostankite-na-Dzhamal-Hashogi-v-pesht-za-dyuneri-/175348/7/0", "text": "Останките на убития саудитски журналист Джамал Хашоги са били изгорени в пещ, използвана за готвене на дюнери, написа турският в. Хюриет.  Изданието лансира нова версия за това как саудитските власти са се отървали от трупа на убития в консулството на Рияд в Истанбул журналист и критик на управляващите в близкоизточната монархия.   \"След като на 2 октомври хората от саудитските служби са ликвидирали своята жертва те са разчленили тялото и го хвърлили във вградена в земята пещ за приготвяне на дюнери. Температурата в съоръжението може да достигне 1000 градуса\", пише още изданието, цитирано от Новини.бг Досегашната основна версия бе, че убийците на Хашоги са разчленили трупа му, разтворили го в киселина и хвърлили останките му в кладенец на територията на дипломатическо представителство на Рияд в най-големия турски град.", "date": "2019.02.15", "title": "Изгорили останките на Джамал Хашоги в пещ за дюнери?"}
{"url": "http://epicenter.bg/article/Severna-Makedoniya-uvedomi-stranite-chlenki-na-OON-za-novoto-si-ime/175353/7/0", "text": "Република Северна Македония уведоми държавите-членки на ООН и страните със статут на наблюдател в световната организация за новото си конституционно име. То влиза в сила автоматично, като резултат от сключването и ратифицирането от двете страни на Договора от Преспа. „Официалното име на държавата ще бъде Република Северна Македония, което е конституционното наименование на страната. Краткото име ще бъде Северна Македония“, се казва във вербална нота, получена в Постоянното представителство на Република България към ООН в Ню Йорк.   Страната запазва досегашните си кодове MK и MKD, дадени ѝ от Международната организация по стандартизация (ISO), с изключение на регистрационните табели на превозните средства. Занапред те ще носят сигнатурата NMK.   Прилагателното, което следва да се използва за държавата, нейните официални органи и други държавни институции, както и за частни институции, които са свързани с държавата, учредени са със закон и се ползват с финансова подкрепа от държавата за дейности зад граница, трябва да бъде съобразно официалното наименование или кратката му форма, т.е. „от Република Северна Македония“ или „от Северна Македония“. Прилагателни като „северномакедонски“ или „македонски“ не може да се използват в гореизброените случаи, уточнява документът.   „Македонски“ може да се използва за частни субекти, които не са свързани с държавата и държавните институции, не са учредени със закон и не се ползват с финансовата подкрепа на държавата за дейности зад граница.   Описаните наименования следва да се използват от държавите-членки и от страните със статут на наблюдател в ООН за всякакви цели, включително в двустранните отношения, посочва още документът.   С внасянето на официалното уведомление престава да се използват наименованията „Македония“, „Република Македония“, „Бивша югославска република Македония“, както и акронимът FYROM/БЮРМ.   Източник: Нова.тв", "date": "2019.02.15", "title": "Северна Македония уведоми страните-членки на ООН за новото си име"}
{"url": "http://epicenter.bg/article/Kremal-za-tretiya-chovek-v-sluchaya-Skripal--Ne-sme-iznenadani/175361/7/0", "text": "Не сме изненадани от разгласяването на имената на третия човек, който е бил замесен в отравянето на семейство Скрипал, каза говорителят на руския президент Владимир Путин – Дмитрий Песков, предаде ТАСС, цитиран от Новини.бг \"Тези твърдения не променят нашата позиция по случая. Вие много добре знаете как коментирахме \"информацията\" за имената на първите двама души, които бяха намесени в случая. Нищо се не промени оттогава\", каза прессекретарят на държавния глава на най-голямата по територия държава в света.  Както вече писахме, вчера бе обявено, че истинското име на Сергей Вячеславович Федотов е Денис Вячеславович Сергеев. Той заедно с колегите си от руското Главно разузнавателно управление (ГРУ) Анатолий Чепига, известен като Руслан Боширов, и Александър Мишкин, известен като Александър Петров, е замесен в отравянето на Сергей и Юлия Скрипал в Англия в началото на март.  За Федотов (Сергеев) е известно, че е бил в България през пролетта на 2015 г. Тогава бизнесменът Емилиян Гебрев бе приет в болница с отравяне.", "date": "2019.02.15", "title": "Кремъл за третия човек в случая Скрипал: Не сме изненадани"}
{"url": "http://epicenter.bg/article/Narodnoto-sabranie-othvarli-predlozhenieto-na-BSP-za-smyana-na-sastava-na-TsIK-/175325/2/0", "text": "Европейските избори през май ще се проведат от Централна избирателна комисия (ЦИК), чийто мандат изтича през март. Това реши парламентът, след като предложението на БСП да започне процедура по смяна на състава на ЦИК, не бе прието в заседание протичащо след 24 часа и започнало в 9 сутринта.   \"За\" гласуваха 56 народни представители, \"против\" 83 и \"въздържали се\" 17, с което то бе отхвърлено. От БСП настояваха двудневен срок Комисията по правни въпроси на Народното събрание да одобри и са внесе за разглеждане проект на процедурни правила за предложение за състав, изслушване на кандидати и избор на председател, заместник-председатели и секретар на ЦИК. Според Изборния кодекс изборът на Комисия трябва да приключи най-късно на 21 февруари 2019 г.   Не 6, 16 да имахме от тези 18 членове на ЦИК, пак щяхме да искаме да се спазва законът и комисията да бъде сменена, каза лидерът на БСП Корнелия Нинова по време на дебатите \"Уважаеми български граждани, колкото и да се опитват да заглушат дебатите и истината през нощта управляващите, знам, че това, което днес ще кажем тук, ще стигне до вас. Днес управляващото мнозинство от ГЕРБ и \"Обединени патриоти\" ви отнеха правото да гласувате с преференция, да гласувате машинно, да обжалвате решения пред ВАС и да не изреждам още\", каза Нинова.   Тя обърна внимание, че пленарната зала вече е празна.   За твърденията на ГЕРБ, че тази ЦИК е назначена от БСП Нинова изброи разпределението на квотите: ГЕРБ в сегашната комисия имат 7 души, БСП – 6, ДПС – 3, НДСВ – 1, РБ – 1, Бареков 1, АБВ – 1, \"Воля\" – 1, и \"Обединени патриоти\". За логиката, че комисията се е сработила Нинова попита иронично защо трябва да има парламентарни избори, и избори за ВСС. Тя повтори за пореден път, че ГЕРБ имат една цел – фалшифициране на изборите и налагане на диктатурата на режима \"Борисов\".   \r\n \r\n \r\n \r\n Предложението за смяна състава на ЦИК не е нищо друго освен поредната провокация към демокрацията в България, отговори и депутатът от ГЕРБ Спас Гърневски. Според него смяната на състава на комисията, чийто мандат ще изтече до изборите било равносилно на провокация като в Костинброд. \"Законът не противоречи на това тази комисия да продължи своята работа\", каза Гърневски. Според него БСП искат, ако има нова ЦИК, на следващия ден и следващите месеци ще говорят, че управляващите са си избрали комисията, за да фалшифицират изборите.   С доста омерзение казвам, че ние ще подкрепим проекта за решение за смяна на ЦИК, каза депутатът от \"Обединени патриоти\" и заместник-председател на ВМРО Искрен Веселинов  ", "date": "2019.02.15", "title": "Окончателно! Парламентът отхвърли предложението на БСП за смяна на състава на ЦИК"}
{"url": "http://epicenter.bg/article/Izdirvat-vsichki-neimunizirani-detsa-sreshtu-morbili/175340/2/0", "text": "Националният консултант по инфекциозни болести проф. Татяна Червенякова посъветва при всеки обрив и съмнение за морбили при дете да бъде търсен педиатър - инфекционист или друг специалист. От Министерство на здравеопазването обявиха, че личните лекари ще търсят и установят всички неимунизирани лица до 18-годишна възраст. \"Почти с началото на заболяването, с неразположението и високата температура, се появяват и характерни белези - освен обрива, има и други характерни клинични признаци, по които диагнозата може да бъде поставена\", обясни инфекционистът пред БНР. Продължават изследванията на пациенти, които са били в контакт с болни от морбили, съобщават от Министерството на здравеопазването. Към момента има пет лабораторно потвърдени случая, а за 12 деца от Благоевградско са изпратени проби за изследвания, но според здравните власти става въпрос за морбили. Като предпазна мярка в Разлог се затваря педиатричното отделение. Според проф. Червенякова в момента ситуацията със заболяването е тревожна. \"Една от засегнатите общности, което е в Разлог и областта, е ромската. Там много трудно контактните могат да бъдат изолирани, защото семействата имат повече деца. Контактите вече са направени. Трябва да изчакаме и ежедневно да наблюдаваме\", отбеляза инфекционистът. Проф. Червенякова коментира и новите настроения за неваксиниране на децата: \"Просвета, просвета и пак просвета. Ако сега на вратата ни чука морбили доста сериозно, утре ще се появи друго заболяване, което ни държи нащрек. Възможността да се запознае обществото, да има информация стои от една страна. От друга страна има норми и поведения, които трябва да се спазват от обществото, ако то иска да работи и да се развива. Трябва да се намери механизмът, който трябва да се спазва. Задължителните имунизации и профилактика трябва да бъдат спазвани. Трябва да се върне доверието към лекаря\".", "date": "2019.02.15", "title": "Издирват всички неимунизирани деца срещу морбили"}
{"url": "http://epicenter.bg/article/Georgi-Harizanov--Silno-skeptichen-sam-za-predstavyaneto-na-BSP-na-evroizborite/175341/2/0", "text": "Не разбрах какъв е елементът на спешност да се променя сега Изборният кодекс, заяви пред БНР Георги Харизанов от Института за дясна политика. Според него използването на преференция е било работещо: „На партиите, особено от десния политически спектър, тя донесе повече гласове от обичайното. И ГЕРБ, и Реформаторският блок, благодарение на битките с преференции, получиха гласове, доведени лично от кандидатите. Преференцията работеше. Тя може да продължи да работи, вече не е задължителна – да се преминат задължителните прагове общо взето е невъзможно, което в крайна сметка беше целта на ДПС. … Мисля, че преференция трябваше да има. Според мен най-справедливо е да има преференция без праг – нека партията да определи кандидатите и оттам нататък спрямо получената подкрепа да влизат в парламента“. В предаването „Преди всички“ Харизанов отбеляза, че не за първи път партиите в управляващата коалиция застават на различна позиция от гласуваната в парламента. До момента не съм видял това да предизвиква тежки колизии, добави той и изказа мнение, че и сега ще бъде така. По думите му при ВМРО възможността за преференция работи и те са прави в исканията си. „Когато втората политическа сила продължава да е втора, а ГЕРБ продължава да е най-подкрепяната партия, не виждам каква е причината да се подава оставка на правителството“, коментира още Георги Харизанов. Според него гласовете за двете партии няма да са равни: „Силно скептичен съм по отношение на представянето на БСП на евроизборите. Извън това, че очевидно трудно ще си съставят листата“. Той добави, че резултат за ГЕРБ от по-малко от 6 евродепутата на предстоящия евровот би означавало, че има отстъпление. От това обаче няма да последва нищо, ако никой друг не е получил по-добър резултат, изказа мнение Харизанов. Анализаторът се чуди чий човек е икономическият министър Емил Караниколов: „По определени казуси се взимат адекватни мерки, има адекватни изказвания. От друга страна много ходове остават необясними“. По темата за венецуелските милиони Георги Харизанов коментира: „По сложна верига се вадят пари от Венецуела, като има и български бенефициент, който участва във веригата по усвояване на тези пари. Дали това е незаконно, дали се перат и крадат от венецуелския народ – най-добре е да има официално разследване, за да може всички да разберем, а не да се спекулира по темата“. По думите му всяка сума над 20 хил. лв. постъпва в базата данни на финансовото разузнаване към ДАНС: „Със сигурност информацията е отишла там. Въпросът е доколко тя е изглеждала нередна, преди да стане политическата криза във Венецуела“. Георги Харизанов бе категоричен, че с нищо не сме некоректни към северноатлантическите ни партньори. Самокритичността е хубаво нещо, но е добре и тя да бъде дозирана, категоричен бе той.", "date": "2019.02.15", "title": "Георги Харизанов: Най-справедливо е да има преференция без праг"}
{"url": "http://epicenter.bg/article/Zimata-si-otiva--idva-toplata-valna/175343/2/0", "text": "Меко време до края на февруари - това показват средносрочните модели за времето.  За времето в следващите дни не трябва да съдим по днес. Макар петъкът да започна със снеговалежи, тенденцията няма да се запази. Още от събота, та чак до другия петък, температурите бавно ще се повишават, в низините на Южна България до 12-14 градуса, а вероятността за валежи ще е твърде малка.   Сухото и топло време е в резултат от антициклон, настанил се над Европа. През следващата седмица, при стихване на вятъра, на места е възможно да се образуват мъгли или ниска слоеста облачност, особено в котловините и около речните басейни.   В планините времето ще е предимно слънчево и подходящо за зимни спортове. Днес условията за туризъм с планините обаче не са добри. Времето е облачно и мъгливо. По върховете на планините духа умерено силен вятър, придружен със слаби снеговалежи, сочи прогнозата на \"Дарик кафе\". Към края на другата седмица за кратко ще застудее, като е възможно и да превали, но към 25-26 февруари нов топъл полъх ще подскаже за отиващата си зима. Тогава температурите може да се повишат и до над 20 градуса.", "date": "2019.02.15", "title": "Зимата си отива, идва топлата вълна"}
{"url": "http://epicenter.bg/article/Parvan-Simeonov--Obezsilvaneto-na-preferentsiyata-e-simptom-na-samozabravyane/175345/2/0", "text": "Рядко ще ме видите да пиша за политика тук, но не мога да се сдържа. Това с обезсилването на преференцията е симптом на известно, хм, по-общо самозабравяне.   \r\n Промени не се правят така, подценяват народа. А най-големите политически грешки стават тъкмо от подценяване. \r\n   \r\n Преференцията може и да има негативи, но е смислен начин да помирим гласуването за политики с гласуването за личности. И е добре да оставим хората да свикнат с нея, вместо да я заличаваме, позовавайки се на грешки на растежа или на злоупотреби. \r\n Грешки и злоупотреби може да има във всичко, но това не може да е аргумент да се правят непрестанни конюнктурни промени в същността на изборния процес. \r\n", "date": "2019.02.15", "title": "Първан Симеонов: Обезсилването на преференцията е симптом на самозабравяне"}
{"url": "http://epicenter.bg/article/Krum-Zarkov--I-prez-um-ne-mi-e-minavalo--che-GERB-mozhe-da-zacherknat-preferentsialniya-vot/175347/2/0", "text": "На последните два парламентарни избора повече от 1 милион души, всеки от тях, са решили да гласуват с преференция. С това гласуване в настоящия парламент  има няколко десетки депутати, избрани с преференция. Ако правилата, гласувани вчера, важаха през 2017 г., преференциално избраните депутати в този парламент щяха да са нула“. Това каза зам.-председателят на ПГ на „БСП за България“ Крум Зарков пред Нова тв.   \r\n Той уточни, че за европейски избори пренареждането на листата става невъзможно, защото квотата е твърде висока  -  над 150 000 души. Зарков бе категоричен, че това практически обезсмисля преференциалния вот и е направено целенасочено. \r\n   \r\n „Позицията на ДПС не ме учудва, защото те имат последователна позиция срещу този тип гласуване и я защитават през годините. През ум, обаче не ми е минавало, че ГЕРБ могат да се съгласят на това нещо. Нямам обяснение, защо го направиха. Сигурно е обаче, че преференциалният вот в България до голяма степен се обезсмисли от ДПС и ГЕРБ“, коментира още  социалистът. \r\n   \r\n Крум Зарков каза още, че проблемите на изборния процес са свързани с честността му и ниското доверие на гражданите. „Ние, вместо да се справяме с проблемите и въпросите, непрекъснато създаваме нови“, заяви народният представител. Той бе категоричен, че едно от постиженията на ИК са преференциите, а те вече са обезсмислени. \r\n   \r\n „Не беше направена нито стъпка, за да бъдат подобрени изборните списъци, които от 30 години са проблем в България. Не бе прието и предложението ни за създаване на публичен регистър, който да е база за създаване на изборните списъци, за да не се взимат данните от ГРАО и НСИ“, обясни Зарков. \r\n   \r\n Той уточни, че техните статистики се различават с повече от 1.5 млн. души. Народният представител каза още, че една от гаранциите за честността на вота – въвеждането на машинното гласуване е била окастрена. \r\n Той изтъкна, че БСП настоява да се изпълни законът, който казва, че машинно гласуване трябва да бъде въведено, а съставът на ЦИК – сменен. \r\n „През 2014 г., управляващите казаха, че машинното гласуване ще бъде въведено през 2019 г., сега го отлагат за 2021 г., същото е и при ЦИК. Мандатът им изтича, а Народното събрание казва, че няма смисъл комисията да се сменя“, коментира още Крум Зарков. \r\n", "date": "2019.02.15", "title": "Крум Зарков: И през ум не ми е минавало, че ГЕРБ може да зачеркнат преференциалния вот"}
{"url": "http://epicenter.bg/article/VMRO-predlagat-pomosht-za-razhdane-za-obrazovani-sofiyantsi/175349/2/0", "text": "ВМРО в Столичния общински съвет има готовност да внесе общинска програма за подкрепа на раждаемостта в София, съобщиха войводите на брифинг в парламента. Проектът, изработен от младежите на партията, ще бъде внесен в Столична община следващата седмица, уточни общинският съветник Карлос Контрера в Народното събрание, предаде Канал 3.   Предлага се Общинският съвет да гласува по 200 лв. за първо дете на родители със средно образование, по 500 лв. - за второ и за трето раждане - по 1300 лв.   При родители с висше образование и бакалавърска степен сумата расте на 250 лв. за първо дете, за второ - 600 лв., а за трето 1500 лв.   Още повече пари се отпускат за бебе, чиито родители са дипломирани \"магистри\", съответно на 300, 700 и 1700 лв.   За да получат такава еднократна помощ обаче родителите на детето трябва да имат минимум средно образование и уседналост в столицата поне две години преди раждането му.   Ако имат само настоящ адрес, майката и бащата трябва да са регистрирани минимум три години преди появата на бебето. По думите на Контрера това подпомагане не изключва кръга на хората, които и сега получават помощи, не премахва съществуващи такива, така че няма дискриминация. Целта е да стимулират раждаемостта сред отговорните родители в София.   Според ВМРО в столицата се раждат по 13 000 бебета годишно, на които поне единият родител е с висше образование в 45 на сто от семействата. Общинските съветници на Каракачанов са изчислили, че за новия вид помощ ще са нужни 6,5 млн. лв. на година.   София има тези пари, категоричен е Карлос Контрера. По думите му само през последната година общината е приключила с 240 млн. преходен остатък, така че проблем с финансирането няма да има.", "date": "2019.02.15", "title": "ВМРО предлага помощ за раждане за образовани софиянци"}
{"url": "http://epicenter.bg/article/Avramova--Patniyat-sektor-shte-stane-parviyat--koyto-shte-se-samoizdarzha/175351/2/0", "text": "Пътният сектор ще стане първият, който ще се самоиздържа и ефектът ще бъде усетен от хората с качеството на пътищата в България. Това каза министърът на регионалното развитие Петя Аврамова по време на разискванията по електронните винетки, предаде агенция „Фокус“.   „Електронното таксуване, както вече беше отбелязано от вас, е най-голямата и съществена реформа в ресора на МРРБ през последните години. Тя не е просто да поставим камери на пътя, а чрез нея изцяло се подменя досега съществуващият модел на хартиените винетки за време и за леки автомобили и за тежкотоварни автомобили на база изминато разстояние. С реформата ще осигурим реално заплащане за използването на пътищата при това без да се натоварва бюджета на гражданите“, допълни още министърът.   По думите ѝ без значение от коя партия са събраните около 1 млрд. лв. годишно ще бъдат изразходени само и единствено за рехабилитацията на пътищата.   „Станахме свидетели на немалко критики, някои основателни. Други не дотолкова. Искам да благодаря на българските граждани за подкрепата, която получихме за въвеждането на тола, за търпението, с което заедно преодоляхме първоначалните проблеми при старта на електронната винетка. Ние се извинихме. На недоброжелателите ще кажа: уверени сме в правотата на тази реформа и съвсем скоро само след няколко години хората ще започнат да виждат строителство и ремонти, очаквани с десетилетия и станали възможни именно заради приходите от тол. В момента от 20 хил. км републиканска пътна мрежа, 8 хил. са за ремонт“, изтъкна Авромова и подчерта, че такава реформа няма нужда от конфронтации, а от общи усилия.   Благодаря на БСП за инициирания дебат за електронните винетки, той стана част от информационната кампания, от която имат нужда българите. Това каза министърът на регионалното развитие Петя Аврамова по време на разискванията по електронните винетки, предаде репортер на Агенция „Фокус“.   „Уважаеми народни представители, преди всичко искам да благодаря на ПГ на БСП, на Георги Свиленски и на Димитър Данчев за това, че предизвикаха и инициираха този дебат. Той стана част от информационната кампания, от която имат нужда българските граждани. Имахме възможност днес да разискваме проблемите с въвеждането на електронната система за таксуване по републиканската пътна мрежа\", заяви Петя Аврамова.   Ако БСП разполага с информация за изнудване за системата за електронните винетки, да сезира контролните органи, каза министърът на регионалното развитие по време на разискванията. „Другото е просто медийно говорене“, допълни още Аврамова.   „Изнудвана ли е фирмата да бъдат използвани подизпълнители от загубилите участници? Този въпрос г-н Свиленски трябва да бъде заден на фирмата, спечелила търга. Не на МРРБ“, каза Аврамова. Тя уточни, че ако БСП разполага с подобна информация, да я предостави на съответните органи.       Парламентът създаде Обществен консултативен съвет по въвеждане на електронната система за таксуване на база време и изминато разстояние.   Депутатите приеха предложенията на ГЕРБ за създаването на този съвет и министърът да дава информация за напредъка на системата. Те бяха част от разискванията с министър Петя Аврамова, инициирани от опозицията миналата седмица.   Народните представители отхвърлиха предложенията на БСП за създаването на Временна парламентарна комисия, която да направи пълен преглед на възлагането, изпълнението на обществената поръчка за проектиране, изграждане и въвеждане на електронната система за събиране на таксите за ползване на републиканската пътна мрежа.", "date": "2019.02.15", "title": "Аврамова: Пътният сектор ще стане първият, който ще се самоиздържа"}
{"url": "http://epicenter.bg/article/Deputatite-se-skaraha-i-za-elektronnite-vinetki-/175355/2/0", "text": "След 15-часовите бурни дебати и скандали около промените в Изборния кодекс, часове по-късно, депутатите намериха сили отново да се скарат.   Георги Свиленски от БСП излезе на трибуната и обвини ГЕРБ, че краде от поръчките за ТОЛ системата. Александър Ненков от ГЕРБ му отговори: „Няма как да останем безучастни, когато един народен представител ни обвинява, че сме крадци. Да излезе и да се извини. Ние не се възприемаме като крадци, ако вие така се възприемате, това е ваш проблем. Да излезе и да се извини публично, без да го наказвате, не може да си позволява да говори с такъв език”.  Зам.-председателят на Народното събрание Емил Христов уточни, че той е щял да покани Свиленски да се извини и каза на депутата на БСП: „Заповядайте и внимавайте какво говорите.”   Георги Свиленски излезе на трибуната и каза: „Г-н председател, аз съм много внимателен, но да не мерим с двоен аршин. Вчера чухте г-н Гърневски какво говори, но не го наказахте... Кого съм обидил? Какво казах? Казах, че се краде от поръчките за ТОЛ системата. Това да не би да е някаква тайна. Прочетете доклада на американския сенат и ще видите, че сме на първо място по корупция в обществени поръчки. Кой ги краде, някой така ги краде от въздуха. Направете комисия и ако тази комисия докаже, че няма нарушения, тогава ще се извиня на всеки поотделно.”  Народният представител от ГЕРБ Иван Вълков се намеси в дебатите и напомни на БСП, че имат разследващ журналист по оградите, която може да провери случая. Той обясни, че депутатите не трябва да спорят по технически въпроси, от които не разбират.   Тома Биков го подкрепи и обяви, че не трябва да се правят излишни експертни комисии, както поискаха от опозицията. Той констатира, че 200 от 200 000 души само са имали проблеми с ТОЛ системата. Биков попита какви конкретни предложения имат от опозицията за отстраняването на проблемите, освен създаване на анкетна комисия", "date": "2019.02.15", "title": "Депутатите се скараха и за електронните винетки "}
{"url": "http://epicenter.bg/article/Dimitar-Ganev--Otmyanata-na-preferentsiite-e-mnogo-losha-novina-/175360/2/0", "text": "\"Смятам за грешка отварянето на Изборния кодекс няколко месеца преди евровота. Това вече се прави на всички избори без изключение и създава у хората усещане, че изборните правила се преправят според интересите на управляващото мнозинство. Така се създава все по-голямо недоверие към изборния процес.\" Това заяви политологът Димитър Ганев пред \"24 часа\" за скандалните промени в Изборния кодекс.  Първо, защото на евроизбори прагът за избор на евродепутат е 5,88% или между 110 000 - 140 хил. гласа. А това е абсолютно невъзможно да се случи!  Второ, защото на референдум хората поискаха да гласуват мажоритарно, т.е. за личности, но пък пропорционалната система се оказа по-справедлива и по-добра изборна система. Затова чрез преференциите успявахме да въведем мажоритарен вот в пропорционалната система. В момента го отменяме.  Трето, отнема се възможност на гражданите за избор, като той пада изцяло върху ръководствата на партиите. Т.е. ние не можем вече да преподреждаме партийната листа. Ако попитаме избирателите какво предпочитат - според мен отговорът ще е категоричен за преференциалния вот.", "date": "2019.02.15", "title": "Димитър Ганев: Отмяната на преференциите е много лоша новина "}
{"url": "http://epicenter.bg/article/Gen--Popov--S-radost-shte-spodelim-tsenniya-si-opit-ot-nasheto-chlenstvo-v-NATO-sas-Severna-Makedoniya/175364/2/0", "text": "С радост ще споделим ценния си опит от нашето членство в НАТО със Северна Македония. Това каза председателят на Комисията по отбрана ген. Константин Попов по повод гласуваната ратификация от Комисията по отбрана за присъединяването на Северна Македония в НАТО, съобщиха от Комисията по отбрана.   „Преди 27 години България първа безусловно призна Македония, под нейното конституционно име и като самостоятелна и независима държава. България убеди и Турция и Русия, също да признаят нейната независимост. Днес за пореден път България изрази добрите си намерения към нашата съседка. Приветстваме Северна Македония с членството ѝ в Северноатлантическия алианс. Най-отговорно заявяваме, че Северна Македония може да разчита на пълната ни подкрепа и съдействие за пълноценното ѝ присъединяване към НАТО. България тази година ще отбележи 15 години от членството си в този съюз и с радост ще поведем нашите съседи и ще споделим ценния си опит от нашето членство в съюза. Това е още една стъпка към затвърждаването на стабилността и развитието на Западните Балкани, както и разширяването на възможностите за сътрудничеството\", каза още ген. Попов.  ", "date": "2019.02.15", "title": "Ген. Попов: С радост ще споделим ценния си опит от нашето членство в НАТО със Северна Македония"}
{"url": "http://epicenter.bg/article/Izvanredni-merki-zaradi-zarazata-ot-morbili-v-Blagoevgradsko/175368/2/0", "text": "Извънредни мерки за спиране на разпространението на заразата от морбили в Благоевградско. Затворено е детското отделение в Разлог. Здравните медиатори пък тръгват спешно да обикалят хората, за да им обясняват ползата от ваксинирането на децата, предаде Нова телевизия.   В инфекциозното отделение на болницата в Благоевград са настанени 6 деца и 1 възрастен. 5 деца са транспортирани в болница „Св. Анна” в София. Малко по-късно анализи ще докажат дали тези 12 души наистина са болни от морбили. Към момента от регионалната Здравна инспекция обхождат района около Разлог и търсят хора, които са имали контакт с децата, които са заразени.   Според директора на РЗИ-Благоевград не е имало как лекарите в Разлог да разпознаят болестта и да изолират болните от морбили деца, преди те да разпространят заразата в детското отделение на болницата.   „Нямало е как да бъдат хванати. Това са малки деца, били са в чужбина, с родителите си, прибрали са се, неимунизирани, и са развили симптомите преди около десетина дни”, заяви директорът на РЗИ – Благоевград д-р Калоян Калоянов.   От Инфекциозното отделение на болница \"Св. Анна\" в София заявиха, че децата са леко, до средно увредени от болестта. Предстои им лечение с продължителност от поне пет дни. Всички те не са били имунизирани.   В ромската махала в Благоевград здравните медиатори са категорични, че всички деца са обхванати и ваксинирани, затова са и сигурни, че тук заразата морбили няма как да бъде разпространена.   В училищата и в детските градини в областта са взети всички възможни мерки срещу разпространението на болестта. От РЗИ обаче не изключват възможността болните от морбили да се увеличат в рамките на деня.", "date": "2019.02.15", "title": "Извънредни мерки заради заразата от морбили в Благоевградско"}
{"url": "http://epicenter.bg/article/Borisov--Imeto-Tsaribrod--veche-shte-se-izpolzva-ofitsialno-i-zakonno/175369/2/0", "text": "Утре на сградата на общината в Цариброд ще бъде поставена нова официална табела. На нея на сръбски език ще бъде изписано „ОПШТИНА ДИМИТРОВГРАД”, а на български език „ОБЩИНА ЦАРИБРОД”. Двете наименования ще имат еднаква сила на официална употреба. Радостен съм, че за първи път от 1951 г. насам, на обществени сгради, пътни знаци и документи вече официално ще се използва и името „Цариброд”. Това обяви във Фейсбук министър-председателят.   Постигнахме този исторически пробив след редица продължителни усилия. Намерена бе и законовата форма, вече всеки спокойно и законно да използва историческото име, поясни той.   Честитя на всички българи от двете страни на границата, че отново ще наричаме това прекрасно място \"Цариброд\", пише Борисов. ", "date": "2019.02.15", "title": "Борисов: Името Цариброд, вече ще се използва официално и законно"}
{"url": "http://epicenter.bg/article/Shofyori-ot-stolichniya-gradski-transport-skochiha-v-zashtita-na-svoy-kolega/175370/2/0", "text": "  Това съобщи електронното издание „Барикада“. Пред сайта преди два дни шофьорът Йордан Младенов съобщи за извънредния труд и напрежението сред колегите му. Днес, вероятно по този повод, той отново е станал жертва на постановка.   Вчера „Барикада“ публикува също така информация и снимки на шофьори от столичния градски транспорт, които са на работа със „жълти жилетки“ заради влошаващите се условия на труд и натиска да полагат редица часове извънреден труд.  . От общината съобщиха, че шофьорът е изгубил управление, след като му е прилошало, без да конкретизират точно от какво. От неправителствената организация „Спаси София“ разпространиха работния му график. Оказа се, че той е шофирал 14 дни без почивка, а от последните 39 дни не е работил само в 4.   Повечето водачи в „Столичен Автотранспорт“ са с   пише „Барикада“.  Днес историята има продължение.   В „проверяващия екип“ изненадващо се е оказал и завеждащият „Безопасност на движението“ в Столичния автотранспорт Борислав Попов, известен като приближен до директора на предприятието Слав Монов. Проверяващите са принудили Младенов да слезе от автобуса, след което са „открили“ вътре литър и половина бутилка с дизелово гориво.   Шофьорът е бил обвинен, че е откраднал нафтата от предприятието. Младенов, който е и лидер на КТ „Подкрепа“ в Столичен автотранспорт, е категоричен, че това е поредна постановка срещу него във връзка със синдикалната му дейност. Той разказа, че преди три години, когато в автотранспорта отново е имало социално напрежение, той пак е бил спиран от „случайна“ проверка на Околовръстното шосе. Като тогава е била повикана и полиция. Щом като разбрали, че шофьорът е синдикалист и че в предприятието има социални проблеми, полицаите отказали да участват в проверката и да свидетелстват и си тръгнали.   Както преди три години, така и сега, Младенов е отказал да докосне бутилката, за да няма негови отпечатъци по нея. Шофьорът тогава е настоял веднага да засекат количеството гориво в резервоара, което се е оказало дори над нормата. Допълнителна подробност е, че  Новината за поредната постановка срещу Младенов бързо се е разпространила сред колегите му. Шофьори са заявили, че или няма да застъпят на смяна, или ще прекратят работата си. Някои от тях вече са започнали да се стичат в гараж „Земляне“. Директорът на гаража също е заявил, че не вярва в подобни обвинения срещу опитен и авторитетен шофьор като Младенов.  ", "date": "2019.02.15", "title": "Шофьори от столичния градски транспорт скочиха в защита на свой колега"}
{"url": "http://epicenter.bg/article/Avramova--Ne-znam-dali-BSP-sa-se-otkazali-ot-iskaneto-si-za-patishtata/175371/2/0", "text": " Това каза министърът на регионалното развитие и благоустройството Петя Аврамова пред журналисти в Народното събрание във връзка с искането на БСП за независима техническа експертиза на пътищата в България, предаде репортер на Агенция „Фокус“.   , каза още Аврамова.   „ , подчерта министърът.   , каза министърът на регионалното развитие и благоустройството.   „Голяма част от дюните са в частни имоти във времето 2006 и 2007 г. Тези имоти са връщани чрез заменки или връщане на собстевници като земеделси земи. Във времето си някои от тях са променили предназначението и вече са част от урбанизирана територия и са с разрешение за строеж“, посочи министърът.    Още един момент – има специализирана карта, с която разполага кадастърът. На нея са нанесени всички дюни, които са по българското Черноморие, така че кадастърът има информация къде се намират“, уточни министърът.   Тя каза, че подобни процедури още не се стартирали. „Обмисляме и тази възможност, защото има терени с много малка площ на дюните в голям терен. Тогава   За мен там е неоправдано да отчуждаваме. Нека да направим анализа, нека работната група да приключи своята работа и ще ви информираме, които те са направили“, допълни Аврамова.   На въпрос дали обмисля на собствениците да им бъде направена  , министърът уточни, че всеки един терен трябва да бъде изследван в неговата специфика и да има решение за всеки един.   „Различни са случаите“, обясни още Аврамова. „Теренът на „Корал“ има забрана от 2014 г. на МОСВ, заповед за спиране на строителство, която не е отменена. Тя е потвърдена от ВАС. В момента там не може да се строи и не са стартирали никакви процедури по екологичното законодателство, за да се получи разрешение и отпадане на тази заповед“, разясни министърът.   , каза още тя.   , обясни Петя Аврамова.   „Колегите ще имат нелеката задача да дадат определение на това дюните природно образувание ли са, или са терен. Да намерят всички пропуски в българското законодателство, които дават възможност да бъдат унищожавани природни богатства и да излязат с предложения за законодателни промени, така че всички заедно да се погрижим българското Черноморие да запази всички природни дадености и най-вече това, което хората искат чувствителните зони около морските плажове да останат девствени и незастроени“, изтъкна регионалният министър.  ", "date": "2019.02.15", "title": "Петя Аврамова: Не знам дали БСП са се отказали от искането си за пътищата"}
{"url": "http://epicenter.bg/article/Karakachanov-se-sreshta-s-shefa-na--quot-Lokhiyd-Martin-quot-/175375/2/0", "text": "Вицепремиерът и министър на отбраната Красимир Каракачанов ще проведе среща с Мерилин Хюсън – председател, президент и изпълнителен директор на корпорация \"Локхийд Мартин\". Това съобщиха от Министерството на отбраната. Срещата е в рамките на Международната конференция по сигурността, която се провежда в Мюнхен и в която Каракачанов участва за втора поредна година.   В продължение на 3 дни, до 17 февруари, над 35 държавни и правителствени ръководители, повече от 50 министри на външните работи и на отбраната, множество представители на неправителствени организации, на академичните среди, бизнеса и експерти ще обсъждат предизвикателствата пред сигурността.   Сред основните теми са бъдещето на европейската архитектура на сигурност и сътрудничеството в областта на отбраната.   В рамките на Мюнхенската конференция са предвидени редица срещи на министър Каракачанов, сред които с първия заместник-секретар на Държавния департамент на САЩ Андреа Томпсън, президента на Атлантическия съвет във Вашингтон Фред Кемпе, бившия министър на отбраната на САЩ Уилям Коен и федералния министър на отбраната д-р Урсула фон дер Лайен, допълват от пресслужбата на военното министерство.   Участие на конференцията в Мюнхен ще вземат и премиерът Бойко Борисов, и вицепремиерът и министър на външните работи Екатерина Захариева.", "date": "2019.02.15", "title": "Каракачанов се среща с шефа на \"Локхийд Мартин\""}
{"url": "http://epicenter.bg/article/Sled-16-chasovi-skandali-parlamentat-prie-okonchatelno-promenite-v-Izbiratelniya-kodeks/175326/2/0", "text": "Парламентът прие окончателно промени в Изборния кодекс. Второто четене отне на депутатите 16 часа, които преминаха в непрекъкнати скандали и обиждания.   В изборния закон беше разписан план за пълното въвеждане на машинното гласуване. На изборите за членове на Европейския парламент през май тази година машинно гласуване ще се произвежда в най-малко 3000 избирателни секции.   При местните избори през есента машинното гласуване ще се произвежда в най-малко 6000 избирателни секции. Гласуването на всички избори след това ще бъде само машинно и няма да се допуска гласуване на хартиени бюлетини, освен в секциите в чужбина, секциите на кораби, в затвори и др. При отчитането на преференциалния вот на изборите за Европейски парламент предпочитанията /преференциите/ за отделните кандидати ще са валидни, ако кандидатът е получил действителни гласове не по-малко от националната избирателна квота. При гласуването на местните избори предпочитанията /преференциите/ за отделните кандидати ще са валидни, ако кандидатът е получил действителни гласове не по-малко от общинската избирателна квота.   Депутатите решиха до 31 март 2020 г. ЦИК да приеме пътна карта за експерименталното дистанционно електронно гласуване и да определи реда за произвеждането му. Отпадна предложението да се разреши оповестяване на резултатите от социологическите проучвания в изборния ден. Не беше прието и предложение на опозицията кмет да избират в населени места с над 150 жители. Сегашната разпоредба дава право кмет да се избира в населени места над 350 жители, отбелязва БТА.   По време на емоционалните дебати основните оратори бяха от БСП и от ДПС. Упраавляващата партия беше пасивна, ако се изключат изказванията на Тома Биков и Спас Гърневски с характерния им нападатерен тон. От трибуната и в залата от банките прозвучаха куп епитети като \"циркаджии\" и \"комсомолци\".       Номерата на партиите, коалициите и инициативните комитети в интегралната бюлетина остават, но т.нар. феномен 15/15 се очаква да бъде преодолян. Въпреки несъгласието на коалиционните партньори от \"Обединени патриоти\" депутатите от ГЕРБ прокараха на второ гласуване предложение, което събра подкрепата на ДПС - номерата на формациите ще бъдат от 1 до 100, а на кандидатите за депутати, евродепутати и общински съветници - от 101 нагоре.   Народните представители от \"БСП за България\" настояваха да останат сегашните текстове - номерата и на партиите, и на кандидатите да започват от 1 и да са едни и същи числа.   Пълен обрат претърпя въпросът за въвеждане на машинното гласуване. Съгласно новите предложения на предстоящите избори за Европейски парламент държавата ни се ангажира да осигури гласуване с машини в най-малко 3 000 избирателни секции, а за местния вот – в 6 000. Оттам нататък новите текстове предвиждат въвеждане на пълно машинно гласуване във всички избирателни секции, но фигурират и някои ограничения. Машини няма да има в избирателни секции с под 300 избиратели, в секциите на плавателни съдове под българско знаме и в секциите, разкрити в лечебни заведения, домове за стари хора и други специализирани институции за социални услуги. Машинно гласуване не се предвижда и в секциите в чужбина.   Секциите, в които ще се проведе машинно гласуване през настоящата година, ще бъдат определени от ЦИК, но не по-късно от 12 дни след насрочването на изборите. Комисията ще има и задължението да определи такива условия и ред, които да гарантират тайната на вота и сигурността на изборния процес и изборните резултати.   До 31 март 2020 г. ЦИК трябва да приеме и пътна карта за експерименталното дистанционно електронно гласуване.      Идеята да падне забраната за оповестяване на социологически данни в изборния ден също претърпя обрат. Предложението за това бе на ГЕРБ, а в мотивите си те се позовават на наложилата се практика в различни социални мрежи през целия изборен ден да се публикуват междинни данни, което според тях поражда неравнопоставеност. Депутатите от Правната комисия обаче се отказаха от първоначалното си намерение, с което забраната печатните, електронните и информационните медии в изборния ден остава.      Парламентарното мнозинството отхвърли предложението на ДПС за връщане на стария режим при разкриването на избирателни секции в чужбина. По време на дебатите по второ четене за промените в Изборния кодекс от Движението настояваха за падането на лимита от 35 секции в държавите извън Европейския съюз, както и за премахването на принципа за уседналост по време на местните избори.   Предложенията бяха аргументирани от депутат Хамид Хамид, според когото всички тези ограничения водят до нарушаване на избирателни права на българската диаспора зад граница. Той припомни, че тези ограничения скоро ще засегнат и българите във Великобритания, а причината за това е процедурата по Брекзит. Хамид припомни още, че големи български общности има още в Турция, САЩ, Канада и други държави.   Лидерът на ДПС Мустафа Карадайъ пък наблегна на твърдението, че принципа на уседналост, залегнал в сега действащия Изборен закон, противоречи на самата Конституция на страната.      Новите правила предвиждат при съдебна отмяна на решение за отхвърляне на Централната избирателна комисия, тя може да постанови ново решение с мнозинство повече от половината от членовете ѝ.     Мнозинството отхвърли поредното предложение на ДПС предизборна агитация да въведе възможност предизборната кампания да се води и на друг език, но с осигурен превод на българския. От Движението го аргументираха с резолюция на Европейския парламент от 24 март 2009г., отнасяща се до многоезичието като преимущество за Европа и обща отговорност на всички страни-членки на общността.     Новите текстове предвиждат, че за да може кандидат от партийна листа да измести друг, трябва да има толкова получени преференции, които са нужни на един депутат, евродепутат или общински съветник. Така сметките показват, че за пренареждане на листата за евродепутати например, един кандидат трябва да събере повече 100 000 гласа.   Промените в преференциалния вот бяха предложени от ДПС и подкрепени от ГЕРБ и НФСБ. Против бяха БСП, ВМРО и депутати от „Воля“, а „Атака“ отсъстваше от залата.    ", "date": "2019.02.15", "title": "След 16-часови скандали парламентът прие окончателно промените в Избирателния кодекс"}
{"url": "http://epicenter.bg/article/Toma-Bikov--Nikoga-ne-sam-vyarval--che-shte-prekaram-praznika-na-lyubovta-s-BSP/175327/2/0", "text": "\"Приехме предложения на БСП в Изборния кодекс. Няма как да ни обвиняват в коалиция с ДПС. Това означава, че при всеки приет закон, с който сме съгласни с опозицията, трябва да ни пришиват в коалиция. Гласувахме предложения на всички партии в парламента\".   Това заяви пред БТВ депутатът от ГЕРБ Тома Биков по повод гласуването на дебатите за промени в Изборния кодекс.    \"Изборното законодателство е технологичен и политически въпрос. То винаги има и плюсове, и минуси\", допълни Биков.   Ерджан Ебатин от ДПС потвърди, че по повод приетите промени за преференциалното гласуване, няма заявки за коалиция между партията му и ГЕРБ. Той каза, че категорично не е блокиран мажоритарният вот.   \"Преференциите остават в по-различен вид\", допълни депутатът.   \"Фетишизирането на всяка една пропорционална система и промени означава минаване към мажоритарни избори. Никога не съм вярвал, че ще прекарам празника на любовта с БСП. Нищо не е взривено, демократичният процес продължава\", заяви Тома Биков.   \"Изказването на президента Румен Радев и критиките му за служебно спечелване на изборите на ГЕРБ са тенденциозни. Той повтаря опорните точки на БСП. Радев спечели изборите, когато ГЕРБ беше в управлението. След това неговият служебен кабинет организира изборите за този парламент\", припомни народният представител.  ", "date": "2019.02.15", "title": "Тома Биков: Никога не съм вярвал, че ще прекарам празника на любовта с БСП"}
{"url": "http://epicenter.bg/article/Borisov-pred--quot-Gardian-quot--Ekip-ot-britanski-sledovateli-e-v-Balgariya-za-natravyaneto-na-Gebrev/175328/2/0", "text": "\r\n Екип от британски следователи е в България, за да разследва евентуални връзки между отравянето на Емилиян Гебрев през 2015 г. и това на Сергей Скрипал и дъщеря му Юлия, твърди \"Гардиън\". \"Има британски екип у нас\", е заявил премиерът Бойко Борисов пред журналист от изданието. \"Те провеждат съвместно разследване с българските органи\", съобщава \"24 часа\". \r\n \r\n \r\n \r\n Емилиян Гебрев, който е собственик на българска компания, която произвежда и изнася оръжия, изпада в кома през април 2015 година заедно със сина си и един от директорите на компанията. И тримата оцеляват след подозрителното отравяне, но случаят остава неразрешен. \r\n   \r\n През октомври миналата година, след като разговарял с приятел за случая \"Скрипал\", Гебрев се обърнал към българските прокурори, за да им предаде резултатите от лабораторните тестове от 2015 г. Според него те показват, че може да е бил отровен с вещество, подобно на \"Новичок\", за което се смята, че е използвано срещу Скрипал и дъщеря му. \r\n   \r\n \"От момента, в който чухме думата \"Новичок\", ние веднага се свързахме с нашите британски партньори\", разказва Борисов, като добавя, че това се е случило преди няколко месеца. \r\n   \r\n \"Цялата информация, която имаме за движението, мястото на престой, партньорството и контактите, които този човек е имал и за който знаем, е предоставена на британските разузнавателни служби\", добавя още Борисов. \r\n   \r\n Пред журналиста от \"Гардиън\" министър-председателят не е споменал дали екипът включва полицаи или разузнавателни агенти. \r\n   \r\n \r\n \r\n", "date": "2019.02.15", "title": "Борисов пред \"Гардиън\": Екип от британски следователи е в България за натравянето на Гебрев"}
{"url": "http://epicenter.bg/article/Kalin-Georgiev-/175330/2/0", "text": "Основната работа на ДАНС е да лови чужди агени и да противодейства на чужди интереси, те не трябва да мерят бензин по бензиностанциите, заяви бившият главен секретар на МВР Калин Георгиев в сутрешния блок на Нова телевизия.   Сигурен съм, че ще се проверят всички възможни версии по случая Гебрев. Вчера прочетох, че премиерът е казал, че британски разследващи органи са в страната. Имаме съвместен екип за разследване. Това е прекрасно с оглед ресурсите на британските служби, допълни той. Не знам от коя служба са, но предполагам, че са упълномощени да извършват разследване на чужда територия. Ресурсите и бюджетите на тези служби са доста по-различни от тези на нашите служби, смята Георгиев. Организацията на едно такова разследване никак не е лесна и е ограничена от законодателствата на две или повече страни, които ще участват, смята той.   Това, което стана в Четвърто районно не е ново за \"Вътрешна сигурност\", за това имаше информация още, когато аз бях главен секретар, но технологията на резследването е едно, наличието на доказателства- друго. Изключително сложно е всяко разследване. Неудобно ми е да кажа, че това са били колеги, защото те хвърлиха много тежко петно върху цялата система на МВР.   Не знам за опит за терористичен атентат, за който не е съобщено категоричен беше той.", "date": "2019.02.15", "title": "Калин Георгиев: Ресурсът на британските служби ще помогне по случая \"Гебрев\""}
{"url": "http://epicenter.bg/article/Prof--Nikolay-Radulov--Mityo-Ochite-e-bil-v-mnogo-po-loshi-usloviya-v-zatvora-v-Turtsiya/175332/2/0", "text": "Димитър Желязков-Митьо Очите е бил в много по-лоши условия в затвора в Турция. Това бившият главен секретар на МВР и експерт по сигурността проф. Николай Радулов в ефира на БТВ.   „Несравними са условията в българския затвор с тези в турските, които са пословични с грубостта си и с отвратителното отношение към арестантите”, каза Радулов.   Той добави, че най-вероятно Митьо Очите е бил сериозно лишен от възможностите за комуникация в турски затвор. „Най-важното е, че след всички заявки на прокуратурата, че е събрала доказателства за това, че Митьо Очите е ръководител на престъпна група, тези заявки ще трябва да бъдат овеществени в съда”, подчерта Радулов.   „Смятам, че ако за тези шест месеца прокуратурата, съвместно с МВР, работят както трябва, биха могли да съберат изключително много доказателства за ролята и влиянието на Митьо Очите в престъпността по Черноморието”, добави той.   Според Радулов хората по морето са уплашени за бизнеса си. „Много вероятно е да са събрани достатъчно доказателства Митьо Очите да бъде осъден. Вероятно е обаче отново да се стигне до споразумение с прокуратурата и за всички тези велики престъпления, за които ни говореха, да получи малка присъда от 2-3 години и да си ръководи бизнеса от затвора”, допуска експертът.", "date": "2019.02.15", "title": "Проф. Николай Радулов: Митьо Очите е бил в много по-лоши условия в затвора в Турция"}
{"url": "http://epicenter.bg/article/Tsvetan-Tsvetanov-uchastva-kato-govoritel-v-Myunhenskata-konferentsiya-po-sigurnostta/175333/2/0", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов участва като говорител в конференцията \"Разказ за множество флангове: НАТО и нуждата от стратегия за Черно море\", която е част от Мюнхенската конференция по сигурността. Това съобщиха от пресцентъра на ПП ГЕРБ.   Встъпителни изказвания бяха направени от д-р Флориан Херман - член на Ландтага, баварски държавен министър и директор на държавното Канцлерство на Бавария, както и Кристиан Шмидт - член на Бундестага, председател на Германската атлантическа асоциация и бивш федерален министър на земеделието. Останалите участници в дебата бяха държавният секретар на Министерство на отбраната на Румъния Николае Наста, командващият генерал лейтенант на американската армия в Европа Кристофър Каволи и грузинският външен министър Дейвид Залкалиани.   Дебатът се обедини около идеята за необходимост от повече присъствие на НАТО в Черноморския регион, като бе подчертано, че това не трябва да се възприема като провокация, а като гарант за сигурността и стабилността в региона. Трябва да се разработи стратегия за Черноморския регион с активното участие на НАТО и със съдействието на ЕС.   Използването на Черно море от Русия като платформа за провеждане на военни операции директно засяга регионалната сигурност и се стреми към военно доминиране в региона. Нито една прилежаща държава не бива да се отнася към Черно море като към своя територия на изключително влияние, тъй като зачитането на международния му характер е ключово за избягване на конфронтация. Обсъдени бяха и нагласите на европейските граждани за увеличаване на бюджетите за отбрана и по-активен европейски стълб в НАТО.   Цветанов заяви, че в противодействие на дезинформацията и фалшивите новини от Русия за НАТО е важно да подчертаваме ползите от Алианса като гарант за суверенитета и териториалната цялост на членовете и партньорите му. НАТО не е агресор и ние, политиците, сме отговорни да демонстрираме ползите от това да сме надеждни и прогнозируеми партньори в Съюза.   Цветанов подчерта стратегическото значение на взетото от българския парламент решение да даде мандат на правителството да започне преговори със САЩ за закупуване на самолети F16.   Събитието е издание на серията от дебати на високо ниво \"Разговори по въпросите на сигурността в Принц-Карл-Пале\" и е организирано от Германската атлантическа асоциация, съвместно с държавното Канцлерство на Бавария в Мюнхен.", "date": "2019.02.15", "title": "Цветан Цветанов участва като говорител в Мюнхенската конференция по сигурността"}
{"url": "http://epicenter.bg/article/Premierat-Boyko-Borisov-pristigna-v-Belgrad--VIDEO-SNIMKI--/175335/2/0", "text": "Премиерът Борисов пристигна в Белград за националния празник на Сърбия.  \"Пристигнах в Белград, където ме посрещна външният министър на Сърбия Ивица Дачич\", написа премиерът Борисов във Facebook и качи снимки от летището.  В момента министър-председателят е на среща с президента Александър Вучич. Той ще удостои Борисов с „Орденът на Република Сърбия\", когато страната чества и националния си празник - Денят на държавността на Република Сърбия.  „Орденът на Република Сърбия“ е най-високото държавно отличие в страната. Той ще бъде връчен на официална церемония в Белград, а мотивите за връчването му са за изключителни заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Република Сърбия и Република България.", "date": "2019.02.15", "title": "Премиерът Бойко Борисов пристигна в Белград (ВИДЕО+СНИМКИ) "}
{"url": "http://epicenter.bg/article/Vuchich-vrachi-na-Borisov--quot-Ordena-na-Republika-Sarbiya-quot---obnovena-/175337/2/0", "text": "Сръбският президент Александър Вучич връчи „Орденът на Република Сърбия“ на българския министър-председател Бойко Борисов на официална церемония в Белград.   \"Приемам тази награда от името на всички българи, които работиха по време на българското председателство. От името на тези, които вярваха, че Сърбия е част от ЕС. Мога да ви уверя, че колкото и трудни решения да взехме, няма по-хубаво от приятелството\", заяви Борисов след връчването на ордена. Той честити на всички сърби националния празник.   Мотивите за връчването на ордена са за изключителни заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Република Сърбия и Република България.     „Позволете ми на всички вас и на всички сръбски граждани да честитя националния празник, да ви пожелая да сте живи и здрави, много късмет, Бог да ни пази всички нас. Позволете ми да приема тази награда от името на всички българи, които положиха огромни усилия по време на Българското европредседателство, на всички, които вярваме, че Сърбия е неразделна част от Европа, че в най-скоро време ще бъде член на ЕС“, коментира Борисов.   По думите му няма по-добро за една държава да има съсед член на ЕС.   „Да работим заедно по набелязаните инфраструктурни проекти, жп, магистрали, газопроводи, туризъм и всички, което през годината правим, водени от вашия президент Вучич. Мога да ви уверя, че колкото и труден да е светът, колкото и трудни решения да взехме, особено след война – аз вярвам и виждам, че Сърбия върви по верен път и няма по-хубаво от приятелството, от мира и дружбата между народите. В момента ние сме изградили толкова добри отношения с вас“, допълни той.   „Още веднъж ми позволете да благодаря, че връчвайки тази награда, оценявате Българското председателство и това, което вашите съседи България най-добронамерено правят за вас. Воювали сме, били сме се, нищо хубаво не ни се е случило. Сега с Вучич вървим по друг път – с приятелства, с проекти. Да ни остане да спорим само по една тема – колко по-бързо ще повишим доходите на хората. Защото оценката за политиците ще се даде от това колко по-добре ще живеят нашите граждани. Още веднъж честит празник, голяма чест е за мен и съм трогнат от вашето решение“, каза още Бойко Борисов.    ", "date": "2019.02.15", "title": "Вучич връчи на Борисов \"Ордена на Република Сърбия\" Видео+Снимки (обновена)"}
{"url": "http://epicenter.bg/article/Nenchev--Prez-2015-g--voennoto-razuznavane-i-VMA-skriha-ot-voenniya-ministar-otravyaneto-na-Gebrev/175339/2/0", "text": "През 2015 година съм бил министър на отбраната, но от мен бе скрита информацията за отравянето на бизнесмена Емилиян Гебрев, но и за фактът, че той е приет и се лекува във ВМА, която е част от структурата на министерството. Това обяви в студиото на \"ДЕНЯТ с В. Дремджиев\" бившият военен министър Николай Ненчев, който е и лидер на БЗНС. Ненчев подчерта че тогава и военното разузнаване и ръководството на ВМА са премълчали от него тази важна за националната сигурност информация.  Във ВМА винаги има човек на ДАНС, който следи какви пациенти пристигат, какви случаи има, тоест те са знаели за инцидента. За отравянето на Гебрев аз научих от други източници. Парадоксалното е, че и военното разузнаване и ВМА са ме информирали за много други незначителни и банални случаи, но не и за този, подчерта политикът. Важни са мотивите на извършителите, но и защо тази информация не достига до обществото. Връщаме се към годините на комунизма, когато важните неща се криеха от хората. Спомнете си чернобилската катастрофа. Днес сме свидетели на зависимости от хора които са свързани със старата комунистическа система и нейните служби за сигурност. Днес имаме битка между олигарси, които са наследници или са част от старата система.   Поведението на институциите показва липса на отговорност към националната ни сигурност. След тези скандали, които тресат държавата, да сте чули някой да е поел отговорност, някой да е уволнен или да си е подал оставката? Сега аз няма как да потърся отговорност от шефа на ВМА или на военното разузнаване, за това, че са скрили от мен важна информация. Но когато става дума за интервенцията срещу националната сигурност, не трябва да има компромати. Ако не беше натискът на чуждите служби и на посланиците на Великобритания и САЩ, едва ли щеше  тази важна информация да стане публична и да започне разследване. Службите за сигурност са се затворили в един тесен кръг и се стремят важна информация да не стига до обществото, посочи още Ненчев.   ", "date": "2019.02.15", "title": "Ненчев: През 2015 г. военното разузнаване и ВМА скриха от военния министър отравянето на Гебрев"}
{"url": "http://epicenter.bg/article/Borisov-uchastva-v-kragla-masa-predi-Myunhenskata-konferentsiya/175377/2/0", "text": "„Преди старта на Мюнхенската конференция по сигурността взех участие в кръгла маса, XIV. Трансатлантически форум: Свят в хаос – защо трансатлантическите отношения имат значение, организирана от CSU (Christlich-Soziale Union)“. Това публикува на страницата си във Фейсбук министър-председателят Бойко Борисов.  ", "date": "2019.02.15", "title": "Борисов участва в кръгла маса преди Мюнхенската конференция"}
{"url": "http://epicenter.bg/article/Mineralni-bani-vpechatlyava-na-Vakantsiya-SPA-ekspo-v-Sofiya/175382/2/0", "text": "Община Минерални бани предизвика много симпатии на 36-ото Международното туристическо изложение Ваканция&СПА експо в София, което бе открито от министъра на туризма Николина Ангелкова.   Щандът на Минерални бани е с напълно обновена визия. На първа линия върви новия филм за туристическите забележителности на територията на общината. За първи път филм за общината е дублиран на още два езика – английски и турски. Тук са и представените за първи път туристически карти на региона, които получиха много високи оценки, както от министъра на туризма Весела Ангелкова, така и от официалните лица, посетили щанда.   Според министър Ангелкова, представеният подход можел да бъде пример за останалите общини, които развиват туризъм. Правителството и екипът на Министерството на туризма застават зад всяка инициатива, представена от бизнеса и общините, която разкрива огромния туристически потенциал на България и специфичните продукти на регионите. Само с общи усилия можем да надградим постигнатите рекордни резултати в сектора през последните три години, заяви тя при откриването на най-големия и престижен форум в туризма у нас и един от най-авторитетните на Балканите.", "date": "2019.02.15", "title": "Минерални бани впечатлява на Ваканция&СПА експо в София"}
{"url": "http://epicenter.bg/article/Pedro-Sanches--Na-28-april-v-Ispaniya-shte-ima-predsrochni-parlamentarni-izbori/175367/7/0", "text": "Премиерът на испанското социалистическо правителство Педро Санчес обяви днес, че на 28 април в страната ще се състоят предсрочни парламентарни избори, предаде Франс прес.   \"Предложих да се разпусне парламентът и на 28 април да се свикат парламентарни избори\", каза Санчес на пресконференция след извънредно заседание на правителството, което дойде на власт само преди осем месеца, предаде БТА.   Предстоящите избори в Испания - третите за последните четири години - са поредната индикация, че политическата сцена в страната е все по-фрагментирана.   Връх в дебатите взима стремежът на каталунските сепаратисти към независимост на областта, отбелязва Асошиейтед прес.  ", "date": "2019.02.15", "title": "Педро Санчес: На 28 април в Испания ще има предсрочни парламентарни избори"}
{"url": "http://epicenter.bg/article/ES-otpusna-dopalnitelni-sredstva-za-okolnata-sreda-v-Balgariya/175373/7/0", "text": "Европейската комисия съобщи, че ще бъдат осигурени средства за 12 проекта в областта на околната среда в 10 държави от ЕС. Страните, които получават средствата, са Австрия, България, Чехия, Естония, Финландия, Гърция, Унгария, Италия, Португалия и Словения. Проектите са насочени към опазването на природата, водите, въздуха.    Избраните 12 проекта са с общ бюджет от 215,5 млн. евро, от които 116,1 млн. евро съфинансиране от ЕС. Средствата от ЕС се очаква да привлекат инвестиции до 3,2 млрд. евро. Градове в България и Унгария ще получат средства за борба със замърсяването на въздуха. Проектите, които ще бъдат подкрепени, включват подмяна на замърсяващите битови отоплителни уреди или осигуряването на чист обществен транспорт, велоалеи, електрически зарядни станции. Двата проекта са с общ бюджет от 32,6 млн. евро, се посочва в съобщението.    Уточнява се, че средства в нашата страна ще бъдат насочени към София, Бургас, Велико Търново, Монтана, Русе и Стара Загора. Отбелязва се, че в тези градове живее една трета от българското население.   Източник: Фактор \r\n \r\n \r\n \r\n", "date": "2019.02.15", "title": "ЕС отпусна допълнителни средства за околната среда в България"}
{"url": "http://epicenter.bg/article/-quot-Lokhiyd-Martin-quot--kachva-na-konveyra-iztrebitelite-F-16-za-Balgariya/175378/7/0", "text": "\"Локхийд Мартин\" се подготвя за производството на българските изтребители F-16, пише в прессъобщение на американската компания. Освен българските самолети в завода ще бъде произвеждана бъдещата ескадрила изтребители F-16 Блок 70 и на Бахрейн, Словакия и други международни клиенти. \"С напредването на процеса по придобиване на F-16 Блок 70 България може да бъде сигурна, че ще получи доказана и иновативна самолетна система, която в продължение на десетилетия ще може да допринася към оперативната съвместимост на НАТО\", уверява Робинсън. В прессъобщението се посочва и че \"Локхийд Мартин\" работи с правителствата на България и Съединените щати за очертаване на възможностите за намаляване на разходите в процеса на преговорите. Компанията отново представя F-16 Блок 70: има вградени технологии, разработени за петото поколение изтребители F-35 \"Мълния\" II и F-22; доказано, способно, ниско-рисково и ценово ефективно решение за нуждите на националната сигурност на България и НАТО; дългосрочна възможност за развитие на българските военновъздушни сили; предоставяне на икономически и промишлени ползи за България; реални ползи за страната - подкрепяне на суверенитета, споделяне на технологии и подпомагане на местната заетост.   Източник: Фактор", "date": "2019.02.15", "title": "\"Локхийд Мартин\" качва на конвейра изтребителите Ф-16 за България"}
{"url": "http://epicenter.bg/article/Putin--Evropeyskite-strani-ne-iskat-amerikanski-raketi-na-teritoriyata-si--no-si-malchat/175379/7/0", "text": "Руският президент Владимир Путин заяви днес, че европейските страни не желаят на тяхна територия да бъдат разположени американски ракети, но не смеят да възразят на САЩ, предаде ТАСС, цитира БТА.   \"Мислите ли, че някоя от европейските страни иска в Европа да се появят американски ракети със среден обсег?. Да, никой не иска, но седят и си мълчат\", каза той пред журналисти в южния руски град Сочи и попита реторично къде е суверенитетът на европейските страни.   \"Явно те смятат, че в крайна сметка са заинтересувани от такава организация (НАТО), в която са вложили част от своя суверенитет\".   Путин отбеляза, че понастоящем Европейският парламент приема повече на брой решения, задължителни за всички членове на ЕС, отколкото навремето е приемал Върховният съвет на СССР.   \"Напълно независими държави просто не съществуват в света\", констатира руският президент.   Той напомни, че страните от Евразийския икономически съюз също са предали част от своя суверенитет на наднационалните органи на организацията.", "date": "2019.02.15", "title": "Путин: Европейските страни не искат американски ракети на територията си, но си мълчат"}
{"url": "http://epicenter.bg/article/-quot-Roditel-1-quot--i--quot-Roditel-2-quot--zamenyat--quot-mayka-quot--i--quot-bashta-quot--vav-Frantsiya/175388/7/0", "text": "Депутатите от националното събрание във Франция приеха на първо четене промени в училищни формуляри, където вместо думите \"майка\" и \"баща\" ще пише \"родител 1\" и \"родител 2\".   \"Поправката е с цел укрепване на семейното разнообразие в семейството\", заяви депутатът Валери Пети, която внесе промените за гласуване. Тя подчерта, че формулировките от училищните документи до момента не са отчитали случаите на еднополови семейства, макар Законът за \"брака за всички\" да е приет още през 2013 година.    \"У нас все още има семейства, които се сблъскват с проблеми, предизвикани от остарели, застинали социални модели.\" смята друг френски депутат Дженифър Де Темерман и допълни, че смята приемането на мерките, като още една крачка за постигането на социално равенство, предаде rfi.fr, цитира actualno.com.   Настоящият министър на образованието се изказа срещу поправката. Представител на опозиционната лява партия Ксавие Бретон заяви, че \"когато чуя за остарял социален модел, бих искал да напомня, че повече от 9% от браковете днес са между мъж и жена.\"", "date": "2019.02.15", "title": "\"Родител 1\" и \"Родител 2\" заменят \"майка\" и \"баща\" във Франция"}
{"url": "http://epicenter.bg/article/Ruskiyat-premier-Medvedev-idva-u-nas-prez-mart-/175394/7/0", "text": "В началото на март е планирано посещение на руския премиер Дмитрий Медведев в България, както и голям двустранен форум в сферата на туризма, съобщава в интервю Георги Минчев, председател на Българо-руската търговско-промишлена палата.   \"Поредната среща между двете страни е продължение на политиката на рестартиране на двустранните отношения между София и Москва след посещението на президента Румен Радев и премиера Бойко Борисов в Кремъл през май миналата година\", каза още той.   Това ще бъде второ посещение на Дмитрий Медведев у нас. За пръв път той посети България през зимата на 2008 г., малко преди да бъде избран за президент на Русия. Тогава Медведев беше част от делегацията на президента Владимир Путин.   До момента няма официално потвърждение на новината.   Източник: БГНЕС", "date": "2019.02.15", "title": "Руският премиер Медведев идва у нас през март?"}
{"url": "http://epicenter.bg/article/Zapadnite-posolstva-vzeha-Balgariya-na-rachno-upravlenie/175356/11/0", "text": "  В рамките на три дни западни посланици направиха за смях българските спецслужби по два фрапантни случая - отравяне на бизнесмен с нещо като новичок и канал за трансфер на стотици милиони от Венецуела. Същите тези служби, които побъркват гражданите и бизнеса с всякакви бюрократични изисквания уж с цел предотвратяване на прането на пари. А най-нахалното е, че хванати натясно, началниците им от най-висок ранг се оправдават неумело колко много работели и какво чудесно съдействие си оказвали с други, неработещи като тях служби. Явно разчитайки на дипломатичното отношение на западните си партньори, които   няма публично да се оплачат от тяхната некадърност   Всеки гражданин, ако иска да се разпореди със собствени пари над 10 000 лв., ще трябва да подпише декларация за произхода им, като го заплашва наказателна отговорност и дори затвор, ако излъже. Ако пък реши да си купи жилище, специално ще се изпрати справка към ДАНС за проверка за пране на пари или пък дали с въпросния имот не се финансира тероризъм. Всяка фирма, работеща с клиенти, трябва да представи на ДАНС план за обучение на служителите си за пране на пари. Всяка фондация трябва да има вътрешни правила за контрол и предотвратяване изпирането на пари, които да изпрати на директора на финансовото разузнаване за утвърждаване. Десетки хиляди фирми трябва да декларират кой е действителният им собственик, като на службите отново са дадени огромни правомощия да проверяват и да глобяват.   На този фон същите служби са проспали или пък умишлено са си затваряли очите   за това как през сметка в една неголяма банка са се въртели стотици милиони долари от Венецуела. При условие че регионът е обявен за рисков и всяка финансова операция трябва да се гледа под лупа. При положение че търговският оборот на България с латиноамериканската държава е едва няколкостотин хиляди долара. И сигурно каналът щеше да си работи, ако не бяха американските служби, които подадоха сигнал до българските власти. Те дори се застраховаха - за да не се замете всичко под килима, беше направена публична среща при премиера. Разбра се, че парите са блокирани, както и че тепърва ще се правят проверки.   По същия начин се процедира и по случая с отравянето на оръжейния търговец Емилиян Гебрев - само дето не беше американският посланик, а колежката му от Лондон. Срещата бе свикана веднага след като в разследващия сайт \"Белингкат\" изтече информация, че агент на руското военно разузнаване ГРУ, за когото се предполага, че е участвал в отравянето на Сергей и Юлия Скрипал в Солсбъри, е бил в България. И че е напълно възможно да има отношение към отравянето по подобен начин на български бизнесмен насред София. И след срещата в премиерския кабинет се разкри доста   тъжна картина на състоянието на прокуратурата и службите   Как например да си обясним, че 4 години не стигнаха на службите да установят как, къде и с какво точно е извършено покушението срещу Емилиян Гебрев, неговия син и един от производствените директори на фирма \"Емко\"? Защо тепърва ще се установяват и разпитват хората, които са вечеряли с него в столичен ресторант през далечната 2015 г.? Защо едва сега се иска помощ от Лондон за експертиза на отровата, която е използвана?   Едва ли има по-ясен сигнал за пълния провал на българските служби, които постоянно се хвалят с нищо незначещи доклади и отчети, от това, че западните служби и посолства са ги взели на ръчно управление. И няма никакво значение   дали става дума за некадърност или за корупция   Безспорният факт е, че службите в България се използват повече за камуфлаж, политически интриги и услуги, отколкото да свършат някаква работа в полза на обществото. Те се настървяват само когато трябва да бъде ударен някой икономически или политически \"враг\" на властта. Те се захранват с милиони левове годишен бюджет и се обзавеждат с всевъзможни привилегии. А ефектът е нулев. Признават си го самите те. Например миналата година финансовото разузнаване е описало всевъзможни схеми за пране на пари, които било установило, но прозаичната реалност е, че е успяло да спре само 19 сделки за скромните 1 923 468 евро.   Все още не е ясно и защо специалните служби допуснаха фалита на четвъртата по големина банка КТБ. Ако приемем тезата на прокуратурата, че банката е източена от своя собственик, службите трябваше да са се сезирали и да са реагирали много преди краха. Но не са. И никой даже не ги пита защо.   Затова е основателен въпросът за какво са ни такива служби, ако не могат да предотвратят или поне да предупредят за рискови операции и криминална дейност? И ако не са западните медии и служби, които да дават тласък за разследвания като тези с отровения бизнесмен и траншовете от Венецуела, ще работят ли тайните агенти изобщо? И ще доживеем ли при някой провал началниците им да подадат оставка? Последният въпрос е риторичен!    ", "date": "2019.02.15", "title": "Западните посолства взеха България на ръчно управление"}
{"url": "http://epicenter.bg/article/Valeriya-Veleva--GERB--olyahte-se--Zashto--/175376/11/0", "text": "   което лишава хората от истинското им право на избор, се приема на нож от всички страни: от анализатори, социолизи, политолози - говорители на обществено мнение. Омбудсманът готви жалба към Конституционния съд, БСП развя знамето на онеправданите и го понесе към Брюксел. Всички те имат път към избирателя и    Защо ГЕРБ се съгласиха на това унижение?  Когато президентът предупреждава, че българската демокрация ерозира, че управляващите налагат диктат.  за да имат основания критиците да говорят за \"диктатура\", \"режим\", тоталитарни порядки\" и т.н.  Не знам колко души са проследили 16-часовите дебати по приемането на поправките в Изборния кодекс. Е, аз го направих! Не за първи път съм наблюдавала работата на парламента в екстремни ситуации, но такова газене на правила и норми отдавна не бях виждала.   Самият законодателен процес беше пълен хаос. На моменти председателят на парламента Цвета Караянчева не знаеше какво се гласува, не можеше дори да формула текстове, които да се приемат, беше неадекватна към реда в залата. Председателят на правната комисия Данаил Кирилов ползваше правилника като носна кърпа. Предлагаха, приемаха и отхвърляха разни текстове в абсолютен безпорядък. В дадени моменти залата не знаеше в каква процедура е, по едно време имаше дори два доклада, които естествено депутатите не бяха чели, в единия пишеше едно, в другия - друго, но те вдигаха ръце, както им нареждаха.  Истински фарс!  Оставям настрана скандалите и обидните реплики, които гарнираха този маскарад... Да му мислят онези, които бъркат изказване от парламентарната трубуна с махленска препирня.  А става дума за изборни правила! За норми, върху които трябва да стъпи правовата държава!  За спазване на закона!    За да покажат на всички, че не им пука от факта, че     Защо се вкарват ГЕРБ в този капан?   Нямало време за нова ЦИК, щяло да се създаде хаос. Но, същата тази ЦИК бе избрана през март 2014 година, пак два месеца преди изборите и това не създаде хаос... Щели да се изпокарат патриотите кого да сложат; старата ЦИК била удобна на ГЕРБ; имали страх от президента, който трябва да издададе укази за членовете на новата ЦИК и т.н.... Нивото на българския политически процес е паднало толкова ниско, че такива дребни политически сметки се вадят като аргументи, за да не се спазва законът! Това просто е недопустимо!  А демокрацията е преди всичко спазване на правилата.  Не се прочистиха и \"мъртвите души\" от избирателните списъци, не се създаде регистър на избирателите.  Защо? Тук поне отговорът е прост, но имиджово пак не е в полза на ГЕРБ.  И понеже 30 години нищо не се променя, хората разбират, че са лъгани и в изборния ден недоволните духват за гъби. А партиите се чудят защо пада избирателната активност. Заради лъжата! Заради измамата! Заради отношението към избирателя като средство за себеуреждане. Незнайно кога и по какъв повод. Държавата е затънала в тресавище от проблеми. Скандалите се застъпват, налага се усещането, че властта е неспособна да реагира адекватно. И готви изборни фалшификации...  . Обикновено бумерангът се връща към онези, които са променили правилата по своята кройка. БСП го изпита с мажоритарния вот, наложен от Първанов през 2009 година. На \"Позитано\" 20 си скубеха косите, когато видяха, че не успяха да вкарат нито един мажоритарен депутат.   - чувството за самозабравяне, за самодостатъчност ги заслепява. Защо? От страх, че губят и искат със всички способи да се задържат, или заради измамното усещане, че са вечни и всичко им е позволено?  И в двата случая това се наказва. Така поне пише в историята.  Ако има кой да чете. И да си взима поука.", "date": "2019.02.15", "title": "Валерия Велева: ГЕРБ, оляхте се! Защо? "}
{"url": "http://epicenter.bg/article/Mirela-Kostadinova--Petar-Ikonomov-otkazal-pokana-da-stane-ministar-na-prosveshtenieto/175386/11/105", "text": "Някога Петър Икономов се запознал с Васил Левски, когото по-късно посрещнал в родната си Трявна. Приготвил скривалище в мазето на дядо си, летописеца поп Йовчо и настоявал да го включи в дейността на комитета. Левски отклонил молбата му: „Ти си учен човек, зян не ставай! Много са тия, дето ще умрат за Отечеството.“   След разтурянето на легията Петър Икономов се уславя учител в семейството на барон Йозеф Кумичанин, а през 1872 г. се връща в Трявна. За кратко учителства в школото. В началото на 1873 г. напуска родния си град. Заподозрян е от турската власт и се установявава във В. Търново като частен учител в дома на някои си Славчеви. Запознава се с Бачо Киро и често му гостува в Бяла Черква.   През януари 1876 г. минава под венчило със Стефана Кънчева и става учител в Дряново. Тук той участва в подготовката на въстанието, пренася оръжие и се надява да тръгне с четата. Но Бачо Киро не се решава да пристъпи волята на Апостола: „Теб Левски те държеше за после, та аз ли да те хвърля в огъня?“ Животът го среща и с други големи българи – Стефан Караджа, Панайот Хитов, Филип Тотю, Илю войвода, Михаил Греков, Любен Каравелов, Иван Кършовски.   Икономов е роден на 24 май 1851 г. в Трявна. Син е на поп Никола и внук на летописеца поп Йовчо. На кръщенето му, сред гостите присъствал Петко Славейков, който по-късно казал: „От това дете поп няма да стане“. По традиция всички момчета от рода на Икономови били обричани на църквата. Икономов учи в родното си градче при Кънчо Кесаров и Петко Славейков.   Връстници и приятели са с Ангел Кънчев, който е също помощник на Левски, участник във Втората българска легия. Като деца, в къщата на поп Йовчо, направили читалня. Икономов редял думи на глас от книгите на дядо си, вестник „Гайда“ и книгите на Славейков. Обичал да рецитира стиховете му.   Едва тринадесетгодишен сам учи руски и латински език от „Лексикон триезичний“, издаден по времето на Петър Велики в Русия.   След смъртта на баща си през 1865 г. станал бояджийски чирак и две години обикалял тревненските махали. Помагал на майка си, която имала седем деца. През 1867 г. напуснал Трявна и на път за Русе престоял известно време в село Арбанаси, където работел с майстор Маньо при построяването на манастирски обори. После се отбил при брат си Йонко в Г. Оряховица, който след образованието си в Русия се установил там за свещеник. Икономов заявил пред брат си, че отива в Белград, за да стане бунтар при Раковски. Брат му го разубеждавал, но напразно.   В Русе, след като помагал в товаренето на овце на един австрийски шлеп, вечерта се мушнал между животните и стигнал до Белград. Там намерил Панайот Хитов и му предал писмо от Драган Цанков, който молел да настанят Икономов, за да учи. Хитов го приел при себе си, а после със средства на легията го облякъл прилично, купил му учебници и платил таксата му за гимназия.   „Трудно ми беше отначало, докато посвикна с близкия до нас език. Но свикнах, с много воля и старателност. Предметите бяха различни от това, което бях учил в България. Тук и на смятането викаха „Алгебра“ или „математика“, и немския език учеха. Скоро свикнах с новостите и даже успях да се наложа по сметанието като един от първите ученици“. Той останал в помощ на Легията.   В Белград се среща със стария си приятел от дете Ангел Кънчев, който тъкмо започнал да учи в Артилерийската школа. „Преди да тръгне за към Белград Ангел си бил ходил до Трявна по поръка на баща си, да обиколи тамошната им къща. Тогава отишъл и при майка и рекъл, че го чака път за Белград. Мама се възрадвала от това и на другия ден занесла у Ангелови бохча с малки медени питки, каквито аз обичах мното. В бохчата беше скътала и една жълтица – сигурно от последните, които ù останали. Ангел така и ми предаде бохчата. А жълтицата пареше ръцете ми, защото все ми напомняше каквото бях обещал аз да пращам пари. Скътах я в джеба си и се с мене я носех…“ След като учи в Белград, заминава в Загребската гимназия.   На 10 февруари 1879 г. се открива Учредителното народно събрание във В. Търново. Икономов живо следял дебатите. Стоял близо до Петко Славейков и неговите съидейници. По повод поведението на някои депутати Славейков тогава казал: „Ей го на, Греков до вчера беше в легионерски дрехи, а днес се мъчи да мушне България на Запад. Аз като гледам – същото очаква и онова хлапе Стамболов. Щеш ли го погледна утре в очите, като знаеш, че бяга от Русията?“   По настояване на митрополит Климент (Васил Друмев) Икономов остава във В. Търново като директор на Девическата гимназия, а по-късно е учител по математика в Петропавловската семинария. Тук негови ученици са бъдещите учени-историци проф. Васил Златарски, проф. Юрий Трифонов, Янко Чакалов и др. Когато Климент станал министър-председател, поканил Икономов за министър на просвещението, но той отказал. После, когато митрополит Климент бил заточен от Стамболов в Гложенския манастир, Петър Икономов, преоблечен като пастир, му носел храна и вестници. Вземал от него писма, които носел на адреси.   Тревненецът съставял учебници по математика и сътрудничил на известния търговски книгоиздател Ефрем Попхристов. Икономов виждал нуждата в България от учебни помагала и се насочил към издателската дейност.   През 1887 г. напуснал В. Търново и отишъл във Варна. Построил къща и печатница и издавал учебници, които продавал на училищата в Русе и Бургас.   Около 1900 г. купува партерния етаж на къщата на улица „Ив. Вазов“ №1 и основал издателство и книжарница „Зора“. Издавал също юношеска литература – книгите на Жул Верн, Емилио Салгари, първото цялостно издание на романите на Майн Рид и др. Около 1910 г. станал жертва на финансов банкрут и дейността му включвала само покупко-продажба на канцеларски материали.   В музея на Рилския манастир се съхранява единственият запазен у нас учебник по аритметика, съставен от Петър Икономов. Автор е на ръкописа „Възпоменания“, но днес той е изгубен.   Той помагал материално за организиране на значими музикални прояви в морската столица. Умира на 18 октомври 1921 г. във Варна.    ", "date": "2019.02.15", "title": "Мирела Костадинова: Петър Икономов отказал покана да стане министър на просвещението"}
{"url": "http://epicenter.bg/article/NSI-otchete-uvelichenie-na-tsenite-na-hrani-i-uslugi/175374/4/0", "text": "  Националният статистически институт (НСИ) публикува индекса си за потребителските цени и инфлацията през януари 2019 г.   Според него месечната инфлация е 0.5%, а годишната (януари 2018-януари 2019) - 3%. Хранителните стоки са увеличили цените си с 1.6%, а различните комунални услуги - между 1 и 7.4%. Регистрирано е намаление на цените на облеклата (4.0 - 4.2%), на горивата (2.3 - 3.5%), на алкохол и тютюневи изделия (около 0.2%).     По предварителни данни на НСИ индексът на потребителските цени за януари 2019 г. спрямо декември 2018 г. е 100.5%, т.е. месечната инфлация е 0.5%.   ( ). Средногодишната инфлация за периода февруари 2018 - януари 2019 г. спрямо периода февруари 2017 - януари 2018 г. е 2.9%.   През януари 2019 г. спрямо предходния месец цените на стоките и услугите в потребителските групи са се променили, както следва:   - хранителни продукти и безалкохолни напитки - увеличение с 1.6%;   - алкохолни напитки и тютюневи изделия - намаление с 0.2%;   - облекло и обувки - намаление с 4.2%;   - жилища, вода, електроенергия, газ и други горива - увеличение с 0.6%;   - жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец;   - здравеопазване - увеличение с 0.1%;   - транспорт - намаление с 2.8%;   - съобщения - увеличение с 0.2%;   - развлечения и култура - увеличение с 5.6%;   - образование - цените остават на равнището от миналия месец;   - ресторанти и хотели - увеличение с 0.3%;   - разнообразни стоки и услуги - увеличение с 0.2%   : хляб - с 0.6%, свинско месо - с 0.2%, месо от домашни птици - с 0.1%, малотрайни и трайни колбаси - съответно с 0.1 и 0.4%, риба - с 0.8%, кисели млека - с 0.2%, ябълки - с 3.5%, цитрусови и южни плодове - с 0.2%, домати - с 16.7%, краставици - с 11.1%, зеле - със 17.4%, зрял лук и чесън - съответно с 10.6 и 1.1%, кореноплодни зеленчуци - с 6.5%, картофи - с 9.4%, гъби - с 4.7%, маслини - с 3.0%, зрял боб - с 0.7%, захар - с 1.9%, оцет - с 2.0%, минерална вода - с 3.0%, газирани напитки - с 2.4%, плодови сокове - с 2.0%, ракии - с 1.0%, и други.   ориз - с 1.2%, брашно - с 0.2%, месо от едър рогат добитък - с 0.9%, мляно месо (кайма) - с 0.4%, пълномаслено и нискомаслено прясно мляко - съответно с 2.7 и 1.7%, сирене - с 0.6%, кашкавал - с 0.1%, яйца - с 0.9%, млечни масла - с 1.2%, маргарин - с 0.6%, олио - с 2.4%, леща - с 0.8%, кафе - с 0.3%, чай - с 1.2%, вина - с 0.4%, бира - с 1.2%, и други   : водоснабдяване - с 3.4%, канализационни услуги - със 7.4%, услуги за пречистване на водата - с 3.3%, централно газоснабдяване - с 1.8%, въглища - с 1.0%, климатични инсталации - с 1.7%, готварски печки - с 1.3%, метан за ЛТС - с 1.4%, пътнически таксита - с 1.3%, вестници - с 4.1%, пакетни услуги за почивка и туристически пътувания - с 11.7%, услуги в ресторанти, кафенета и други - с 0.2%, козметични продукти - с 0.4%, и други.    облекло - с 4.0%, обувки - с 4.7%, газообразни и течни горива за битови нужди - съответно с 2.1 и 3.2%, мебели - с 1.2%, хладилници - с 0.5%, прахове за пране - с 0.2%, дизелово гориво - с 2.3%, автомобилен бензин А95H - с 3.5%, автомобилен бензин А98Н - с 3.0%, газ пропан-бутан за ЛТС - със 7.6%, международни полети - с 15.2%, кина и театри - с 0.3%, продукти за лична хигиена - с 0.6%, и други   През януари 2019 г. цените на лекарствените продукти и стоматологичните услуги са се увеличили с по 0.1%, а цените на лекарските услуги остават на равнището от предходния месец.  ", "date": "2019.02.15", "title": "НСИ отчете увеличение на цените на храни и услуги"}
{"url": "http://epicenter.bg/article/Bloomberg--Retsesiyata--svetovnata--ikonomika--veroyatno--zapochne--Evropa/175400/4/0", "text": "Рецесията в световната икономика вероятно ще започне от Европа. Регионът има куп проблеми - свои вътрешни, но и зависими от външни фактори. И въпреки че окончателните данни за брутния вътрешен продукт на държавите от ЕС все още не е публикувана, последните известни данни дават основание за подобен извод. Това съобщи Bloomberg.   Затова континентът вече си е спечелил и славата на боледуваща икономика. Точно икономиката на Европа в много по-голяма степен, отколкото търговската война между САЩ и Китай, е най-голямата заплаха за световния икономически ръст.   Повечето експерти вече са на това мнение, сочейки голямата зависимост на европейските държави от икономиките на САЩ и Китай.   Данните за промишленото производство на държавите от еврозоната например показват, че точно при тях този показател пада с темпове, непознати от 2008 година досега.   Последните цифри са категорични - промишленото производство в 19-те страни през декември 2018 година е намаляло с 0.9% спрямо ноември същата година. Този спад именно е най-големият от 2008 година досега.   Без да се дочакат последните годишни данни, повечето експерти вече смятат, че европейската икономика е в рецесия. Любопитен факт е завършването на програмата за количествени облекчения, провеждана от Европейската централна банка именно в края на 2018 година.   Причината според банкерите на Марио Драги е наличието на така наречения \"зелен ръст\" на европейската икономика. Оказа се обаче, че такъв ръст няма и сега въпросът е кога ЕЦБ ще се върне към изкупуването на активи отново.   И още нещо интересно - преди кризите в ЕС започваха от периферията. Примерите са няколко - Гърция, Португалия, Италия. Сега сериозните икономически проблеми са в ядрото на съюза - Германия и Франция. Двете държави на практика дават половината от икономиката на еврозоната и ако техните икономики се забавят, рецесията за целия ЕС е гарантирана.     \"Ако Франция престане да потребява, а Германия - да произвежда, в еврозоната ще се появят сериозни проблеми\", казва главният икономист на Allianz Людовик Субран. И това вече се случва.", "date": "2019.02.15", "title": "Bloomberg: Рецесията в световната икономика вероятно ще започне от Европа"}
{"url": "http://epicenter.bg/article/Turtsiya-ni-vrashta-Dimitar-Zhelyazkov-Ochite-dnes/175324/3/0", "text": "Димитър Желязков-Митьо Очите ще бъде екстрадиран в България днес. Турските власти ще го предадат на българските в полицейския участък на летище \"Ататюрк\" в Истанбул. Митьо Очите ще пристигне в София с редовен полет и под съдебна охрана. Веднага след това ще му бъдат повдигнати обвинения. Припомняме, че Желязков изчезна от страната след акция на полицията, при която бяха арестувани 19 души, обвинени, че са част от ръководена от него организирана престъпна група.  Той беше арестуван в началото на август в луксозен хотел край Босфора, в компанията на общинския съветник от БСП Бенчо Бенчев и на бившия депутат от ДПС Несрин Узун. Източник БНТ", "date": "2019.02.15", "title": "Турция ни връща Димитър Желязков-Очите днес"}
{"url": "http://epicenter.bg/article/Obir-na-banka-v-Sofiya/175336/3/0", "text": "Опит за обир на банков клон е имало тази сутрин в столичния квартал „Суха река”, съобщи Нова телевизия.   Сигналът към полицията е подаден около 08:30 часа сутринта. Според съобщената информация, човек с маска и въоръжен влязъл в обекта, заплашил служителките и, след като използвал спрей, отнел сума пари. Няма данни за пострадали хора.   Незабавно са предприети оперативно-издирвателни действия, изясняват се всички факти и обстоятелства около случая.  ", "date": "2019.02.15", "title": "Обир на банка в София"}
{"url": "http://epicenter.bg/article/Zhena-se-samozapali-zaradi-mizeriyata--nyamala-pari-za-lekarstva/175344/3/0", "text": "52-годишна жена се самозапали в двора на къщата си в стражишкото село Камен. Трагедията се разиграла в четвъртък сутринта, съобщи Канал 3.   Славка направила клада от стари дрехи и драснала клечката, а после влязла в пламъците. Жената веднага лумнала като факла, но за щастие съседи се притекли светкавично на помощ и успели да я изгасят, като мятали върху нея одеяла.   Съпругът на жената през това време бил отишъл до магазина, но тя по-рано му казала, че сложи край на живота си по този начин. Славка била отчаяна от мизерията, семейството нямало пари за осигуровки и лекарства.   Според съселяни на жената, преди време Славка пак правила опити за самоубийство, но я спасявали. Тя е откарана с изгаряния в болницата във Велико Търново, но без опасност за живота.", "date": "2019.02.15", "title": "Жена се самозапали заради мизерията, нямала пари за лекарства"}
{"url": "http://epicenter.bg/article/Progovori-ohranitelyat-na-obraniya-klon--Maskiraniyat-izkreshtyal---parite-i-valutata-/175354/3/0", "text": "Тази сутрин, към 8.36 часа, в полицията постъпил сигнал за грабеж, извършен от банков клон в столичния квартал \"Сухата река\". Според съобщената информация, човек с маска и въоръжен влязъл в обекта, заплашил служителките и, след като използвал спрей, отнел сума пари. Няма данни за пострадали хора.   Незабавно са предприети оперативно-издирвателни действия, изясняват се всички факти и обстоятелства около случая. В банковия клон текат огледи.   Пред  No vini.bg проговори охранителят на банковия клон, който е бил напръскан със спрей от обирджията. Той разказа, че в банката е влязъл висок и едър мъж с маска на лицето, насочил е пистолет към него и е казал: парите и валутата, след това веднага го е напръскал в лицето със спрей. Охранителят, за щастие, е успял да натисне паник бутона. Той не си спомня нищо след като е бил напръскан.   Всички служители от банковия клон са силно изплашени от случилото се.  ", "date": "2019.02.15", "title": "Проговори охранителят на обрания банков клон. Маскираният казал спокойно  - парите и валутата!"}
{"url": "http://epicenter.bg/article/Mladen-Marinov--Razsledvame-otravyaneto-na-Gebrev-s-kolegi-ot-Velikobritaniya/175362/3/0", "text": "Представители на английските служби от вчера са в България, за да работят заедно с колегите си по разследването, свързано с опита за убийство на Емилиян Гебрев, каза вътрешният министър Младен Маринов, предаде БТА.   Той отказа конкретика колко точно британски експерти са тук, както и представители на кои служби са.   Контакти със службите обаче били направени още при подаването на сигнала от Гебрев. Нямало как при влизането в страната на Сергей Федотов, граничните полицаи да са знаели дали това е негово агентурно име, каза Маринов и отрече повече информация с кого се е срещал Федотов у нас.   А през 2015 година, когато е първият подаден сигнал от бизнесмена, е работено само на национално ниво.", "date": "2019.02.15", "title": "Представители на английските служби са в България за разследването по случая \"Гебрев\""}
{"url": "http://epicenter.bg/article/Ivaylo-Ivanov--Okolo-10-000-12-000-lv--sa-otkradnati-pri-obira-na-bankov-klon/175363/3/0", "text": "Около 10 000-12 000 лв. са откраднати при обира на банков клон в София. Това каза пред журналисти главният секретар на МВР гл. комисар Ивайло Иванов, предаде агенция „Фокус“.   По думите му мъжът, обрал банковия клон не е използвал насилие.   „Напръскал е със спрея само охраната. Господинът е заведен в болнично заведение за промивка на очите. Няма сериозна опасност за неговото зрение. След заплахата той е подал тобра, в която касиерките са поставили известна сума. Тя в момента е в процес на уточняване. Мисля, че е около 10 000-12 000 лв.“, коментира още Ивайло Иванов.  ", "date": "2019.02.15", "title": "Ивайло Иванов: Около 10 000-12 000 лв. са откраднати при обира на банков клон в София"}
{"url": "http://epicenter.bg/article/----6--16---------18----------------------/175323/2/0", "text": "Не 6, 16 да имахме от тези 18 членове на ЦИК, пак щяхме да искаме да се спазва законът и комисията да бъде сменена. Това каза лидерът на БСП Корнелия Нинова по време на дебатите по проекторешението, внесено от партията, за смяна състава на ЦИК.   „ “, заяви лидерът на БСП, предаде Агенция „Фокус“    Парламентът отхвърли проекта на БСП за откриване на публична процедура за нов състав на ЦИК. \"За\" предложението на левицата бяха 56 народни представители, \"против\" - 83, въздържаха се 17 депутати.   Текстовете предвиждаха комисията по правни въпроси в двудневен срок да одобри и внесе за разглеждане проект на процедурни правила за предложения за състав, изслушване на кандидати и избор на председател, заместник-председатели и секретар на Централната избирателна комисия/ЦИК/.   Мотивът е, че мандатът на членовете на ЦИК е пет години и изтича на 21 март 2019 г., в същото време съгласно Изборния кодекс процедурата по избор на нов състав следва да приключи до 21 февруари 2019 г. Неспазването на тези срокове би било изключително лош знак и пример за своеволие на законодателния орган, на отказ да се изпълни законът без причини, според вносителите. Създава се изключително опасен прецедент, обясни Крум Зарков /БСП/.     изтъкна Нинова.   “, каза още Нинова.    „ “, допълни още лидерът на БСП.   Във връзка с твърденията на управляващите, че ЦИК е назначена от БСП и на въпроса защо да се сменя, Нинова коментира: “, аргументира се лидерът на БСП.  По думите й ГЕРБ в сегашната комисия имат 7 души, БСП – 6, ДПС – 3, НДСВ – 1, РБ – 1, Бареков 1, АБВ – 1, „Воля“ – 1, и „Обединени патриоти“.   По думите й по логиката, че комисията се е сработила, защо трябва да има парламентарни избори, и избори за ВСС.   „ ащити тезата си Нинова. Тя посочи, че ГЕРБ имат една цел – фалшифициране на изборите и налагане на диктатурата на режима „Борисов“.    Спас Гърневски от ГЕРБ посочи, че предложението на социалистите е поредната им провокация към България, тип \"Костинброд\".   Искрен Веселинов /ВМРО/, част от ПГ\"Обединени патриоти\", декларира, че партията му, макар и с доста омерзение, ще подкрепи проекта на левицата, защото така изисква законът.    ", "date": "2019.02.15", "title": "Нинова: Не 6, 16 да имахме от тези 18 членове на ЦИК, пак щяхме да искаме да се спазва законът!"}
{"url": "http://epicenter.bg/article/Ombudsmanat-dava-preferentsiyata-na-Konstitutsionniya-sad/175350/2/0", "text": "Грубо посегателство върху правата на българските граждани е вдигането на прага на преференциите, заяви Мая Манолова в кулоарите на парламента. Омбудсманът ще сезира Конституционния съд веднага след обнародването на приетия късно снощи след 15 часа дебати Изборен кодекс.   \"Отнемат правото на българите да гласуват за личности, което право те поискаха с референдума през 2015 г. Преференцията вече става абсолютно безсмислена. Това е все едно да искаш да си купиш хляб, но той да струва 130 хил. лв.\", изригна Манолова.   \"130 000 гласа са нужни за разместване на листата, което е ясно, че няма как да се случи\", категорична е тя. Манолова протестира и за отлагането за неопределено време на електронното гласуване, което отново, по думите й, ще ощети сънародниците ни зад граница. Абсурд е, според омбудсмана, също така решения на ЦИК да се обжалват в местни административни съдилища.   \"Нарушават се основни конституционни принципи и затова заедно с моя екип вече работим по конституционна жалба, защото няма как да остана безразлична към посегателството към българските граждани. Това е 13-та поправка на изборния кодекс и всяка следваща отнема още и още права. Като започнем от отнемането на правото на избор на кметовете на малките населени места, посегателствата върху преференцията“, аргументира се Манолова.   По думите на омбудсмана с приетите промени се премахва съдебният контрол върху всички актове на избирателните комисии. „Достижение, което съществуваше в кодекса. Сега реално хората се лишават и от право на защита и от право на съдебен контрол върху актовете на ЦИК и на местните комисии. Подсъдността също се променя.   Абсурдът решение на ЦИК да се обжалват в местни административни съдилища наистина е огромен. Нарушават се основни конституционни принципи“, заяви Манолова.   Тя подчерта, че в Изборния кодекс, изготвен под нейно ръководство, се е дало право на гражданите да гласуват преференциално. „Той даде възможност на гражданите да избират кметове на малки населени места и районни кметове. Той даде възможност на българите зад граница по един облекчен режим да образуват избирателни секции. Всички тези права вече са отнети на хората.   По този кодекс всички актове на избирателните комисии се обжалваха. Имаше съдебен контрол от ВАС. Този кодекс за първи път създаде постоянна ЦИК, която сега виждаме как НС нарушава закона като отказва да замени със следваща, така както е написано в разпоредбите на кодекса“, заяви Манолова.   На въпрос дали би призовала президентът Румен Радев да наложи вето върху Изборния кодекс, Манолова заяви: „Смятам, че президентската институция е достатъчно автономна сама да взима своите решения. Не се нуждае от моите призиви. Това, което ще направя, е да използвам собствените си правомощия в пълен обем. Едно от тях е да кажа какво е мнението на защитника на гражданите по недемократичните промените в кодекса. Казвам ясно – този кодекс, тези промени в кодекса отнемат права на българските граждани“, допълни Манолова.  ", "date": "2019.02.15", "title": "Омбудсманът дава преференцията на Конституционния съд"}
{"url": "http://epicenter.bg/article/Elena-Yoncheva--Otnemaneto-na-preferentsialniya-vot-e-golyam-udar-sreshtu-demokratsiyata-/175380/2/0", "text": "Отнемането на преференциалния вот е голям удар срещу демокрацията. Това заяви депутатът от БСП Елена Йончева пред журналисти в Народното събрание.  Думите ѝ са във връзка с промените в Изборния кодекс. По-рано омбудсманът Мая Манолова заяви, че ще се бори срещу промените в изборното законодателство пред Конституционния съд.  Според Йончева е очевидно, че ГЕРБ и ДПС са гласували заедно срещу отнемането на правото на българските граждани.  „Този висок праг на практика недостижим. Това е отнемане на правото на българския гражданин за преференциално гласуване“, допълни Йончева.  Тя посочи, че текстовете са били приети на тъмно. „Може би следващото нещо, което трябва да предложим, е Народното събрание да заседава нощно време, за да може да спасим и тези 8% доверие на българския избирател. Да не се вижда цялото беззаконие и целия срам, който вършат българските депутати“, допълни Йончева.  Във връзка с твърдението на Спас Гърневски, че ако човек е достатъчно доказан и хората по места, ще съберат необходимите гласове, дори при този висок праг, Йончева заяви, че това е невъзможно на практика. „Тези правила са измислени така от ГЕРБ и от ДПС, че да няма на практика преференциално гласуване“, заяви говорителят на БСП. ", "date": "2019.02.15", "title": "Елена Йончева: Отнемането на преференциалния вот е голям удар срещу демокрацията "}
{"url": "http://epicenter.bg/article/Premierat-Borisov-prisastva-na-ofitsialnoto-otkrivane-na-Myunhenskata-konferentsiya-po-sigurnostta/175381/2/0", "text": "Започна участието на министър-председателя Бойко Борисов в Мюнхенската конференция по сигурността. Заедно с останалите световни лидери българският премиер присъства на официалното й откриване. Програмата му в рамките на важния форум продължава с редица двустранни срещи, съобщи Novini.bg.   Премиерът Борисов ще разговаря с министър-председателя на Държавата Либия Файез Сарадж, с главния преговарящ на ЕС за Брекзит Мишел Барние, както и с изпълнителния директор на Американския еврейски комитет Дейвид Харис.   Българският министър-председател ще проведе двустранни срещи също с председателя на германския Християндемократически съюз Анегрет Крамп-Каренбауер и с председателя на парламентарната група на Християнсоциалния съюз в Бундестага Александер Добриндт.   В конференцията ще се включат 500 участници, 80 министри на външните работи и военни министри и 35 държавни и правителствени ръководители. Най-голямата американска делегация до момента  е водена от вицепрезидента Майк Пенс. В Мюнхен е и генералният секретар на НАТО Йенс Столтенберг и върховният представител на ЕС за външната политика и сигурността Федерика Могерини.     На конференцията присъства и германският канцлер Ангела Меркел. Във фокуса на този важен световен форум ще бъдат темите за самоутвърждаването на ЕС, трансатлантическото сътрудничество и възможните последици от настъпилата нова ера на конкуренция и съревнование между големите политически сили.   Премиерът Бойко Борисов и лидери, и експерти от целия свят ще обсъждат контрола върху въоръженията и сътрудничеството в областта на отбранителната политика. Ще се дискутира и пресечната точка между търговията и международната сигурност, както и последиците от измененията на климата.   Българският министър-председател ще проведе и поредица от важни двустранни срещи. Предстоят двустранни срещи с премиерите на Либия и Бавария, още разговори с председателя на парламентарната група на \"Християн-социалния съюз\" в Германия и с изпълнителния директор на Американския еврейски комитет.    ", "date": "2019.02.15", "title": "Стартира участието на  Борисов в  Мюнхенската конференция по сигурността"}
{"url": "http://epicenter.bg/article/Dzheyhan-Ibryamov--Preferentsiyata-ne-e-obezsmislena--tya-e-fakt-/175384/2/0", "text": "Преференцията не е обезсмислена, коментира в парламента депутатът от ДПС Джейхан Ибрямов, след като омбудсманът обяви, че ще внесе конституционна жалба за орязани граждански права.   Ибрямов защити позицията на партията си, която снощи до последно отстояваше виждането, че не е редно със 7% праг за европарламента да се пренарежда листа.  \"По този начин пресичаме и корпоративния вот. Много е лесно, на база 12 гласа, да изместиш хора, които са на по-предна позиция. Без да поставям на съмнение качествата\", аргументира се депутатът. Подредбата трябва да бъде спазена, подчерта Ибрямов.   Той дори издаде, че ДПС е застанало зад по-балансирания подход да не се фиксира точен праг, а да бъде той съобразен с изборната квота в съответния регион. Всички български граждани са с равни права. А тези, които искат да получат преференция, да, позволено е\", не вижда нещо притеснително депутатът от ДПС.   Той беше категоричен, че няма никаква сделка и сговор между партията му и ГЕРБ, каквито обвинения се чуха снощи от пленарната зала.   И контраатакува, като изтъкна, че е точно обратното, сговорът е бил на всички срещу ДПС, на които бяха отхвърлени няколко важни за тях предложения, като майчиния език в агитацията и премахването на уседналостта.", "date": "2019.02.15", "title": "Джейхан Ибрямов: Преференцията не е обезсмислена, тя е факт "}
{"url": "http://epicenter.bg/article/Borisov-osadi-rastyashtiya-antisemitizam-na-sreshta-s-shefa-na-Amerikanskiya-evreyski-komitet/175398/2/0", "text": "Министър-председателят Бойко Борисов проведе среща с изпълнителния директор на Американския еврейски комитет Дейвид Харис в Мюнхен. Българският премиер е на двудневно посещение в Германия за участие в Мюнхенската конференция по сигурността, съобщиха от правителствения пресцентър. Премиерът Борисов и Дейвид Харис отбелязаха отличните отношения, които поддържа България с еврейските организации в САЩ. Българският премиер посочи, че еврейските организации през годините са подкрепяли България по евроатлантическия й път. Той подчерта, че страната ни разчита американските еврейски организации да окажат съдействие за оползотворяването на потенциала за икономическо и търговско сътрудничество между България и САЩ. „Активното ни сътрудничество има важна роля както за развитието на двустранните българо-американски отношения, така и за сътрудничеството между България и Държавата Израел“, каза още премиерът Борисов. Министър-председателят подчерта, че страната ни споделя загрижеността на световната еврейска общност относно растящия антисемитизъм. „Ние осъждаме и отхвърляме такива опити, а нашият отговор е силният ангажимент да изследваме и разказваме историята в цялата й трагична сложност“, каза премиерът Борисов.", "date": "2019.02.15", "title": "Борисов осъди растящия антисемитизъм на среща с шефа на Американския еврейски комитет"}
{"url": "http://epicenter.bg/article/Zarazata-v-Razlog-se-razrastva--oshte-chetirima-s-morbili/175395/2/0", "text": "Растат случаите на заразени с морбили, които засега са все от района на Благоевград. Още четирима души са пипнали шарката, става ясно от съобщение на здравното министерство. Данните са подадени от РЗИ-Благоевград. Така случаите, оповестени до момента, скочиха на 21 буквално за два дни. Всички нови болни са настанени в инфекциозното отделение на благоевградската болница. Става въпрос за три бебета от Разлог, съответно на възраст 1,5 г., 1, 5 г., 1, 8 г., както и за дете на 13 години. Децата са били лекувани в МБАЛ –  Разлог с различни диагнози и са били изписани преди да се появят клиничните симптоми на първите случаи на морбили, съобщени вчера. В момента се проучва имунизационният им статус. Четвъртият случай е на мъж на 27 г., също от Разлог, който си пристигнал от Италия преди около седмица с оплаквания от висока температура и кашлица. Лекувал се е в домашни условия, но поради неповлияване на симптомите, след преглед от общопрактикуващ лекар, е хоспитализиран със съмнение за морбили. Мъжът е в тежко състояние с дихателна недостатъчност и е преведен в Отделение по анестезиология и интензивно лечение. От извършените лабораторни изследвания на постъпилите вчера 12 проби в Националната референтна лаборатория 7 са с положителен резултат за морбили. До края на деня се очаква да бъдат отчетени и останалите. А три от децата, обявени сред първите заразени с морбили, бяха транспортирани до инфекциозното отделение на МБАЛ \"Св. Анна\" в София. 12-те деца са на възраст от 5 месеца до 12 години. Всички те са бил на лечение в детското отделение на разложката болница, откъдето е тръгнала заразата. За инфекцията с морбили инкубационният период е 1-2 седмици. Обривът обикновено се появява около 14 дни след заразяването. Болният от морбили е потенциално заразен и опасен и може да предава вируса от 1 до 2 дни преди появата на първите симптоми до пълното изчезване на обрива. Това е силно заразна болест и се разпространява по въздушно-капков път. ", "date": "2019.02.15", "title": "Заразата в Разлог се разраства, още четирима с морбили"}
{"url": "http://epicenter.bg/article/Borisov--Balgariya-e-v-naprednala-podgotovka-za-vsichki-vazmozhni-stsenarii-za-Brexit/175396/2/0", "text": "„България е в напреднала подготовка за всички възможни сценарии за Брекзит. Вече имаме два приети плана за действие, свързани с оттеглянето на Великобритания от ЕС - „със сделка“ и „без сделка“. Това заяви премиерът Бойко Борисов по време на двустранната си среща с главния преговарящ на ЕС по въпросите на Брекзит Мишел Барние, която се проведе в рамките на Мюнхенската конференция по сигурността.   В разговорите българският министър-председател посочи, че държим на ключовата роля на Европейската комисия за постигането на координиран подход между държавите членки, особено по отношение на подготвеността за Брекзит. „За България на първо място стоят правата на гражданите, включително - социалните и здравните, пенсиите“, добави премиерът Борисов. Той заяви пълна подкрепа към главния преговарящ на ЕС за Брекзит Мишел Барние и го поздрави за отличната работа на преговорния екип.     \r\n \r\n „Споразумението за оттегляне е възможно най-добрата основа за уреждането на Брекзит. То определя деликатен баланс, който гарантира правата на гражданите и бизнеса, бюджета на ЕС, целостта на Единния пазар и мирния процес в Ирландия“, каза още премиерът Борисов пред Мишел Барние. Българският министър-председател заяви, че подкрепяме виждането на ЕК, че Споразумението не подлежи на предоговаряне. „В този контекст високо оценяваме усилията на Комисията за намиране на приемлива алтернатива в диалог с британската страна. \r\n   \r\n Надяваме се Споразумението да бъде подкрепено от британския парламент“, каза още премиерът Борисов. Той бе категоричен, че в настоящия ключов момент единството на 27-те държави членки на ЕС е от изключителна важност. \r\n \r\n   \r\n", "date": "2019.02.15", "title": "Борисов в Мюнхен: България е в напреднала подготовка за всички възможни сценарии за Brexit"}
{"url": "http://epicenter.bg/article/Branimir-Botev--Vatreshnoto-dvizhenie-na-hora--vlezli-v-Balgariya--e-cherna-dupka/175399/2/0", "text": "Бранимир Ботев - изпълнителният директор на Европейския институт за стратегии и анализи коментира по БТВ,  кой трябва да знае къде е пребивавал в България руският агент с псевдоним \"Федотов”. Вътрешното движение на хора, влезли в България продължава, да е черна дупка. Три пъти руски гражданин, който е подозиран за връзка с тайни служби, е бродил из България. Това е ужасяващо, заяви той.   По думите му през 2014 година в България е била готова да се внедри система за обмен на такава информация. Защо тази система 5 години не се въвежда, попита Ботев. По думите му системата означава, че в момента, в който чужденецът постъпи в каквото и  да било място за нощуване, той трябва да бъде регистриран, което моментално се свързва с другите системи в Шенген и се виджа съществува ли такова лице.   За да може един човек три пъти за влиза в България необезкояван, той разполага с шенгенска виза. Руският агент излиза от България през Сърбия, през Румъния и през Турция, заяви Ботев.   България се стреми към Шенген и сме външна граница на ЕС и това е много обезпокоително. Липсата на тази система не дава реална представа за броя на турситите в България и има огромни разминавания в цифрите от приходите, допълни Бранимир Ботев.", "date": "2019.02.15", "title": "Бранимир Ботев: Вътрешното движение на хора, влезли в България, е черна дупка"}
{"url": "http://epicenter.bg/article/Anna-Aleksandrova--GERB--Ako-ima-veto-na-prezidenta--mozhe-i-da-popravim-Izbiratelniya-kodeks/175401/2/0", "text": "\r\n \r\n   \r\n Това каза в предаването \"Още от деня\" по БНТ Анна Александрова, депутат от ГЕРБ. Заедно с нея гост беше и Пенчо Милков от БСП. Двамата коментираха приетите късно през нощта промени в Изборния кодекс. \"Ние се борихме много силно да се запазят преференциите\", заяви Милков. \r\n   \r\n Нас не ни изненада позицията на ДПС, защото тя е ясна и категорична от много време. Нас ни изненада позицията на ГЕРБ. Те направиха невъзможно избирането с преференции. На последните избори 62% от хората са гласували с преференции. Аз също съм избран с преференции. Един от най-видните депутати на ГЕРБ - Спас Гърневски, също е избран с преференции. Хората губят вяра с това решение. Според мен те няма въобще да отидат да гласуват, след като не могат да го направят с преференции\", каза още той. \r\n   \r\n \"Няма нищо вярно в твърденията на БСП, че готвим фалшифициране на изборите. Това са несериозни изказвания. Не виждам по какъв начин с направените промени в Изборния кодекс ще се даде възможност за фалшификации\", отговори Александрова. \r\n   \r\n \"Управляващите не спазват закона. Съставът на ЦИК трябва да бъде сменен. Така е записано в закона и ние трябва да го спазваме\", обяви червеният депутат. \r\n   \r\n \"От БСП трябва да се научат да четат законите докрай. Там ясно е казано, че толкова скоро преди избори съставът на ЦИК може да се запази. От март до май ще успеят ли да се обучат новите членове на ЦИК? Ако се стигне до криза, БСП ще понесат ли отговорност? Те трябва да спрат да обвиняват ГЕРБ за всичко. Те спечелиха изборите за президент с тази ЦИК, така ли фалшифицираме изборите?\", попита Анна Александрова. \r\n \"Липсата на машинно гласуване създава драматични ситуации за манипулиране на изборите\", категоричен беше Милков. \r\n   \r\n Може и да подкрепим ветото на президента и да нанесем корекции в изборните правила, отговори изненадвощо накрая Александрова на въпрос, как ще гласуват в ГЕРБ, ако президентът наложи вето на Избирателния кодекс. \r\n   \r\n", "date": "2019.02.15", "title": "Анна Александрова, ГЕРБ: Ако има вето на президента, може и да поправим Избирателния кодекс"}
