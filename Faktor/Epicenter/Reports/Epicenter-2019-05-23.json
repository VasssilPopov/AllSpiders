{"url": "http://epicenter.bg/article/Korneliya-Ninova--Vlastta-se-krepi-na-razdelenieto-i-straha/183892/2/0", "text": "\"На 26 май правим избор за Европа и за България. Избор означава свобода, страхът е враг на свободата. ГЕРБ използват страховете ви, за да запазят статуквото, да съсипват настоящето и да крадат бъдещето ни. Те ви плашат, че ще загубите работата си, не се страхувайте. Промяната е за по-добро. Те ви манипулират. Под команда социолози ни убеждават, че \"Апартаментгейт\" е повишил доверието във властта. Крещящо подценяване на разума на народа\". Това заяви в Плевен лидерът на БСП Корнелия Нинова.   По думите ѝ има само едно обяснение за това-подготовката за манипулиране на вота. \"Има само един отговор- гласувайте без страх. Властта се крепи на разделението и заплахите. Нашата алтернатива е обединение и смелост за номер 18 в интегралната бюлетина\",заключи Нинова.", "date": "2019.05.23", "title": "Корнелия Нинова: Властта се крепи на разделението и страха"}
{"url": "http://epicenter.bg/article/Boyko-Borisov-/183793/2/48", "text": "  Така отговори премиерът и лидер на ГЕРБ Бойко Борисов на блиц въпросите на водещите в предаването \"Здравей, България\" по Нова телевизия. Запитан от какво ви е срам, Борисов открои \"Апартаментгейт\", като каза -   Запитан кой политик откроява, Борисов каза, че   а лидерите на политическите семейства ще определят новия председател на Европейската комисия.   Попитан какъв е най-големият му порок, Борисов отговори:    На въпрос с колко пари живее той каза, че живее с парите от заплатата си. \"Транспортът ми е безплатен. Стигат ми\", допълни премиерът.   Там беше зайчарник, това е пристройка, построих я като си дойдоха децата, обясни Борисов. Когато БСП беше на власт, изпратиха проверки, ръчкаха пода да намерят махагон - а то - чам, най-евтиния материал! Проверяваха улуците, били медни, а те са каквито са били, откакто е построена къщата, продължи Борисов.   подигра се той на водещите.   Падението на тези женици е голямо, каза Борисов по адрес на лидера на БСП Корнелия Нинова и на водача на евролистата Елена Йончева. Тази партия, която е отнемала на хората имотите, те ли ще искат справедливост сега, атакува социалистите с техния предизборен слоган Борисов. Според него, когато семейството му дошло в Банкя, там нямало къщи - пасели крави.     \"Аз в Барселона съм бил веднъж, спомням си че кметицата беше жена\", каза Борисов.   Водещият Виктор Николаев се опита да възрази, че медията никога не е твърдяла такова нещо. Борисов контрира: \"Защо мислите, че като споменете политик в такава информация, била и с въпросителна, му правите услуга?!\"   И продължи по темата с имотите и политическата обстановка.    \"Всеки си извади поука. \"Човешко е да се сгреши, човешко е да се прости\", обобщи той. Борисов допълни, че не е знаел за сделките с апартаментите, като допълни, че никога не е ходил на гости на хората, които бяха замесени в скандала. На въпрос дали съдбата на Цветан Цветанов зависи от резултатите на изборите в неделя лидерът на ГЕРБ каза, че по-скоро от тях ще стане ясно доколко хората могат да му простят.     Започват пазарлъците, там му викат консултации - кой какъв да бъде в следващия Европейски парламент, как да кажа нещо срещу Станишев, изрече Борисов.   \"  Сиреч, аз ще подкрепя за нещо тези, които подкрепят България да вземе агенцията по труда\", каза Бойко Борисов.   Премиерът се върна на темата с обвинението на социалистите, че обикаля страната като шеф на изпълнителната власт, но върши предизборна работа. Борисов напомни, че се е срещнал с Ципрас, който е от левицата.   (б.р. - Ципрас е лидер на СИРИЗА, която не е в ПЕС, а в обединението на крайната левица).     \"Двете страни са самият довар. отпред са две стъклени стени с тухли и една стая. Всъщност представлява една стая. Телевизията на г-жа Йончева tv7 с Бареков и Цветан Василев с дронове я снимаха.  Тази телевизия с тези хора бяха обградили къщата ми. Затова съм ви донесъл декларация с платени данъци. Това е един и същи имот, това е пристройката\", обясни няколко пъти премиерът казуса с \"втората му къща\", показвайки постройката на снимката с дрон.   Сега излизат БСП и бомба хвърлят. Нали разбирате каква глупост е това, което са казали. Аз приятели нямам, защото всеки иска да се свърши някаква работа. Падението на тези женици и вече голямо\", разгневи се Бойко Борисов.        ", "date": "2019.05.23", "title": "Борисов: Построил съм нова къща? Беше зайчарник, пристройка е, построих я като дойдоха децата"}
{"url": "http://epicenter.bg/article/Premierat-za-AM--Struma--Kakva-krasota---kanavki--trevichki--dravcheta--dvoyni-mantineli/183814/2/0", "text": "Министър-председателят Бойко Борисов инспектира завършения участък от лот 3.1 между Благоевград и отсечката преди бъдещия тунел „Железница“ на АМ „Струма“. Целта е улеснение на трафика и повишаване безопасността на движение за пътуващите към и от Гърция при предстоящите три почивни дни около Деня на българската просвета и култура и на славянската писменост 24 май и преди началото на активния летен сезон.   Това съобщиха от Правителствената информационна служба. Премиерът Борисов благодари за разбирането от страна на археолозите за това, че археологическите находки, които бяха разкрити по трасето на магистралата край село Покровник, са преместени от трасето.   „Ако не бяхме намерили общ език, това нямаше да стане. А сега за една минута минаваш отсечката“, каза Бойко Борисов.   Премиерът беше посрещнат от над 5000 души нашосето, които стандираха \"Бойко, Бойко!\" Всички искаха да се снимат с него и той не отказа на никого от мераклиите. фенове на ГЕРБ го въветваха \"Не давайте Цветанов! Важен е за партията. Какво толкова - купил си апартамент, те откраднаха цели заводи\", на което Борисов отговори: \"Мен ме изядоха за един кокошарник, за който си плащам данъците. \"Не им обръщайте внимание, нека си говорят. Важно е вие какво правите!\", отговори му фен.    “Виждате колко много стени сме направили, за да се укрепят свлачищата. Не сме се отказали от магистралата, ние сме си дали проекта“, беше категоричен министър-председателят.   ,,Магистралата ще я направя до Кресна. После, който иска, да дава няколко милиарда, да я качи по върховете. Не визирам никого. Има много мераклии за власт – нека да намерят добри решения, нека да съберат няколко милиарда и да го направят както искат. Вижте колко стени сме направили, за да спрем свлачищата – милиони тонове бетон са излети. Виждате и мостовете какви са – по 100 метра мостове, огромни съоръжения са това'', обясни Борисов.  ,,Не мога да я кача магистралата на върха, защото искам да вдигам и доходите. Това биха били грешни пари. И тук следва въпросът дали да ги дадем тези няколко милиарда за тази отсечка от 14 км или да има магистрала от Видин до София, за да може от Солун, като минеш по \"Струма\", да стигнеш Видин'', посочи той.  ,,До октомври догодина ще направим магистралата до сръбската граница, защото това са основните коридори – 4, 8 и 10. Сега със Световната банка работим по проекта за София-Скопие-Тирана. Три банки финансират този проект'', каза още премиерът Борисов.   Бойко Борисов припомни пред журналистите, че правителството продължава да работи за повишаването на доходите на българите, като са отпуснати средства за увеличаване на заплатите на учителите, военните, полицаите, медицинските сестри, за майките на деца с увреждания.   „Тук българите трябва да си дадат сметка - дали да дадем няколко милиарда за 14 км. отсечка, или да има магистрала от Видин до Струма. Считам, че е разумно да седнат и еколози, и инженери да се разберат“, подчерта още премиерът Борисов.  В 6,5-километровия участък от АМ „Струма“ са построени два виадукта, два селскостопански подлеза, два моста - над реките Логодашка и Струма, и един надлез. Положени са 127 хиляди тона асфалт, 70 хиляди тона циментова стабилизация, 200 хиляди кв. м. облицовка на откоси и 26 км. мантинела. С пускането на движението се избягва влизането в Благоевград и създаването на тапи в градските кръстовища, което ще спести време на пътуващите и ще разтовари града от сериозен трафик.  Археологическите находки, които бяха разкрити по трасето на магистралата край село Покровник, са преместени. Прогнозната стойност на извършваните дейности по преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е над 1,2 млн. лв. На следващ етап, извън компетенциите на АПИ, ще бъде изработването на интегрирана консервация на археологическия парк и проект за цялостното му експониране и социализация. Заедно с министър-председателя бяха вицепремиерът Томислав Дончев, министърът на финансите Владислав Горанов и заместник-министърът на регионалното развитие Николай Нанков.   На откриването на отсечката присъстваха още областният управител, Бисер Михайлов; кметът на Община Благоевград, д-р Атанас Камбитов; кметът на Община Петрич, Димитър Бръчков; кметът на Община Симитли, Апостол Апостолов; кметът на Община Банско, Георги Икономов; кметът на Община Разлог, инж. Красимир Герчев; народните представители Даниела Савеклиева, Александър Мацурев, Георги Динев и Стефан Апостолов.   На събитието бяха и стотици граждани и строителни работници.   Въпреки забавянето - пускаме 6.5 км от автомагистрала „Струма“ предсрочно, каза премиерът.    Заместник-министърът Нанков уточни, че тези 6.5 км от новия участък на автомагистрала \"Струма\" са разположени в тежък терен. \"С около година предсрочно изпълнение. Знаем темата с археологията“, каза той и уточни, че всички артефакти и културно-исторически ценности от района са преместени с идея да се изгради бъдещ археологически център.   Според премиера трябва много да се благодари на археолозите, че са се съгласили да не се преправя проекта на участъка от автомагистралата. По думите му иначе скоро участъкът е нямало да стане. „Въпреки забавянето – предсрочно“, изтъкна още Борисов и добави: „Как да не ги е яд! ( )“.   Министър-председателят посочи, че този участък е трябвало да стане за олимпиадата в Гърция през 2004 г.   Борисов тества новия път лично шофирайки джипа си по аутобана. \"Гледай каква красота! Да ти е драго! Канавки, тревички, дръвчета, двойни мантинели\", заяви той.   Нанков обясни подробно какво е свършено до момента при строителството на АМ \"Струма\".   С викове \"Бойко\" работниците посрещнаха премиера, който ги поздрави с \"Добър ден\".   Пред журналистите премиерът заяви, че изказва големите си благодарности на археолозите. \"След 15 - 20 дни ще започне строежът и на тунелите в планината и ще стигнем до Кресна\", каза Борисов. На въпрос за Кресненското дефиле, той отговори, че ще направи магистралата от двете страни на Кресна.   \"Искат да мине ей така отгоре. Ама да съберат няколко милиарда! Може да я направим и на въже да виси, но това ще струва много скъпо, каза още той. И допълни, че не се отказва от магистралите.   Ние даваме разумен проект. Ако не се приема, ще караме по магистрала от двете страни и влизаме в Кресна по стария път. Така че да смятат., каза той.   Премиерът подчерта също така, че е много благодарен на археолозите.   Вижте кадри как е изглеждал участъкът от АМ „Струма” през 2017 година и как изглежда сега. В 6,5-километровата отсечка са построени два виадукта, два селскостопански подлеза, два моста и един надлез, публикува кадри във Фейсбук премиерът.    Намерените археологическите ценности при строителството ще могат да бъдат разглеждани от пътуващите. На мястото ще се изградят алеи, паркинги, както и защитни навеси над пренесените на новите места находки.    ", "date": "2019.05.23", "title": "Борисов на “Струма”: Каква красота – канавки, тревички, дръвчета, двойни мантинели! (СНИМКИ, ВИДЕО)"}
{"url": "http://epicenter.bg/article/Dimitar-Danchev-v-Boychinovtsi--Iskame-Balgariya-i-Evropa-da-badat-po-sotsialni-i-po-spravedlivi/183872/2/48", "text": "  \"Политиката на социални неравенства, с която ЕНП вече 15 години доминира в ЕС, доведе до разделението на Европа на няколко скорости. Заради същата политика, в България, управляващите превърнаха българите в мигранти“.   Това заяви кандидатът за евродепутат от \"БСП за България\" Димитър Данчев на среща с жители на Бойчиновци. Той добави, че целта на БСП е да се пребори с тези неравенства и да се насочи към онези политики, които ще направят Европа по-социална.   \"Нашата битка е на тези избори да променим България и Европа така, че да бъдат по-социални, по-справедливи и по-солидарни“, допълни Данчев. Кандидатът за евродепутат изтъкна важността на тези избори и призова хората да гласуват с №18 без страх. \"Време е за промяна на модела. В Австрия при съмнение за корупция падна цялото правителство, а в България само за последните 2 месеца имаше множество скандали, но Бойко Борисов не подаде оставка. Това показва, че управляващите искат единствено да запазят властта и влиянието си, без да мислят за хората\", категоричен бе Димитър Данчев.", "date": "2019.05.23", "title": "Димитър Данчев в Бойчиновци: Искаме България и Европа да бъдат по-социални и по-справедливи"}
{"url": "http://epicenter.bg/article/Andrey-Kovachev-i-Eva-Maydel-v-Plovdiv--Na-26-may-glasuvayte-za-evropeyska-i-demokratichna-Balgariya-/183873/2/48", "text": "  Кандидатите за евродепутати от листата на ГЕРБ и СДС Андрей Ковачев и Ева Майдел се срещнаха с граждани по Главната пешеходна улица на Пловдив. Те призоваха жителите и гостите на града да бъдат активни и да гласуват на 26 май на изборите за членове на Европейския парламент, съобщиха от пресцентъра на ГЕРБ.  \"Пловдив тази година е Европейска столица на културата и съм много щастлив, че в последния активен ден преди изборите съм тук, за да се срещна с пловдивчани. Да ги помоля да бъдат активни за една европейска и демократична България, която да отстоява сигурността на своите граждани\", заяви Ковачев.  „За много българи Брюксел и Европа са далеч. Това, което ние искаме българските граждани да осъзнаят, е че Европа не е далеч. Европа е в Пловдив и областта и това се вижда през множеството реализирани проекти – от бизнеса, от всички инвестициии, които в последните няколко години се случват тук“, каза Ева Майдел.  Ева Майдел и Андрей Ковачев посетиха кварталa на творческите индустрии „Капана“ и фестивала „Вкусът на Пловдив“, разположен на Малката главна.  На предизборната шатра на ГЕРБ на Римския стадион двамата кандидати за членове на ЕП проведоха поредица срещи, сред които с председателя на Съюза на репресираните в града под тепетата Атанас Узунов.  Двамата бяха придружени от кмета на Пловдив и областен координатор на ГЕРБ инж. Иван Тотев, народни представители, районни кметове, общински съветници, членове и симпатизанти на партията.  ", "date": "2019.05.23", "title": "Андрей Ковачев и Ева Майдел в Пловдив: На 26 май гласувайте за европейска и демократична България "}
{"url": "http://epicenter.bg/article/Karadaya-ot-Borino--Za-DPS-tezi-izbori-sa-mnogo-vazhni---iskame-da-dadem-na-Evropa-nashiya-model-/183874/2/48", "text": "  Ние трябва да се преборим с предпоставките, които карат нашите деца, близки и роднини да си търсят препитанието навън. И може би това нещо започва първо с борбата вътре в нас и в нашите разбирания за живот. Това заяви лидерът на ДПС и водач на листата за европейските избори Мустафа Карадайъ на предизборна среща с жители на община Борино , съобщиха от пресцентъра към партията.  Кандидат-евродепутатите на ДПС се срещнаха с жители на Девин, Грохотно, Гьоврен, Борино и Доспат. На предизборния митинг в Борино, Карадайъ каза, че всеки се опитва да създаде работни места или препитание за себе си и за своето семейство, със своя труд и своите усилия в рамките на правилата и закона.  В един момент някои шарлатани се опитват да приписват равно на някои, които не е ясно дали са действали в рамките на закона. Тези неща ние в Борино можем да отсеем, обяви Мустафа Карадайъ.  Ние в Борино сме мъдри хора, ние в ДПС сме мъдри хора. Ние можем да разграничим едното от другото, добави той.  Тук всеки знае биографията на всеки един от нас. Знаем кой как живее, какво е направил и как го е постигнал в този живот. И виждаме, когато някой се опитва да внушава нещо. Опитват се да ни манипулират с неверни неща. Правят внушения за неща, които не са истински, подчерта Карадайъ.  Карадайъ каза, че когато председателят е водач на листата, това показва колко важни са евроизборите за ДПС.  Освен, че Европа има нужда от нас, за да дадем нашето богатство на Европа. Ние и в България имаме ред неща да коригираме, допълни той.  Националистите са на власт и е опасно в страната. Десните ги включиха без да има нужда от това, а левите също влязоха в полето на национализма. Ние имаме една огромна мисия. Честваме 1989 г., но не превърнахме мъката в омраза към различните за тези 30 години, а я превърнахме в толерантност, в уважение и любов към различните и другите, в обединение на различните и в заедност. Ето това е нашата мисия. Нашето единство се нарича ДПС, обяви Карадайъ.  Ние пазим целостта на нашата Родина, пазим мира, стабилността и сигурността в България и ще продължаваме да го правим, бе категоричен лидерът на ДПС.  Нашата основна грижа днес не е дали ще свалим този или онзи кабинет, нито дали ще дойдем на власт или няма да дойдем, каза зам.-председателят на ПГ на ДПС Йордан Цонев.  Нашата основна грижа е това, което виждаме през последните десет години. Инерцията, която получи България от влизането в ЕС се загуби, каза още той. Цонев обясни, че като влизахме в ЕС нашата мечта беше Европа, европейските доходи, европейският морал и европейското добруване да дойдат в България. Вместо това нашите деца отидоха да работят в Европа, добави той.  Ние имаме много силна програма да върнем нашите деца тук, да имат европейски доходи и работа тук, каза още Цонев. Обещавам ви от името на нашата партия, че ще направим всичко възможно да си върнем децата и тези, които са тук да не отидат там. Да живеят, да раждат и да работят тук, обяви Цонев.  На предизборните срещи присъстваха и евродепутатите Искра Михайлова и Илхан Кючюк, кандидатите за евродепутати Атидже Алиева-Вели и Севим Мусак, областният председател на ДПС Смолян Салих Аршински и кметове на общини и населени места.  След проведените срещи екипът на Централният лъч присъства на ифтар, даден от председателя на ДПС Мустафа Карадайъ.  ", "date": "2019.05.23", "title": "Карадайъ от Борино: За ДПС тези избори са много важни - искаме да дадем на Европа нашия модел!"}
{"url": "http://epicenter.bg/article/Varnenskiyat-kmet-hvarli-vinata-za-srutvaneto-na-zemna-masa-na-bul---quot-Levski-quot--varhu-romite/183875/2/0", "text": "Няколко часа, след като огромно количество земна маса се срина пред автомобил, движещ се по новия варненски булевард „Васил Левски”, кметът на морската ни столица Иван Портних намери виновен за случилото се – незаконното строителство в района на пропадналия скат.   \r\n По думите му там трябвало да има укрепване, но точно преди два дни тричленен състав на ВАС спрял заповедта за предварително изпълнение, която предвиждала събарянето на постройки. \r\n   \r\n Обжалването било насрочено за началото на следващата година, но след инцидента булдозерите влизат в ромската махала „Максуда” още днес. \r\n   \r\n На фона на багери и самосвали, разчистващи струващото 113 млн. лв. трасе, градоначалникът посочи една конкретна къща, която се вижда от мястото на срутването: „Не ги разбирам как живеят на ръба на ската. Няма да чакаме тая къща и тя да слезне на локалното, днес още ще я съборим. Техниката ще влезе да събори тази сграда и да се обезопаси скатът”, цитира bTV. \r\n   \r\n По думите му горе ще бъдат съборени 10-15 постройки, ще се направи път, по който в „Максуда” да могат да влизат полицейски или пожарни автомобили, хвърлянето на отпадъци ще бъде спряно с ограда, а скатът ще бъде залесен. Обитателите ще получат „алтернатива за временно настаняване”. А ако протестират срещу събарянето? „Слабо ме интересува. Не може стотици хиляди да сме заложници на такова безумие”, отговори Портних. \r\n   \r\n По думите му става дума за незаконни постройки, като „в годините назад са им раздавани някакви бележки” от районен кмет от друга партия. \r\n   \r\n Варненският кмет се наложи да дава обяснения за втора авария по мегапроекта „Бул. Васил Левски” само в рамките на няколко дни. Градската магистрала беше пусната за движение и похвалена и от премиера Бойко Борисов, но днес Портних беше категоричен: „Обектът не е завършен, не е въведен в експлоатация”, макар че само преди няколко дни премиерът му нареди: \"Кажи им да пускат движението!\" \r\n   \r\n Фирмата изпълнител ще отстранява щетите за своя сметка. \r\n", "date": "2019.05.23", "title": "Варненският кмет хвърли вината за свлачището на бул. \"Левски\" върху ромите"}
{"url": "http://epicenter.bg/article/Mariya-Gabriel-v-Septemvri--Shte-rabotim-Evropa-da-bade-oshte-po-blizo-do-balgarskite-predpriyatiya-/183876/2/48", "text": "  Българският бизнес произвежда продукция с високо качество. Инвестициите водят до заетост, а заетостта повишава жизнения стандарт. Ще работим Европа да бъде още по-близо до българските предприятия. Това каза на среща с работниците във вагоноремонтния завод в град Септември водачът на листата на ГЕРБ и СДС Мария Габриел.  Тя подчерта още, че инвестициите са живителната сила на икономическия растеж и подобряването на средата за живот във всеки регион.  \"С висока избирателна активност на тези избори ще изпратим сигнал, че искаме България да продължава да участва активно във вземането на решения, да задава приоритети в европейския дневен ред. Затова е важно да изпратим подготвен отбор в Европейския парламент, какъвто е нашият на кандидатите на ГЕРБ и СДС. Гласуването с номер 12 в бюлетината ще ни даде възможност да продължим да работим за Европа във всяко предприятие и за Европа, в която бизнесът произвежда продукти с най-високо ниво на сигурност и качество\", заяви още Мария Габриел.  На срещата тя беше придружена от председателя на Обединени земеделци Петя Ставрева, която изрази категоричната си подкрепа за листата на ГЕРБ и СДС  ", "date": "2019.05.23", "title": "Мария Габриел в Септември: Ще работим Европа да бъде още по-близо до българските предприятия "}
{"url": "http://epicenter.bg/article/Vlak-blasna-i-ubi-mazh-kray-Sliven/183811/3/0", "text": "Мъж е загинал при инцидент с пътнически влак снощи, съобщиха от ОД на МВР-Сливен. Сигналът за произшествието е бил получен на 22 май в 22.20 часа. Инцидентът е станал на километър 305+600 в землището на сливенското село Тополчане.   Пътнически влак, движещ се по направление Зимница - Сливен, е ударил внезапно излязъл на релсите мъж, който е починал на място.   Работи се по установяване самоличността на загиналия. Образувано е досъдебно производство.", "date": "2019.05.23", "title": "Влак блъсна и уби мъж край Сливен"}
{"url": "http://epicenter.bg/article/Puskat-mezhdunaroden-vlak-ot-Plovdiv-do-Odrin-ot-1-yuni-/183818/4/0", "text": "От 1 юни международен влак ще пътува между Пловдив и Одрин. По искане на българските железници се е договорило разкриване на новата пътническа линия, съобщи вестник \"Сабах\", цитиран от Агенция \"Монитор\".  Официален представител от Генералната дирекция на турските държавни железници (TCDD) е заявил пред изданието, че компанията е постигнала споразумение с БДЖ.  \"Одрин приема всеки ден голям брой посетители от България. Смятаме, че тази услуга ще допринесе за икономиката на града\", е коментирал представителят на TCDD.  Разписанието и цените на билетите за пътуване с новия международен влак ще бъдат обявени през следващите дни.  В момента единствената пътническа железопътна връзка между България и Турция е експресът Истанбул-София.  ", "date": "2019.05.23", "title": "Пускат международен влак от Пловдив до Одрин от 1 юни "}
{"url": "http://epicenter.bg/article/Ivelina-Vasileva--V-EP-shte-iskam-da-bade-vaveden-evropeyski-sertifikat--Zona--svobodna-ot-plastmasa-/183757/11/0", "text": "      - Борбата със замърсяването с пластмаси е кауза отвъд партийното говорене и отвъд националните граници. Това е борба за по-чисто море и реки, борба за здравословна среда. Добрата новина по тази значима тема е, че все повече хора в активна възраст наистина показват загриженост и полагат усилия. Все по-често в магизините се предлагат не само найлонови торбички, но и платнени за многократна употреба. И все повече се използват. Все по-често хората се замислят дали да посегнат към пластмасовите прибори за еднократна употреба. Мога дълго да говоря за европейски регламенти и норми. Но мисля че е по-важно да обясняваме на българските граждани какво всъщност стои зад директивите и как те пряко се отнасят към всекидневието ни. Ето например борбата срещу пластмасовите отпадъци.   Целта на Брюксел всъщност е да се ограничи използването на изделията за еднократна употреба, които имат нескъпи заместители – като чашки, чинийки, сламки и пр. Защото изделията от пластмаси за еднократна употреба са евтини и леснодостъпни. Използват се за удобство, но и по навик. И ето тук е мястото на една добра кампания – да призовем хората да променят навиците си в името на по-чиста природа.   Защото истинският проблем не са самите пластмаси, а това, че едва 30 на сто от тях се предават за рециклиране. Замърсяването взима прекалено големи размери. Едва ли има човек, който да не се стресне от новината за мъртъв кит с открити в тялото 40 килограма пластмасови торбички. Или за намерени найлонови отпадъци на дъното на Марианската падина. Едно от предложенията, които ще отстоявам, е да бъде въведен европейски сертификат „Зона, свободна от пластмаса“. Идеята ми е той да се превърне в своеобразен престижен етикет за плажове, заведения, хотели, защо не и за администрации – общински или държавни.   Сигурна съм, че хората биха предпочели места, които ще ги карат да се чувстват съпричастни към опазването на околната среда. Просто трябва да им се предостави тази възможност. Това ще е една малка стъпка, но ако сме упорити и я правим ден след ден, тя ще ни отведе до големи ползи за природата.   Замислете се само например в летния сезон колко пластмасови чашки на ден се употребяват в едно кафене на плажа. А, сега си представете колко са те за 90 дни – в активния сезон. Много, нали? И ако това кафене приеме да е „Зона, свободна от пластмаса“ – ще има полза. Вече обсъдих с министъра на туризма Николина Ангелкова идеята за сертификата и тя я подкрепя. Това може да бъде важна, българска инициатива в Европейския парламент. Всички тези усилия са необходими, защото заради замърсяването на водните басейни с пластмасови отпадъци, микрочастици от тях попадат в рибата, която консумираме. В допълнение на това, Черно море е вътрешноморе и циркулацията на водата в него е недостатъчна. Още повече, че и река Дунав, която преминава през 10 държави, се влива в него.    - Аз съм родом от Бургас, обичам Черно море и в професионалния си път досега съм работела с мисъл за опазването му. С усилията на много мои колеги в предходния програмен период бяха изградени 51 пречиствателни станции за отпадъчни води, като 8 от тях са в морски общини – това е пряк принос за по-чисто море, което е грижа и за обитателите на водите, и за човешкото здраве. Строителството продължава и в новия програмен период. България е морска страна и Черно Море е европейско море. Като кандидат за евродепутат се ангажирам с изработването и приемането на дългосрочна стратегия за развитие на Черноморския регион. Както и в Бургас да бъде открита модерно оборудвана Европейска лаборатория за контрол на съдържанието на пластмаси и микропластмаси в морската вода и морските обитатели. Важно е да я има, за да може с данните от проучванията да получим информация дали морските обитатели са засегнати от замърсяването с пластмаси, ако да – в каква степен и какви мерки следва да се предприемат. В Бургас вече има определена сграда, в която такава лаборатория може да заработи. Така че съм амбицирана да доведа тази кауза до успешен финал.    - Всички дишаме и чистият въздух е право, не привилегия. Аз разбирам въпроса ви – имате предвид, че за хората с ниски доходи по-належащи във всекидневието им са проблеми с покупателната способност. И борбата за чист въздух вероятно им звучи отвлечено. Но смятам, че тази тема е важна за всички, без значение от доходите. Защото мерките, които се взимат, не са задължително обвързани с голяма инвестиция.   Да, строителството на метрото, подмяната на автопарка на градския транспорт, поддръжката на зелените площи, завода за отпадъци, рециклиращи инсталации са скъпи проекти, изпълнявани от публичните власти в голямата си част с европейско финансиране.   В страната много домакинства се отопляват през зимата на дърва. Когато бях министър подехме разяснителна кампания да обърнем внимание на хората, че горенето на сухи, а не на току-що отсечени дърва, намалява с над 40% емисиите на фини прахови частици.   Мярката е ефикасна и не струва нищо – просто дървесината трябва да е изсъхнала по естествен път, а не да е сурова. Тогава тя е и по-калорична, т.е. домовете им се отопляват с по-малко количество дърва. Да не забравяме да отбележим и приносът на санирането, което също пести енергия и има принос за качеството на въздуха. Започнаха проекти за подмяна на уредите за отопление с по-щадящи околната среда. Всички тези мерки разпръснати могат и да бъдат подминати от обществото. Но е полезно да се напомнят, за да почувстват хората, че за здравето и комфорта им се полагат усилия, които дават резултат. Българите обичат красивата ни природа, прекарват свободното си време на открито, оценяват, когато и в градска среда има създадени зелени площи, в които да се разходят, да изведат спокойно децата си. И когато е красиво и подредено, се стараят да го опазят. На срещите в цялата страна ми направи впечатление, че пространствата около санираните блокове са облагородени от собствениците. Така че аз вярвам, че общите ни усилия повишават качеството на живот.    - Подмяната на автопарка е въпрос най-вече на финансови възможности и за България това е чувствителна тема. Засега при нас се стимулира купуването на нови автомобили с по-ниски еко такси. Стартирах и програмата за насърчаване използването на електроавтомобили от администрациите. Властите инвестират в подобряване на услугите на обществения транспорт, за да се стимулират хората да го предпочитат пред автомобила. Точно сега, когато на европейско ниво вървят преговорите за бюджета на следващия програмен период, е важно ние, българските представители, да настояваме за по-голям бюджет както за подобряване на обществения транспорт, така и за подкрепа при купуването и използването на незамърсяващи автомобили.    - В срещите си залагам на честността. Затова се старая и на най-трудните въпроси да давам такива отговори, които да ми позволят след време отново спокойно да се срещна със същите хора.", "date": "2019.05.23", "title": "Ивелина Василева: Ще настоявам да бъде въведен европейски сертификат „Зона, свободна от пластмаса“"}
{"url": "http://epicenter.bg/article/Svetla-Kyoseva---prevodach-na-may-v-Stolichna-biblioteka/183821/6/0", "text": "Изтъкнатата преводачка от унгарски език пристига специално за случая от Будапеща, където живее от дълги години. Срещата с нея е на 27 май 2019 г. (понеделник) от 18:30 ч. в Литературния клуб на библиотеката (пл. „Славейков” № 4), а в представянето ѝ ще се включат издателката Дора Минева (СОНМ) и Пенка Ватова от Института по литература към БАH. Входът е свободен, а някои от преведените от Светла Кьосева книги ще бъдат изложени във витрина на втория етаж в Направление „Обслужване на читатели” през целия месец май. Заповядайте!  Светла Кьосева живее и работи в Будапеща. Завършва история и философия в Софийския университет „Св. Климент Охридски“. Главен редактор на двуезичното списание за култура и обществен живот „Хемус”, което излиза от 1991 г. в Унгария. Редактор е на радиопредаване на български език в Унгарското радио. Превежда съвременна унгарска поезия и проза. В неин превод в България са излезли над 200 публикации, повече от 30 самостоятелни книги. Те представят най-изтъкнатите фигури на съвременната унгарска проза – нобеловия лауреат Имре Кертес („Безсъдбовност”, „Кадиш за нероденото дете”), Петер Естерхази („Една жена”), Петер Надаш („Краят на един семеен роман”, „Направи ми жертвеник от пръст”), Ласло Краснахоркаи („Сатанинско танго”), Адам Бодор („Районът Синистра”), Ендре Кукорели („Долината на Феята”), Жужа Раковски („Сянката на змията“). Обръща се както към класиката: Михай Бабич („Халифът-щърк“), Милан Фющ („Историята на жена ми“), така и към по-нови съвременни автори: Виктор Хорват, Едина Сворен, Габор Шейн, Ноеми Киш. Преводите й са включени в антологии на унгарската поезия и проза. Публикува стихове в българския и унгарския печат. Стихосбирката ѝ „Водоравно и отвесно“ е издадена през 1996.  За работата си е получавала следните награди:  1984 – ІІ награда в конкурс на Дружеството на преводачите в Пловдив  1997 – премия на Министерството на образованието и културата на Унгария за превод в конкурса „Франкфурт 99“  1998, 2000, 2004, 2007, 2009 – стипендия Милан Фющ на едноименната фондация за превод на унгарска литература  2002 – плакет и грамота “Отец Паисий Хилендарски” на Министерството на образованието – “Заслужил български учител – І степен”  2002, 2004 – почетна грамота и плакет на Министерството на културата за принос в развитието и популяризирането на българската култура  2004 – Magyar Rádió Nívó díja  2013 – Почетно отличие Неофит Рилски на МОМН  2013 – Награда за българска медия по света на Фонд „13 века България“ като редактор на списание „Хемус“  2015 – унгарска държавна награда „За националностите“ за заслуги към утвърждаването на културата на националностите в Унгария като директор на Българското училище за роден език, за превод на унгарска литература на български език  2016 – награда са Съюза на преводачите в България за специални постижения в областта на превода от унгарски език, за превода на сборника с разказа „Брудершафт“ на Едина Сворен  Избрана библиография (по азбучен ред на името на автора): 1. Адам Бодор. Районът Синистра (роман)  Издателско ателие АБ, 2000  2. Анги Мате. Бабка  Издателство СОНМ, 2015  3. Анна Йокаи. Не бойте се  ИК “Стигмати”, 2002  4. Анна Йокаи. Приход-разход (роман)  ДИ “Хр. Г. Данов”, 1989  5. Анна Киш. Сред нишките  ИК “Стигмати”, 2002  6. Арпад Гьонц. Босяци (роман)  Издателство “Хемус”, 1997  7. Балаж Дьоре. Щастлива книга  Ерго, 2012  8. Бела Хамваш: Философия на виното  Стигмати, София, 2008  9. Виктор Хорват. Турско огледало  Ерго, 2017  10. Габор Ногради: ПитиПете малкият голям мъж  ИК “Арка”, София, 2007  11. Габор Шейн. Лазаре!  МД Елиас Канети, Русе, 2012  12. Едина Сворен. Брудершафт  СОНМ, 2016  13. Ендре Кукорели: Долината на Феята  Издателство Ерго, София, 2008  14. Жужа Бенеи. Безпредметно битие  Смол стейшънс, 2013  15. Жужа Раковски: Сянката на змията  СОНМ, 2012  16. Имре Кертес. Безсъдбовност  ИК “Стигмати”, ИК “Жанет 45”, 2003  17. Имре Кертес. Кадиш за нероденото дете  ИК “Стигмати”, 2004  18. Ласло Краснахоркаи. Сатанинско танго  ИК “Стигмати”, 2001  19. Ласло Наги: С лице към морето  Венчавка  Издателски център “Боян Пенев”, Унгарски културен институт, 2000  20. Милан Фющ. Историята на жена ми. Записки на капитан Щьор   Füst Milán. Feleségem története.  Издателство Ерго, 2010  21. Михай Бабич. Халифът-щърк  22. СОНМ, 2017  23. Ноеми Киш. Парцалива съкровищница.  Елиас Канети, Русе, 2014  24. Петер Естерхази. Една жена (роман)  ИК “Стигмати”, 2000  25. Петер Кардош, Габор Няри: Ромски лабиринт. Книга-игра  Кралица Маб, София, 2009  26. Петер Надаш. Направи ми жертвеник от пръст.  Есета  СОНМ, 2006  27. Петер Надаш: Краят на един семеен роман  СОНМ, София, 2008  28. Петер Юхас. Смъртта не е алиби (Анекдоти за български писатели)  ИК “Огледало”, Унгарски културен институт, 1999  (второ издание – 2000)  29. Янош Сегьо: Кратък обзор на унгарската литература.  PIM, Budapest, 2012  30. Янош Чонтош. Хайку-календар  ИК “Стигмати”, 2002  31. 22 съвременни български и унгарски поетеси  Съставители Пенка Ватова и Светла Кьосева  Издателство СОНМ, 2005", "date": "2019.05.23", "title": "Светла Кьосева – преводач на май в Столична библиотека"}
{"url": "http://epicenter.bg/article/Yunker-smamri-London--Omrazna-mi-vechnoto-otlagane-na-Brekzit/183792/7/0", "text": "Председателят на Европейската комисия Жан-Клод Юнкер заяви, пред телевизия Си Ен Ен, че губи търпение заради постоянните отлагания на срока за излизане на Великобритания от ЕС, предаде ТАСС.  \"Длъжен съм да кажа, че започва да ми омръзва, защото всички ние се движим от едно продължаване на срока към друго. Хората губят търпение\", - каза той и добави: \"Иска ми се да кажа \"да\" на провеждането на втори референдум, макар и да не съм уверен, че резултатът ще бъде много по-различен.\" Юнкер отбеляза, че на страните от ЕС не им остава друго, освен да наблюдават хода на дебатите за Brexit във Великобритания.  Говорейки за наложилите заради тези отлагания избори за Европарламент на Острова, политикът изрази недоволство, защото \"всички знаят, че те напускат Европарламента, но при това ще имат значително влияние върху някои моментни решения, които той ще приема\".  Юнкер отново изрази съжаление, че Еврокомисията не е могла да окаже противодействие на разгърналата се в Обединеното кралство кампания за излизане от ЕС през 2016 г. \"Разстроен съм, защото послушах британското правителство, (бившия премиер Дейвид) Камерън и не се намесихме. Защото единствената институция, единствените хора, които можеха да се опълчат срещу онези, които лъжат в британската кампания, бе Еврокомисията. Не бяхме прави, че не се намесихме в дискусията\", подчерта Юнкер. ", "date": "2019.05.23", "title": "Юнкер смъмри Лондон: Омръзна ми вечното отлагане на Брекзит"}
{"url": "http://epicenter.bg/article/Shampionkata-po-borba-Bilyana-Dudova-e-napravila-opit-za-samoubiystvo/183795/8/0", "text": "Шампионката по борба Биляна Дудова е направила опит за самоубийство и за щастие е спасена в столичната болница \"Свети Иван Рилски\". Това потвърдиха от болницата ,  предаде Нова телевизия .   Инцидентът е от вторник вечерта. Дудова си е прерязала вените. В момента се възстановява в клиниката по хирургия, без опасност за живота.   Трикратната европейска шампионка по борба Биляна Дудова е в болница след самонараняване в момент на афект, съобщиха от Българската федерация по борба. Трикратната европейска шампионка по борба е пострада вчера. Тя е с прорезна рана, на ръката, получена при самонараняване в момент на афект. Самата Биляна не разкрива конкретната причина за инцицента, а само допълва, че е лична и отказва да коментира подробности. Често шампионката преживява проблемите си вътрешно, без да споделя с близките си. От УМБАЛ \"Св. Иван Рилски\" – София съобщиха, че нейното състояние в момента е добро, няма опасност за живота ѝ и до 2-3 дни тя ще бъде изписана, предаде агенция „Фокус“. От Българската федерация по борба съобщават, че възстановяването на Дудова ще продължи около месец. Тя ще пропусне държавния шампионат другата седмица във Враца (29-30 май). От Българската федерация по борба вече са ангажирали психолог да работи с шампионката.", "date": "2019.05.23", "title": "Шампионката по борба Биляна Дудова е направила опит за самоубийство"}
{"url": "http://epicenter.bg/article/22-hilyadi-dolara-za-neizmita-chiniya--v-koyato-e-yal-Kart-Kobeyn/183813/10/100", "text": "Изцапана с храна чиния на Кърт Кобейн, фронтменът на групата \"Нирвана\", бе продадена на търг за 22,4 хил. долара. За това съобщи порталът Вайс.   Хартиена чиния, изцапана с пица, отиде под чука на един от търговете в Калифорния. На нея с черен флумастер е написан списък от песни, които \"Нирвана\" е изпълнила на концерт през 1990 г. във Вашингтон. Сред тях – \"Negative Creep\", \"Dive, Polly\", \"Stain\", \"About a Girl“. Членът на група THUD Джони Ригс е взел чинийката от концерта. Той я пазил около 30 години. Лидерът на \"Нирван\" Кърт Кобейн е открит мъртъв в дома си в Сиатъл през пролетта на 1994 година. Според официалната версия, рок звездата се самоубива. Смъртта на рокера предизвика бурна обществена реакция и много теории на конспирацията за истинската съдба на твореца.   Източник: Канал 3", "date": "2019.05.23", "title": "22 хиляди долара за неизмита чиния, в която е ял Кърт Кобейн"}
{"url": "http://epicenter.bg/article/Britanskata-kralitsa-poseti-veriga-supermarketi-za-rozhdeniya-im-den-/183819/10/99", "text": "Кралица Елизабет II се появи на рождения ден на Sainsbury's – една от най-големите вериги супермаркети във Великобритания. Това съобщи BBC. Веригата става на 150 години и имаше честта да бъде посетена от британския монарх. Тя се разходи из един от магазините и дори разгледа реплика на оригиналния магазин от 1869 г., който е продавал само масло, мляко и яйца.   „Беше много приятно – кратко, но прекрасно. И основно си говорихме за масло и мляко”, разказа един от актьорите, поставени да играят продавачи от миналото.   „Мисля, че тя се интересуваше от начина, по който използваме технологиите. Обсъдихме ефективността и точността им”, сподели от своя страна Деймиън Коркоран, представител на Sainsbury's.   Източник: Нова.тв  ", "date": "2019.05.23", "title": "Британската кралица посети верига супермаркети за рождения им ден "}
{"url": "http://epicenter.bg/article/Badete-vnimatelni-i-ne-kritikuvayte-blizkite-si---shte-go-priemat-kato-lichna-obida/183827/10/101", "text": "Дневно предназначение: Ден, в който основното внимание ще бъде насочено за извоюване на постижения за семейството.   Дневната нумерологична карта активира вживяване и лично приемане на ситуацията. Ако желаете да разрешите важен въпрос, ще е нужно да отидете на място и да се погрижите за случващото се.   Възможно е при разговори, свързани със семейно имущество да усетите показност и думи, които да бъдат само за пред хората. Денят е активен, използвайте го за водни процедури, басейн, спа, къпане, миене и др. В случай, че решите да вземете участие в семейни сбирки на маса, бъдете внимателни и не критикувайте близките си, защото ще го приемат като лична обида.   Основна цифрова характеристика – 1, 2, 3, 4, 5, 8, 9. Ден за семейство, показност и вживяване в проблемите. Часова характеристика:  Мото: Аз уважавам себе си и другите! ", "date": "2019.05.23", "title": "Бъдете внимателни и не критикувайте близките си  - ще го приемат като лична обида"}
{"url": "http://epicenter.bg/article/Eva-Maydel--V-EP-tryabva-da-otidat-hora--koito-znayat-kak-se-brani-natsionalniyat-interes/183848/2/48", "text": "  „Оптимист съм от това, което виждам при срещите си с хората, вярвам, че ще ни подкрепите и ще гласувате доверие на най-добрия, на най-подготвения отбор – този на ГЕРБ и СДС. С тези думи се обърна Младен Шишков към хората, събрали се на площада в село Брестовица, община Родопи, съобщиха от пресцентъра на ГЕРБ.  Той допълни, че е убеден в победата, защото хората след толкова много срещи по места са разбрали, че България в обединена Европа е правилният път. По думите му само заедно можем да направим държавата си просперираща и по-добро място за живот и работа. Шишков уточни, че ако Европейският съюз е силен и единен, това ще бъде от полза за България, защото само с парите от Европа може да бъде продължено започнатото от общините и държавата, както и да бъде повишен жизненият стандарт.  Парите от европейските фондове реално подобряват живота на българите с инвестиции в инфраструктура, с подпомагане на малкия и среден бизнес, с привличането на чужди инвестиции, с модернизиране на образованието и здравеопазването, с инвестиции във ВиК сектора и опазването на околната среда.  От своя страна Ева Майдел подчерта, че в ЕП трябва да отидат хора, които знаят как се защитава българският интерес, как се печелят битки и как се дават предложения, зад които застават по-голяма част от европейските депутати. Майдел сподели, че добре познава проблемите и нуждите на българските предприемачи и нейна основна задача ще бъде да защитава интересите на бизнеса за повече възможности, за повече евросредства и за по-високи заплати и със съжаление подчерта, че в България все още има места, до които Европа не е стигнала и това трябва да се промени в следващия програмен период.  Ева Майдел бе категорична, че в България имаме потенциал да сме в челните места по иновации и технологии в ЕС, а именно те създават нови производства и работни места Тя уточни, че отборът на ГЕРБ и СДС си поставя високи цели, които обаче могат да бъдат постигнати само с подкрепата на българските граждани и с активното им гласуване на 26 май.  „Вотът за евроизборите е много важен, защото от него зависи не само бъдещето на България, а развитието на ЕС занапред, каза Майдел и призова присъстващите: Гласувайте за стабилността на страната ни и за обединена и сигурна Европа!“.  На срещата в Брестовица присъстваха също народният представител Запрян Янков, областният координатор на ГЕРБ-Пловдив област Георги Мараджиев, кметът на община „Родопи“ Пламен Спасов, областните ръководители на МГЕРБ Владимир Пильов и на ЖГЕРБ Евелина Апостолова, кметът на Брестовица Любен Радев, общински съветници от ГЕРБ, членове симпатизанти и жители на Брестовица.  ", "date": "2019.05.23", "title": "Ева Майдел: В ЕП трябва да отидат хора, които знаят как се брани националния интерес"}
{"url": "http://epicenter.bg/article/GERB--Tezhka-manipulatsiya-predi-vota---BSP-lepyat-stiker-s-tehniya-nomer-varhu-plakatite-ni-v-Gabrovo-/183849/2/0", "text": "ГЕРБ-Габрово входира жалба в Районната избирателна комисия срещу нерегламентирани действия от страна на БСП. Върху номера в бюлетината, отбелязан на плакатите на ПП ГЕРБ, са залепени стикери с номера на „БСП за България“. В жалбата е посочено, че с това действие БСП въвеждат в заблуждение гражданите, съобщиха от пресцентъра на ГЕРБ.  „Когато една партия, участваща в изборите, няма политически аргументи, тя прибягва до некоректни, незаконосъобразни и манипулативни действия. Ако БСП осъзнават, че кандидатите на ГЕРБ са по-добри, по-подготвени за евродепутати от техните, то могат да ги подкрепят чрез гласуване на 26 май, а не като лепят стикери с номера на БСП върху плакатите на ГЕРБ“, коментира общинският ръководител на ГЕРБ-Габрово Добромир Проданов.  ГЕРБ-Габрово призовава БСП да не си служи с манипулации и подвеждане на избирателите и апелира компетентните институции за незабавно предприемане на мерки и санкции срещу извършителите, както и отстраняване на манипулативните стикери.  ", "date": "2019.05.23", "title": "ГЕРБ: Тежка манипулация преди вота - БСП лепят стикер с техния номер върху плакатите ни в Габрово!"}
{"url": "http://epicenter.bg/article/Borisov-shte-uchastva-vav-finalnoto-predizborno-sabitie-na-kandidata-na-ENP-za-shef-na-EK-Manfred-Veber/183850/2/0", "text": "Председателят на ГЕРБ Бойко Борисов ще участва утре, 24 май 2019 г. (петък), в заключителното предизборно събитие на кандидата на ЕНП за председател на ЕК Манфред Вебер. Заедно с министър-председателя на България ще бъде и водачът на листата на ГЕРБ и СДС за европейските избори Мария Габриел, съобщиха от пресцентъра на партията.  Форумът ще се проведе в столицата на германската провинция Бавария – Мюнхен, като на него са поканени и канцлерът на Германия Ангела Меркел, канцлерът на Австрия Себастиан Курц и премиерът на Хърватия Андрей Пленкович.  Председателят на ГЕРБ ще направи и изказване, което ще бъде в рамките на заключителния панел на събитието. Освен Борисов, като говорители на него са предвидени и Ангела Меркел, председателят на Европейския парламент Антонио Таяни, бившият президент на Полша Лех Валенса и Манфред Вебер.  В Мюнхен Бойко Борисов ще проведе и редица двустранни срещи, една от които с министър-председателя на Бавария и председател на ХСС Маркус Зьодер.  ", "date": "2019.05.23", "title": "Борисов, Меркел, Таяни и Лех Валенса закриват кампанията на Вебер в Мюнхен "}
{"url": "http://epicenter.bg/article/Emil-Radev-v-Devnya--Evropeyskoto-finansirane-dava-nov-oblik-na-uchilishta-i-detski-gradini-/183854/2/48", "text": "  С европейската солидарност активната местна власт може да направи много за преобразяването на населените места. Девня е отличен пример как чрез европейските програми се създават по-добри условия за образованието на децата, по-добра среда в училищата и градините. Това коментира кандидатът за евродепутат от листата на ГЕРБ и СДС Емил Радев при посещението си в индустриалния град, съобщиха от пресцентъра на ГЕРБ.  Кметът на Девня Свилен Шитов го запозна с новия европроект, чрез който в общината предстои саниране на сградите на ОДЗ „Детелина“ и нейния филиал „Незабравка“.  „Вчера подписахме договор на стойност почти 1 млн. лв., по силата на който ще се предприемат мерки за енергийна ефективност, така че двете сгради да станат по-комфортни”, обясни Шитов и отчете, че с европейско финансиране е изцяло преобразено и Средно училище „Васил Левски” в града.  „По програмата за развитие на селските райони община Девня има и одобрен проект на стойност 1,2 млн. лв. за ремонт и реконструкция на бул. „Съединение“, чиято реализация ще започне от кв. „Повеляново“, изтъкна още кметът на Девня.  Той запозна Емил Радев и с хода на работата по изграждането на градски парк.  „На площ от 30 дка, които някога представляваха запустял разсадник, създаваме привлекателна паркова среда с детска и спортна площадка, скейт зона, велоалея”, разясни Шитов.  Кандидатът за евродепутат поздрави общинската администрация за усилията да създаде условия за масов спорт и прекрасна зелена среда в индустриалното сърце на Варненска област. Емил Радев приветства идеята и за алея с бюст-паметници на славни български владетели, национални герои и бележити личности.  „Важно е да ценим древната история и богатата култура на страната ни. Те будят възхита в цяла Европа”, изтъкна варненският представител в ЕП. През изминалия мандат той организира в Брюксел изложба, на която представи Варненското златно съкровище – най-старото обработено злато в света.  „В парка на Девня ще бъде построен и православен храм, посветен на светци, които са живели по нашите земи - в древния Марцианопол”, разказа още Свилен Шитов.  Емил Радев прояви голям интерес и към площадката за разходка на домашни любимци, която до две седмици ще бъде изградена на територията на парка. Двамата с кмета обсъдиха необходимостта на входа на обособената зона да има две врати, така че да не може четириногите да излизат без стопанина си.  Емил Радев е инициатор за създаването на зоополицията в България. Той е единственият български евродепутат, подписал споразумението в подкрепа на усилията за благосъстоянието на животните през следващия мандат. Като член на Интергрупата за защита на животните в Европейския парламент работи по проблеми, свързани с липсата на единна система за идентификация и регистрация на кучета и котки, защитата на животните при превоз от ЕС към трети държави, създаването на хармонизирана и всеобхватна законодателна рамка относно благосъстоянието на животните.  ", "date": "2019.05.23", "title": "Емил Радев в Девня: Европейското финансиране дава нов облик на училища и детски градини "}
{"url": "http://epicenter.bg/article/Elena-Yoncheva-vav-Feysbuk--Borisov-lazhe-otnovo---naglo-i-bezochlivo/183855/2/48", "text": "    Това написа водачът на листата на БСП за европейските избори Елена Йончева в социалната мрежа Фейсбук“.   „Отдавна сме свикнали българският премиер да се държи като човек с бухалка и това говори зле за нас като общество, а не за него. Той е такъв, какъвто е бил преди двадесет години, когато охраняваше шефовете си от СИК. Фактът, че е премиер е срам за България. Фактът, че обижда, лъже и се държи арогантно, три дни преди изборите, означава, че е уплашен и вижда приближаващия край на политическата си кариера. Ние не сме обидени, защото знаем с кого си имаме работа и кого сме притиснали до стената. Борисов все повече се оплита в лъжите си. Най - страшното е, че позволяваме на такъв човек да управлява родината ни“, коментира Йончева.   „ Може да се запознаете с разрешението за строеж на жилищна сграда с РЗП 125 кв. м. от 16.10.2008 г. на името на Бойко Методиев Борисов в Банкя, с удостоверението за въвеждане в експлоатация на същата жилищна сграда, с декларацията пред Сметната палата, както и сателитни снимки на имота“, пише още Елена Йончева.      ", "date": "2019.05.23", "title": "Елена Йончева: Борисов лъже отново нагло и безочливо! Фактът, че е премиер, е срам за България!"}
{"url": "http://epicenter.bg/article/Patriarh-Neofit-shte-oglavi-tarzhestven-moleben-v-katedralata--Sv--Aleksandar-Nevski--na-24-may/183856/2/0", "text": "По повод 24 май - Денят на българската просвета и култура и славянската писменост Негово Светейшество Българският патриарх Неофит ще възглави тържествения молебен в Патриаршеската катедрала \"Св. Александър Невски\". Това съобщиха от Българската патриаршия.   Начало на молебена: 10.00 часа. Начало на тържествата пред паметника на светите братя Кирил и Методий пред Народната библиотека: 11.00 часа. В тържествата за поредна година ще се включат и ученици от Софийската духовна семинария \"Св. Йоан Рилски\".   Приканват се православните християни да вземат молитвено участие в молебена и съучастват в радостта на празника.  ", "date": "2019.05.23", "title": "Патриарх Неофит ще оглави тържествен молебен в катедралата „Св. Александър Невски“ на 24 май"}
{"url": "http://epicenter.bg/article/Novo-srutvane-varhu-struvashtiya-110-mln--lv--varnenski-bulevard--Levski---SNIMKA-/183857/2/0", "text": "Варна няма късмет с новия булевард „Васил Левски”, по който само преди дни се разходи примерът Борисов, прегърнал кмета Портних.   След като преди два дни булевардът в района на ромския квартал „Максуда” пропадна за ужас на варненци, сега пък земна маса се срути върху локално платно, съобщи bTV.   За качеството на ремонта Борисов говори и днес в \"Нова телевизия\". \"Качеството е отлично. Минах онзи ден, говорих с хората. Когато падна големият дъжд в София на Южната дъга, един се возеше с лодка. В Германия, в Австрия при наводнения карат водни ски и канута\", беше коментарът на премиера. \"Стихия. Природа\", обобщи той.   Няма информация за пострадали при инцидента.   Булевардът, чието изграждане струва 113 млн. лв., не издържа първата по-сериозна буря след предсрочното му пускане за движение и пропадна, докато премиерът Бойко Борисов участваше в предизборна среща на ГЕРБ във Фестивалния и конгресен център в града.   Превърналото се в повод за полемика елипсовидно кръгово кръстовище с наклон се превърна в езеро, земна маса падна в района на мост, наложи се да бъде премахнат компрометиран стълб. Всичко това – часове след посещение на премиера Бойко Борисов в морската ни столица.   Вчера стана известно, че кръстовищата и трасето на току-що ремонтирания булевард са били \"недовършени\", въпреки че движението по тях е било позволено. Информацията бе потвърдена и от пресцентъра на местната администрация, след като седмици наред тя оставяше без внимание медийните публикации и сигнали на граждани за проблема. Булевардът, чието трасе е дълго малко над 3 км, беше отворен за движение на 25 март при изненадващо посещение на Бойко Борисов. Пред медиите, спешно свикани именно на кръстовището, премиерът нареди на кмета на града Иван Портних: \"Кажи им да пускат движението!\"    Днес голямо количество земна маса е паднала на локално платно, част от бул. „Васил Левски“ във Варна, каза Купен Пашов, началник на отдел „Дейности по защита на населението“ към Общината, предаде Радио „Фокус“ – Варна.   Той обясни, че земната маса е паднала не върху самия бул. „Васил Левски“, а локално пътно платно, което излиза от булеварда и извежда автомобилите за квартал „Максуда“.   „Това е скат откъм кв. „Максуда“, който е от една къща, за която Общината има издадена заповед за премахването й, тъй като е незаконна и опасна на мястото си, но има обжалване и решението на Върховния съд все още не е излязло“, уточни Купен Пашов.   Спукан незаконен водопровод е причината за срутването на земна маса по локалното платно на булевард \"Васил Левски\" във Варна този следобед, съобщи \"Нова телевизия\", като цитира изявление на кметът Иван Портних.  \"Къщата, която е на ръба на ската, ще бъде премахната незабавно и ще започне неговото обезопасяване. В нея живеят четирима души според адресната регистрация, като Община Варна ще се погрижи да им бъде осигурено място за живеене. Още през март миналата година е започнала процедура по събарянето на къщата, но през май Върховният административен съд е отменил заповедта за предварително изпълнение. Затова къщата не е премахната\", обясни Портних.   \"Влизаме и събаряме\", каза кметът. Той допълни, че през последните няколко години 200 незаконни къщи са съборени в квартал \"Максуда\".   На мястото вече се извършват действия по отстраняване на земната маса. Към булеварда пътуват представители на общинската администрация, които да инспектират ситуацията и да решат какви са следващите мерки за решаване на проблема.    Вече стана известно, че кръстовищата и трасето на току-що ремонтирания булевард са били \"недовършени\", въпреки че движението по тях е било позволено. Булевардът, чието трасе е дълго малко над 3 км, беше отворен за движение на 25 март при изненадващо посещение на Бойко Борисов.  Пускането на движението по булеварда стана, преди за него да са издадени задължителните по закон за подобни обекти актове 16 и 17, както и разрешително за ползване. Видеоклипове и снимки, публикувани веднага след отпътуването на Борисов на 25 март, показаха, че пешеходни подходи на височина 10 м по него са оставени необезопасени, че липсват парапети и предпазни ограждения.  Въпреки това движението по булеварда не беше спряно дори след дъжда, който стана причина за пропадането на части от кръстовището на булевардите \"Васил Левски\" и \"Владислав Варненчик\". ", "date": "2019.05.23", "title": "Скандално! Ново срутване върху струващия 113 млн. лв. варненски булевард „Левски”! (Видео)"}
{"url": "http://epicenter.bg/article/Sergey-Stanishev-/183859/2/48", "text": "Който иска да накаже управляващите, най-лесно е с бюлетина №18, заяви кандидатът от \"БСП за България\" и президент на ПЕС Сергей Станишев в ефира на Нова телевизия. Той бе гост в предаването \"Плюс - минус\" по Нова телевизия.   Националистическо цунами в Европа няма да има, те не се обичат помежду си. Когато опре до реална политика, ще се разделят на групи, предрече Станишев. И бе категоричен, че социалистите няма да направят \"съюз с дявола\", т.е. с крайната десница.   Разговорът в студиото започна с препратка към интервюто на премиера и лидер на ГЕРБ Бойко Борисов от сутринта. В него Борисов каза, че като президент на ПЕС Станишев е \"много важен\" в преговорите за бъдещия председател на Европейската комисия. По този повод Станишев уточни, че консултациите за шеф на ЕК се водят на две платформи - едната са министър-председателите, другата - ЕП. На 28-ми събираме премиерите от левицата, за да уточним нашата стратегия, каза той.   \"Нашата цел е да обърнем кораба в Европа - ЕС да стане социален. Човекът, неговият стандарт на живот да бъде водещ, а не макроикономиката, цифрите, икономиката, където се губи човешкият живот. Само така ЕС ще стане привлекателен и ще победим евроскептиците\", продължи Сергей Станишев.   Запитан дали ще работи за преференции в рамката на листата на БСП, президентът на ПЕС подчерта, че искам да покажа, че имам своя принос за успеха на БСП. Но по-важен бил крайният резултат за левицата. Изборите не са за това кой колко депутати ще вкара в ЕП, важното е дали хората искат промяна, добави той. \"Ако искат хората данакажат управляващите, да изразят своето недоволство, най-добре е с бюлетина №18\", бе категоричен Сергей Станишев.   Запитан за противоречията между него и лидера на БСП Корнелия Нинова  и между БСП и ПЕС Станишев каза: \"Различията между БСП и ПЕС бяха силно преувеличени за вътрешно-партийна употреба.\" \"Манифестът на ПЕС е за социална Европа. От това има нужда Европа, от това има нужда България. Нямаш ли достойни доходи, бягаш в чужбина, а това е пречка за икономическия растеж. Няма ли хора в България, българчетата се раждат в чужбина\", продължи той.   По темата за Истанбулската конвенция, по която с Нинова са на различно мнение, Станишев подчерта, че акцентът е другаде - върху справянето с насилието срещу жени. \"За м.г. 35 българки бяха убити, не от бандити, а от свои партньори. Трябва да се направят конкретни стъпки, да им се помогне\", каза той.   Накрая разговорът отново се върна на темата за различията между партийните семейства в ЕС и отражението му върху българската действителност.  Ако в Европа доминират десните, няма да позволят на българско правителство да осъществи социална промяна, заяви кандидатът за евродепутат от БСП и лидер на европейската левица.          ", "date": "2019.05.23", "title": "Сергей Станишев: Нашата цел е да обърнем кораба в Европа - ЕС да стане социален"}
{"url": "http://epicenter.bg/article/Direktorat-na-politsiyata-v-Montana-podade-ostavka--prichinite-bili-lichni/183860/2/0", "text": "Директорът на областната дирекция на МВР в Монтана старши комисар Ивайло Антонов е освободен от днес. Вчера той сам подал заявление пред министъра с искане да бъде освободен, съобщава Канал 3.  \"Напускам МВР, а не просто заеманата длъжност, защото си намерих по-добра работа. В системата съм вече 20 години и съм дал всичко каквото мога“, заяви Антонов. От пресцентъра на МВР съобщиха лаконично, че старши комисар Ивайло Антонов е подал заявление за прекратяване на служебните правоотношения по собствено желание /чл. 226, ал. 1, т. 4 от Закона за МВР/. Решението е лично. Той отрече искането му да е свързано с изявлението зам.-председателя на БСП Кирил Добрев, направено вчера. Партийният лидер съобщи, че миналата седмица всички шефове на районните управления във Видин, Враца и Монтана са били инструктирани как да работят в изборния ден, така че ГЕРБ да спечелят изборите в региона. По-рано днес от БСП съобщиха, че директорът на ОД на МВР - Монтана вече не е на поста си, след изнесените вчера от БСП данни за неправомерна намеса на полицията в изборния процес.  \"Това, което твърди Добрев, не е вярно“, уточни Антонов. \"Срещата в областната дирекция беше организационна. Има много нови служители в състава на полицията и искахме да актуализираме контактите си за по-добра координация“, каза старши комисар Антонов.  Ивайло Антонов е роден през 1970 година в град Берковица. Завършил е УНСС в София, с магистърска степен по специалност \"Финанси”. От 1999 до 2007 година е оперативен работник в сектор \"Икономическа полиция\" в СДВР  През 2008 година става началник група в сектор \"Икономическа полиция\" ІV РПУ на СДВР. Година по късна е оперативен работник в сектор \"Трафик и търговия с хора\" в отдел \"Трансгранична организирана престъпност\" към Дирекция за противодействие на организираната и тежка престъпност при ГДКП - МВР. Става н-к сектор \"Изпиране на пари и измами с фондове на ЕС” в отдел \"Корупция и изпиране на пари” в ГД БОП  От 2015 година е директор на ОД на МВР-Монтана. Отличен е със 7 награди от преките си началници, 3 награди \"обявяване на благодарност\" от директора на Национална служба \"Полиция\" - МВР, от главния секретар на МВР и министъра на вътрешните работи, с награда сектор БОП на годината и почетен знак на МВР ІІІ степен.  ", "date": "2019.05.23", "title": "Директорът на полицията в Монтана подаде оставка, причините били лични"}
{"url": "http://epicenter.bg/article/Andrey-Kovachev-i-Eva-Maydel-se-sreshtnaha-s-ekipa-na-golyamo-predpriyatie-v-Plovdiv-/183861/2/48", "text": "  Кандидатите за евродепутати от ГЕРБ Андрей Ковачев и Ева Майдел се срещнаха в Пловдив с екипа на водещо предприятие за обработка на месо и производство на колбаси, съобщиха от пресцентъра на партията.  „Повишаването на доходите и жизнения стандарт, на социалните придобивки и подобряване на градската среда е една от основните ни теми в предизборната кампания. Стандартът на живот обаче не се повишава с решение на някоя партия или госпожа, която на всяка цена иска да спечели изборите, а с работа и икономика. За по-високи заплати е важно да има повече експорт за европейския пазар. Наша голяма цел е да работим така, че младите хора да намерят своята добра перспектива в България, а да не тръгват навън“, заяви Андрей Ковачев.  Той допълни, че със своите силни позиции в Европейския парламент ГЕРБ е гарант за европейската солидарност. Като пример посочи, че в подкрепа на българското здравеопазване с европейски средства предстои да бъдат закупени 400 нови линейки и ремонтирани 237 спешни медицински центрове.  „В ГЕРБ знаем, че въпреки добрите резултати и прогнози за икономиката винаги можем да постигаме и още. Всяко евро от европейските средства допринася за повишаването на доходите и стандарта на живот. Българските предприемачи доказват, че Европа е най-доброто място за развитие за техния бизнес“, подчерта Ева Майдел.  „За нас е важно Европа да достигне до всеки български гражданин. В следващия бюджет на ЕС до 2027 г. защитихме повече пари за България, но те не извират от някакъв извор, нито се появяват от въздуха или с магическа пръчка. Всички евродепутати от ГЕРБ работихме много за това“, категорична е Ева Майдел.  „Колкото и някои да преиначават нещата, чистата истина е, че бизнесът в България тръгна. За да се променят нещата към още по-добро, всички хора трябва да ходят на избори и да гласуват“, смята собственикът на предприятието Константин Гаврилов. В момента той разширява бизнеса, като с частни средства и европейска помощ изгражда нова производствена база върху площ от 7 декара.  Андрей Ковачев и Ева Майдел призоваха на 26 май избирателите да подкрепят с №12 листата на ГЕРБ и СДС, тъй като това ще позволи България да привлече още повече инвестиции и по-бързо да се повиши жизненият стандарт.  На срещата присъстваха народният представител от ГЕРБ-Пловдив инж. Атанас Ташков и ръководителят на партията в пловдивския район „Централен“ и кмет на района Георги Стаменов.  ", "date": "2019.05.23", "title": "Андрей Ковачев и Ева Майдел се срещнаха с екипа на голямо предприятие в Пловдив "}
{"url": "http://epicenter.bg/article/Pusnaha-otsechkata-ot-AM--Struma--sled-Blagoevgrad/183863/2/0", "text": "Днес пускат движението по новопостроения участък от магистрала ”Струма” след Благоевград преди бъдещия тунел „Железница”. С него трафикът ще бъде улеснен, особено преди очакваното натоварено движение към Югозападна България и Гърция при предстоящите почивни дни и летния сезон.  \"За една минута минаваш отсечката, след максимум 15-20 дена ще започне строителството на тунелите. И отиваме оттатък - Кресна. Така че всичко е минало, финансирането е осигурено - Брюксел толерира тези коридори. На практика Благоевград си има свое пристанище - Солун. Не е нужно да ходи на Варна и Черно море. След малко като пуснем, едно 200-300-400 хил. души ще минат по тази магистрала още днес\", каза Бойко Борисов.   Източник: Трафик Нюз", "date": "2019.05.23", "title": "Пуснаха отсечката от АМ ”Струма” след Благоевград"}
{"url": "http://epicenter.bg/article/eishsht/183864/2/48", "text": "  „Ако на 26 май пробуждане не се случи, трябва да се сърдим на самите себе си. Тези избори са вот на недоверие срещу цялото правителство на ГЕРБ и „Обединените патриоти“. Излезте и гласувайте!“.   С тези думи кандитатът за евродепутат от \"БСП за България\" Велизар Енчев призова членовете на пенсионерски клуб „Филип Тотю“ в Горна Оряховица. Той подчерта, че изборите трябва да решат един кардинален въпрос - за работещите бедни в България и да се постави на европейско ниво въпросът за българските пенсионери.  „Всички хора от третата възраст се интересуват от едно – кога ще се индексират пенсиите. Помните, че именно правителството на БСП ги актуализира с 55-60% и тогава коледните добавки бяха на практика 13-та пенсия от по 150 лева за всички пенсионери. Днес се хвалят с 40 лева, които се дават само на някои. Затова намерението ни, когато дойдем на власт, е да актуализираме пенсиите“, каза Велизар Енчев. \"В миналия мандат на НС ние предложихме такава актуализация и тя беше отхвърлена заради коалиционния партньор на ГЕРБ\", допълни той и подчерта, че в нормална държава би следвало да се говори не за преразпределяне, а за производство. Енчев обяви, че десет пъти са намалели чуждестранните инвестиции заради политиката на сегашния режим.  Велизар Енчев се срещна и с жителите на град Златарица. Там той коментира актуалния скандал с къщата в Барселона. „48 часа минаха от сезирането на главния прокурор за къщата в Барселона. Защо Цацаров не реагира? Моята прогноза е, че няма да каже нищо за този скандал поне до следващата седмица, когато са приключили изборите. Затова е права Корнелия Нинова, че единствената битка на ГЕРБ е да остане на власт до избора на новия главен прокурор“, каза Енчев.  „Дори и в италианската мафия едноличната власт не е такава, каквато е в България. Днес имаме мафиотско управление, при което един център разпределя. Вижте колко пъти Бойко Борисов влиза в Народното събрание и променя вече взети решения“, припомни Енчев.  Той заяви, че алтернатива има и това е мощен вот за „БСП за България“ с номер 18.", "date": "2019.05.23", "title": "Велизар Енчев: Ако на 26 май пробуждане не се случи, трябва да се сърдим на самите себе си"}
{"url": "http://epicenter.bg/article/Emil-Radev-vav-Valchi-dol--Rabotya-za-Evropa-bez-dvoyni-standarti-/183865/2/48", "text": "  Трябва да доведем до успешен край борбата срещу двойните стандарти при храните. Тя е в името на здравето на 100 млн. граждани на Източна Европа. Настоявам за създаването на общоевропейски контролен орган, който да противодейства адекватно на нелоялните търговски практики. Това заяви кандидатът за евродепутат от листата на ГЕРБ и СДС Емил Радев на среща с жители на Вълчи дол, организирана по инициатива на общинския ръководител на ГЕРБ Димитър Тодоров, съобщиха от пресцентъра на партията.  Радев запозна присъстващите с предложената от него и колегата му Андрей Новаков европейска програма с бюджет от 1,3 млн. евро, която ще позволи да се правят изследвания за разлики в качеството на хранителните продукти, да се организират информационни кампании и дори да се завеждат колективни искове в защита на интересите на потребителите.  Като пример за неприемливи двойни стандарти, срещу които поведе битка през изминалия мандат, варненският представител в ЕП посочи още неприемането ни в Шенген и дискриминационния мониторингов доклад за България.  Интерес предизвикаха и законодателните инициативи на Емил Радев да се сложи край на „вечните длъжници”. По негово предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да въведат механизъм за опрощаване на дългове не само по отношение на предприемачите, но и на физическите лица – потребители.  „България остана единствената държава в ЕС, в която все още има „вечни длъжници”. Борих се с тази порочна практика в националния парламент, продължих битката и в европейския, защото трябва да дадем шанс на хората с тежки финансови затруднения да започнат живота си на чисто”, обясни кандидатът за евродепутат.  Той поздрави кмета на Вълчи дол Георги Тронков за усилията общината да оползотвори максимално всички възможности за инвестиции, които предлагат европейските програми.  „При стабилна държава, активна местна власт и добра координация с българските представители в европейските институции ползите, които генерира ЕС за хората в малките населени места, ще се увеличат”, категоричен бе Радев. Той информира, че за разлика от други държави-членки, за които евросредствата ще бъдат намалени, България очаква да получи 4 млрд. лв. повече.  „Увеличението на бюджета за страната ни през следващия програмен период ще позволи да се осигурят повече пари за пътища, за пречиствателни станции, за нови възможности за обучение на младите хора, за социални програми, за модерно оборудване на предприятията”, категоричен бе Радев.  Той изрази увереност, че правителството на премиера Бойко Борисов ще изпълни предсрочно ангажимента си за строителството на магистрала „Хемус”, която е изключително важна за развитието на региона.  „Добрата инфраструктура и конкурентоспособният бизнес дават силен тласък на икономиката, което неминуемо води и до желаното от всички повишаване на доходите”, подчерта Емил Радев.  „Около 60% от законодателството, което се приема в Народното събрание, е свързано с въвеждането на европейски норми, затова България трябва да може да разчита на компетентен и отговорен екип в ЕП, който няма тепърва да се учи как функционират институциите в Европа, а ще започне активна работа още от първия ден на новия мандат”, заключи Радев и увери, че подкрепата за номер 12 в бюлетината е подкрепа за силния глас на България в Европейския съюз.  ", "date": "2019.05.23", "title": "Емил Радев във Вълчи дол: Работя за Европа без двойни стандарти "}
{"url": "http://epicenter.bg/article/Krum-Donchev-v-Pavlikeni--Shte-se-borya-za-Balgariya/183866/2/48", "text": "  „Аз ще се боря за България! В листата на „БСП за България“ моето име го свързват предимно със спорта. Той е моя страст, но не е моята професия. Аз вярвам, че мога да дам нещо за родината си чрез Европа и ЕС“, каза в Павликени кандидатът за евродепутат от \"БСП за България\" Крум Дончев. Той разказа и как в началото на предизборната кампания е срещнал възрастна учителка, чиято пенсия била толкова ниска, че нямала какво да яде.   „Това наистина ме мотивира да участвам в тази кампания и да се боря за България“, заяви автомобилният състезател. „Бъдете силни, бъдете смели, горди, борете се за България и за българщината“, обърна се той към гражданите.  При препълнена зала и с висок заряд за победа, БСП-Павликени закри предизборната си кампания. В срещата участваха народните представители Весела Лечева и Валентин Ламабев, общинският председател на БСП-Павликени Христо Кавалски.  „Лявото е страст. Ние имаме самочувствието да сме един отбор, който може да побеждава в своите битки“, каза Весела Лечева. Тя припомни победата на БСП на президентските избори и заяви, че БСП, като отговорна политическа сила, е заставала на страната на гражданите и е показвала, че в трудни моменти може да даде верните решения. „Като политическа сила, ние трябва да защитим българските граждани – да бъдат равни и да имат достойно бъдеще. Ние ще отстояваме не само справедливост, достойнство, но искаме да върнем реда, спокойствието и сигурността на българските граждани“, каза Лечева.  „Вотът на 26 май е възможността да започнем да съграждаме една съвременна България за всички. Не за едни, които живеят в охолство, а мнозинството български граждани да живеят в нищета и в мизерия. Нека кажем „не!“ на това корумпирано управление и да започнем заедно промяната“, обърна се към присъстващите Валентин Ламбев.  „Две са възможностите – да подкрепите нас и да получите справедливост сега или да гласувате за шайката, която ни управлява“, каза и Христо Кавалски. Той посочи, че глас за „БСП за България“ ще донесе нормалност в политиката, която е превърната в мръсна дума от днешните управляващи. \"Номер 18 в бюлетината ще победи в неделя\", категоричен бе Кавалски.  ", "date": "2019.05.23", "title": "Крум Дончев в Павликени: Ще се боря за България"}
{"url": "http://epicenter.bg/article/Silite-za-spetsialni-operatsii-na-Balgariya-i-Gartsiya-provedoha-demonstratsiya-na-letishte-Cheshnegirovo/183867/2/0", "text": "Силите за специални операции на България и Гърция проведоха специална 10-дневна подготовка на летище Чешнегирово край Пловдив.   По време на заключителния етап българските и гръцките военнослужещи демонстрираха стрелкови умения и способности при изпълнение на задачи за неутрализиране на терористи в сграда с използване на взривен метод за проникване. Те показаха как се извърша първа медицинска помощ на ранен, както и блокиране и задържане на превозно средство чрез щурмови вертолет и щурмова група за специални операции, предаде БТА.   Демонстрациите наблюдаваха началникът на отбраната на Гърция ген. Христос Христодулу и началникът на обраната на Българската армия ген. Андрей Боцев, висши офицери и представители на местната власт.   Бях свидетел на последната фаза на това учение, което има много дълги традиции и се развива в продължение на години, каза след демонстрациите ген. Христодулу. Според него въоръжените сили и на двете страни са дали много добър пример за това как се работи съвместно и как се зареждат помежду си с енергия и как се стремят да повишават нивото на постигнатата съвместимост помежду си. Нашият стремеж е да работим все по-упорито и да работим за все по-високо ниво на оперативна съвместимост, подчерта гръцкият генерал.   Началникът на отбраната на БА ген. Боцев благодари на гръцкия си колеги за това, че е в България и заедно са изгледали демонстрациите на двете военни формирования. Според него след всяко съвместно учение двете нации показват все по-добра съвместимост както на оперативно, така и на тактическо ниво. Ген. Боцев припомни, че на българската група по специални операции предстои сертификация за участие в мероприятия на НАТО.   Двустранните отношение между българските и гръцките въоръжени сили бе тема на разговора между началниците на отбрана на двете страни. По думите на ген. Боцев били са обсъдени възможностите за надграждане на добрата основа, която има до момента за оперативна съвместимост не само със Специалните сили, но и с останалите видове въоръжени сили.   Целта ни е да повишим съвместната подготовка. Обединихме се около идеята към съвместните подготовки да разширим в международни учения с участията и на други наши съседни държави, каза още ген. Боцев. Единствената ни цел по думите на началника на отбраната е да има мир на Балканите.", "date": "2019.05.23", "title": "Силите за специални операции на България и Гърция проведоха демонстрация на летище Чешнегирово"}
{"url": "http://epicenter.bg/article/GERB-Parvomay--Mestnata-struktura-na-BSP-zabluzhdava-izbiratelite--/183868/2/48", "text": "  Упълномощеният представител на ГЕРБ в община Първомай д-р Катя Попова пусна жалба до председателя на РИК-Пловдив във връзка с манипулации от страна на БСП в Първомай, съобщават от пресцентъра на партията.  Става дума за залепяне на номера на БСП – 18, върху номера на ГЕРБ – 12, на плакати с водача на листата на ГЕРБ и СДС Мария Габриел и други кандидати.  Освен това д-р Катя Попова сигналириза РИК и за това, че председателят на БСП в Първомай извършва неправомерно купуване на гласове, като посещава събрания на граждански организации и предлага пликове с пари до 300 лева.  ", "date": "2019.05.23", "title": "ГЕРБ-Първомай: Местната структура на БСП заблуждава избирателите! "}
{"url": "http://epicenter.bg/article/Borisov--Dogodina-do-oktomvri-tryabva-da-stane-avtomagistrala--Evropa-/183805/2/0", "text": "Министър-председателят Бойко Борисов инспектира началото на строителните дейности по модернизацията на 17 км от първокласния път I-8 Драгоман – Сливница. Това съобщиха от Правителствената информационна служба.    с което отсечката ще стане с магистрален габарит. Той е част от автомагистрала „Европа“, която ще свързва София с ГКПП „Калотина“. Инвестицията е за 117,3 млн. лв. и е от републиканския бюджет.   Срокът за завършване на строителните работи е 2021 г., но премиерът Борисов призова изпълнителите да завършат отсечката до края на 2020 г.    От Бургас като тръгнат - до Белград, Мюнхен не трябва да има светофар“, заяви министър-председателят.   заради притока на инвестиции в страната. Той подчерта, че се очаква засилване на тежкотоварния трафик през пропускателния пункт, което налага и разширяването на му.  Трасето на АМ „Европа“ между ГКПП „Калотина“ и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина“ до Драгоман е с дължина 14,5 км, ще бъде финансиран от Механизъма за свързана Европа и националния бюджет.   В края на 2018 г. бе сключен договор с изпълнителя на техническия проект и строителство на обекта и предстои подписването на договора за строителен надзор. Строителните работа на средния участък от трасето между Драгоман и Сливница започва сега. Третият участък от Сливница до връзката със Северната скоростна тангента е с дължина 16 км и ще преминава по ново трасе. В момента се изготвя техническият проект за отсечката.    каза премиерът преди инспекцията. В нея се включиха още министърът на финансите Владислав Горанов и заместник-министърът на регионалното развитие Николай Нанков.   Преди инспекцията заместник-министър Нанков посочи, че по-тежката част от магистралата е след Драгоман, която минава и през дефилето в посока Калотина.   „Втори месец проектират, още около три месеца проектиране, стартират реалното строителство. До две години тук ще имаме изцяло завършена автомагистрала“, каза Нанков. На това премиерът Борисов отговори:    Министърът на финансите Владислав Горанов допълни, че ще се разшири ГКПП „Калотина“. „Митницата го е възложила вече. Ако дай Боже стане голяма инвестиция в автомобилостроенето, новият капацитет на пункта и новият път ще дадат наистина възможност“, каза Горанов.   \"Ето ти, гола поляна, нива, и догодина октомври ще видиш какво ще стане - нова митница, нова гранична служба\", обобщи Борисов. \"Плащат ли добре?\", попита премиерът работниците, като спря близо до тях.   \"Пътят за Мюнхен, преди Белград, вляво\", пошегува се Борисов как обяснявали за местоположението на Банкя.   Πът I-8 e чacт oт ocнoвнaтa тpaнceвpoпeйcĸa тpaнcпopтнa мpeжa. Tpaceтo e пo нaпpaвлeниeтo Лoндoн - Бyдaпeщa - Бeлгpaд - Coфия - Πлoвдив - Иcтaнбyл - Kaлĸyтa и e нaй-ĸpaтĸият път, cвъpзвaщ Зaпaднa Eвpoпa c Близĸия и Cpeдния Изтoĸ. Учacтъĸът ГKΠΠ „Kaлoтинa” – Coфия ocигypявa вpъзĸa ĸъм тpaнceвpoпeйcĸи ĸopидop „Opиeнт - Изтoчнo Cpeдизeмнoмopcĸи”.     Във Фейсбук Борисов написа: „Пътувам към Благоевград, където днес се пуска движението по още 6,5 км от АМ „Струма“. Целта е улеснение на трафика и повишаване безопасността на движение за пътуващите към Югозападна България и Гърция при предстоящите почивни дни и летния сезон.\"  ", "date": "2019.05.23", "title": "Борисов: Догодина до октомври трябва да стане автомагистрала „Европа“"}
{"url": "http://epicenter.bg/article/Valeri-Zhablyanov--Horata-se-valnuvat-ot-golemite-razliki-v-zaplatite/183812/2/0", "text": "  \"Европейската тематика присъства и в малките общини, и в малките населени места. Хората се вълнуват преди всичко от големите разлики в заплатите. Това предизвиква недоумение в обществото, а от друга страна таи един скрит гняв, който няма политически израз.\" Това заяви в Благоевград кандидатът за евродепутат от листата на \"БСП за България\" Валери Жаблянов. Там той се срещна жителите на града и разговаря с тях за основните проблеми на града, региона и страната.   \"Темата за Европа се явява доста вълнуваща за по-младото поколение. Но основен проблем си остава икономическата изостаналост на България, която няма изглед да бъде компенсирана. Водещото чувство е несигурност- социална и икономическа\", констатира след срещите си той. По отношение на образованието, Жаблянов беше категоричен, че във висшето образование някои ключови въпроси не намират решение, един от които е намаляващият брой на студентите.   \"Ние работим за победа на Европейските избори. Надявам се да се поздравим с победа на изборите, за да се усети някаква надежда в нашето общество\", добави още кандидатът за евродепутат.  ", "date": "2019.05.23", "title": "Валери Жаблянов: Хората се вълнуват от големите разлики в заплатите"}
{"url": "http://epicenter.bg/article/Rumen-Radev-shte-provede-sreshta-s-generalniya-direktor-na-YuNESKO-Odri-Azule/183815/2/0", "text": "По покана на президента Румен Радев на официално посещение в България ще бъде генералният директор на Организацията на ООН за образование, наука и култура (ЮНЕСКО) Одри Азуле. Това съобщиха от прессекретариата на държавния глава. Участието на Одри Азуле в тържественото отбелязване на 24 май - Ден на българската просвета и култура и на славянската писменост, е израз на уважение към приноса на страната ни за развитието на световната култура. В рамките на официалното ѝ посещение ще бъдат обсъдени и перспективите за последващо разширяване на сътрудничеството между България и ЮНЕСКО в областта на образованието, науката и опазването на културното наследство.  Днес Румен Радев и Одри Азуле ще проведат среща от 17.00 часа на „Дондуков“ 2, след която двамата ще дадат съвместни изявления за медиите в Гербовата зала. По-рано през деня генералният директор на ЮНЕСКО ще се срещне с ректора на Софийския университет „Св. Климент Охридски“ проф. Анастас Герджиков и от 16.00 часа ще изнесе в аулата на висшето училище лекция на тема: „ЮНЕСКО и предизвикателствата на 21 век“. На 24 май в 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост – 24 май. В 11.00 часа ще се състои тържествен водосвет пред Националната библиотека „Св. св. Кирил и Методий“, след което Румен Радев и Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий.  В 11.40 часа президентът, вицепрезидентът и генералният директор на ЮНЕСКО ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София.  В рамките на официалното си посещение в България Одри Азуле ще проведе срещи и с министър-председателя Бойко Борисов и с вицепремиера и министъра на външните работи Екатерина Захариева. От 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост.  ", "date": "2019.05.23", "title": "Румен Радев ще проведе среща с генералния директор на ЮНЕСКО Одри Азуле"}
{"url": "http://epicenter.bg/article/Maykata-na-alpinista-Ivan-Tomov--Usetihme-prisastvieto-mu--sinat-ni-iska-da-go-svalim-ot-planinite-/183816/2/0", "text": "„Когато разбрахме, че сумата от 70 000 долара е осигурена, изпитахме странно чувство - все едно Иван е с нас в стаята, усетихме присъствието му. Бяхме аз, съпругът ми и дъщеря ми. За мен това е знак, че синът ни иска да го свалим от планините и да го погребем тук, в Русе“. Това разказа майката на алпиниста Иван Томов – Валентина, пише Агенция \"Монитор\".  35-годишният русенец загина на 17 май, след като покори без кислороден апарат връх Лхотце в Хималаите. Смъртта го застигна на височина 7850 метра под лагер 4 и това правеше акцията по свалянето на тялото сложна и рискована, но не и невъзможна. Започна кампания за събиране на необходимите 70 000 долара за връщане на тленните му останки в родния Русе. Часове след разкриването на банковата сметка премиерът Бойко Борисов обяви, че партия ГЕРБ ще преведе необходимата сума.  „Не повярвах, когато по телефона чух да ни предлага помощ. Бяхме отчаяни – как в тези трудни времена ще се събере до една седмица огромната сума. Мисълта, че тялото на сина ни стои самотно високо горе в планините, далеч от нас, ни разкъсваше. Казах на премиера Борисов – ще бъда честен с вас, имало е моменти, в които много съм ви критикувал, но сега съм трогнат от цялото си сърце“, каза Юрий Томов.  За първи път от момента на страшната вест родителите си поели дъх.  „Болката малко ни отпусна, дори си усмихнах. Казах си, луда ли съм аз. Но от това, че усещаме съпричастността на хората, сякаш ни става малко по-леко“, обясни Валентина.  Макар че часове след разкриването на банковата сметка премиерът обяви, че необходимата сума ще бъде изпратена, близо 20 души са превели пари – по 50 лева, по 100 лева, събрали се още около 3000 лева. До обед на 22 май в сметката са постъпили 125 008,47 лева.  „Няма добър родител, който иска тялото на детето му да стои с векове високо в ледниците. Ние сме вярващи хора, желаехме да си го погребем по християнски обичай. Но не знаехме как да съберем толкова много пари. Коментирахме вариантите с познати на Иван и оттам тръгна слухът, че тялото му ще се погребе в скалите. Никога не сме искали това, никога и синът ни пред нас не е изказвал подобно желание“, казва Валентина.  Родителите и сестрата на Иван – Елизавета, не спират да си задават въпроси около смъртта на Иван. Как се е стигнало до там, защо е решил да остане на лагер 4, след като е знаел риска да се нощува на тази височина. Силите ли не са му стигнали заради болестта или е изчаквал Настя Рунова, която вървяла два-три часа след него, за да не остане сама? Само 300-400 метра по-надолу да е бил слязъл и е можел да бъде спасен!  В съзнанието им винаги ще отекват думите на Иван, предадени им от Настя Рунова и казани малко преди да почине: „Нямам сили, но ще тръгна заради родителите и приятелката ми“.  Кампанията за набирането на средства вече е спряна и в момента се уреждат организационни въпроси за свалянето и транспортирането на тялото. Съдействие оказват Министерството на външните работи и Консулството на България в Катманду.  ", "date": "2019.05.23", "title": "Майката на алпиниста Иван Томов: Усетихме присъствието му, синът ни иска да го свалим от планините "}
{"url": "http://epicenter.bg/article/Shefat-na-politsiyata-v-Montana-e-podal-ostavka-sled-razkritiya-na-BSP/183823/2/48", "text": "    Директорът на ОД на МВР - Монтана вече не е на поста си, след изнесените вчера от #БСП данни за неправомерна намеса на полицията в изборния процес. Това съобщиха от БСП на фейсбук страницата си. \"Това е потвърждение, че МВР се използва за оказване на влияние върху изборите в полза на управляващите\", пишат още червените.  И добавят: \"От БСП оповестихме подобни действия и на полицията във Видин, Лом и Враца. Очакваме и техните оставки!\"  ", "date": "2019.05.23", "title": "БСП: Шефът на полицията в Монтана е подал оставка след наши разкрития!"}
{"url": "http://epicenter.bg/article/-quot-Ekzakta-quot----Za-GERB-shte-glasuvat-32-4--za-BSP---27-3--za-DPS---13-3-/183824/2/0", "text": "  Според данните за ГЕРБ ще гласуват 32.4% от гласоподавателите, за БСП - 27.3%, за ДПС - 13.3%. Четвърта политическа сила е ВМРО-БНД с 6.5%, пета е Воля-Българските родолюбци с 4.5%, следвани от Демократична България с 4.3% и Атака с 2.0%, които се изравняват с Патриоти за Валери Симеонов. Коалиция за България получава 1.8%.   На 26 май е най-вероятно да гласуват около 2 млн. избиратели или избирателна активност в рамките на 26%-32%.   Равни дялове - от по 42% от избирателите на ГЕРБ и на БСП възнамеряват да гласуват преференциално.   В столицата активността ще бъде по-ниска от средната. Извънредни събития и обстоятелства в дните до вота могат да отблъснат или да привлекат още избиратели.   ГЕРБ и БСП влязоха в кампанията с близки резултати.   Интригата между двете големи партии привлече почти изцяло общественото внимание. С разгръщането на кампанията ГЕРБ успя да вземе преднина, да повиши резултата си и да изпревари БСП. При този тренд може да очакваме ГЕРБ да печели подкрепа до самия изборен ден. Това с колко ГЕРБ ще спечели вота пред БСП в крайна сметка ще зависи и от избора на нерешилите и колебаещите се.   Данните на „Екзакта” показват още, че евровота се възприема като по-важен от избирателите на ГЕРБ отколкото от тези на БСП. 54% от избирателите на ГЕРБ заявяват, че евроизборите са важни лично за тях, докато това твърдят 45% от избирателите на БСП. Към момента на прогнозата 4 политически формации могат да имат свои представители в следващия състав на Европейския парламент. Това са ГЕРБ, БСП за България, ДПС и ВМРО-БНД. Равни дялове – от по 42% от избирателите на ГЕРБ и на БСП възнамеряват да гласуват преференциално.        ", "date": "2019.05.23", "title": "\"Екзакта\" : За ГЕРБ ще гласуват 32.4%,  за БСП - 27.3%, за ДПС - 13.3%"}
{"url": "http://epicenter.bg/article/Andrey-Kovachev--Evropeyskata-solidarnost-ni-dava-po-dobra-ikonomika-i-po-visoki-dohodi/183825/2/48", "text": "  „Трябва да следваме европейския път, по който върви България, и да не правим експерименти и крачки назад. Европейската солидарност ни дава по-добра икономика, повече работни места, по-високи доходи, по-добра инфраструктура, по-добра градска среда. Това каза кандидатът за евродепутат от листата на ГЕРБ и СДС Андрей Ковачев по време на предизборно събитие на ГЕРБ в парк „Овча купел“, съобщиха от пресцентъра на ГЕРБ.  В събитието се включиха кандидатът за евродепутат Жечо Станков, народните представители Станислав Иванов, Анна Александрова и Тома Биков, общинските съветници Татяна Георгиева и Ботьо Ботев, кметът на район „Овча купел“ Христина Семерджиева, кметът на район „Връбница“ Младен Младенов, районният координатор на ГЕРБ-Нови Искър Светослав Тодоров.  „Кандидатите на ГЕРБ са експерти в своите области. Листата на партията е съставена от доказани специалисти, които знаят как да помагат на държавата“, добави Жечо Станков. Той благодари на районните кметове от ГЕРБ, които не спират в енергетиката да се борят са реализиране на различни проекти. Той добави, че кандидатите на ГЕРБ ще направят така, че средствата, идващи от Европа, да се реализират във всеки един квартал на страната.  „Тези избори ще определят посоката на България и Европа и всеки глас е важен за това накъде ще тръгнем и къде ще стигнем“, подчерта депутатът Тома Биков. Той допълни, че кандидатите за евродепутати от ГЕРБ знаят правилния път, по който да вървят, за да бъде България европейска държава.  Общинският съветник и координатор на ГЕРБ за 25 МИР Татяна Георгиева добави, че страната ни е в навечерието на европейски избори, от които зависи бъдещето на Европа и бъдещето на България.  „В район Овча купел са реализирани множество проекти с европейско финансиране. Общината започва процедура за реставрация на банята в Овча купел и на тази в Горна баня. Съвсем скоро и метрото ще може да обслужва гражданите на района“, уточни Георгиева.  Тя отправи апел към присъстващите да вземат информирано решение, да отделят време на 26 май и да дадат своя глас, за да може да продължи реализирането на значими проекти във всеки район.  ", "date": "2019.05.23", "title": "Андрей Ковачев: Европейската солидарност ни дава по-добра икономика и по-високи доходи"}
{"url": "http://epicenter.bg/article/Bolnitsi--zatvori-i-korabi-zayavyavat-sektsii-v-TsIK-do-kraya-na-rabotniya-den/183826/2/0", "text": "Централната избирателна комисия (ЦИК) напомня, че днес до 17.00 часа изтича срокът, в който ръководителите на лечебни заведения, на домове за стари хора, на затворите и капитаните на плавателни съдове под българско знаме следва да образуват избирателни секции в ръководените от тях институции. Това става при наличие на не по-малко от 10 избиратели, съобщи БНР.   Информацията за образуваните секции и изготвените избирателни списъци незабавно се изпраща на съответната Районна избирателна комисия.   От ЦИК уведомяват районните избирателни комисии и кметовете на общини, че незабавно на интернет страниците на комисиите и на общините и чрез средствата за масово осведомяване следва да се оповестят мерките, позволяващи на избирателите с увредено зрение и затруднения в придвижването да упражнят правото си на глас в съответната избирателна секция.   ЦИК съобщи още, че в деня на изборите на територията на цялата страна от 7,00 до 20,00 часа, а там където гласуването продължава и след това, но не по-късно от 21,00 часа, ще бъде преустановено видеонаблюдението в помещенията където работят секционните комисии.   ЦИК реши камерите да бъдат изключени, ще се закрият и техните обективи. Контрол по решението ще осъществяват районните избирателни комисии.  ", "date": "2019.05.23", "title": "Болници, затвори и кораби заявяват секции в ЦИК до края на работния ден"}
{"url": "http://epicenter.bg/article/Sofiya--Zonite-za-parkirane-v-stolitsata-nyama-da-rabotyat-na-24--25-i-26-may/183828/2/0", "text": "Зоните за паркиране в столицата няма да работят на 24, 25 и 26 май. Това съобщиха от Центъра за градска мобилност. През празничните дни градския транспорт ще се движи по празнично разписание.   През трите неработни дни за удобство на гражданите и гостите на столицата се увеличават колите по линия 66, които пътуват по маршрут Зоопарк – Морени (Витоша).   На 24 май - Ден на българската просвета и култура и на славянската писменост, Столична община осигурява безплатен достъп като посетители до парк-музей „Врана”.   До там ще ви отведе автобусна линия № 505 с маршрут от пл. „Орлов мост“ по бул. „Цариградско шосе“ до парк-музей „Врана“.   Линията обслужва съществуващите си двупосочни спирки: „Пл. Орлов мост” (в посока Национален стадион „Васил Левски“, разположена на бул. „Евлоги и Христо Георгиеви“); „Хотел Плиска”, „УМБАЛ Св. Анна”, „МС Цариградско шосе” и „Парк-музей Врана”.  ", "date": "2019.05.23", "title": "Без „синя“ и „зелена“ зона за паркиране в столицата на 24, 25 и 26 май"}
{"url": "http://epicenter.bg/article/Ninova--Povishavaneto-na-dohodite-e-vazmozhno--Pari-v-darzhava-ima--no-se-razpredelyat-nepravilno/183829/2/0", "text": "    - Работим ,за да ги спечелим. Решението е в ръцете на народа. За нас е важно колкото може повече хора да гласуват свободно и вотът им да не бъде подменен. Изборите са изключително важни и за бъдещето на Европа, и за промяната в България. Победата над ГЕРБ би поставила началото на нов модел на управление.    - Вижте какво се случва в Австрия от един корупционен скандал. Канцлерът Курц пойска предсрочни избори в най-скоро време. А у нас корупционните скандали са вече ежедневни,  но Борисов не само че не подава оставка, но и твърди че и да загуби изборите ще стой докрая на мандата. Загубата на ГЕРБ обаче ще означава, че са загубили доверието на българските граждани и нова политическа ситуация. Без доверие те нямат легитимност да управляват повече, така че оставката е неизбежна. Борисов сега заявява, че няма да я подаде не защото се чувства силен да управлява. Управляващите не искат да се разделят с властта на всяка цена и с всички средства. Премиерът иска да остане до избирането на следващия главен прокурор, за да си гарантира безнаказаност. Така че, който иска да свалим клептократичния режим на Борисов, да има справедливост и развитие, да излезе и да гласува.    - Властта е следствие от доверие, получено на избори. Що се отнася до управлението - знаем какво искаме да постигнем, знаем и какви са средствата за това, имаме необходимите компетенции. Ние сме единствената партия, която още преди година изготвихме \"Визия за България“. Работихме я с помощта да десетки специалисти. Обсъдихме я в над 500 срещи в цялата страна. Тя е възможна и максимално одобрена от професионални общности. Тя не е просто партийна алтернатива. Тя е национален план за нов модел на икономика, здравеопазване, образование, доходи, национална сигурност ,демография. новият екип на партията знае какво трябва да се прави, как да се прави, за да може да се подобри живота на всички в България.    -Така е. Почти всяка сфера от обществения живот е в тежко състояние. За мен три неща в момента са първостепенни: върховенство на закона, икономика, доходи. Върховенство на закона, за да има справедливост, реални инвестиции и да се спре корупцията и изтичането на милиарди в кражби и сива икономика. Тези средства ще отиват вместо в нечии джобове в реална икономика и производство. те ще осигурят средства за по-високи доходи и социална политика, здравеопазване и образование.    - В това е проблемът - че само говорят, но не действат. Голяма част от корупцията е в усвояването на евросредствата. Не съм чула някой да е осъден досега. Решението е в европейската прокуратура, начело с Кьовеши. Тази прокуратура ще разследва злоупотребите с европейски пари. Това ще има незабавен дисциплиниращ ефект. Що се отнася до националния бюджет и общинските бюджети - нов закон за КОНПИ. Изработили сме го и го внесохме в парламента още преди половин година. Отхвърлиха го. Видяхте докъде стигнаха с къщите за гости, асансьорите, строежи, ремонтите в София и Варна и какво ли още не.    - С този ръст няма да се доближим до стандарта на живот в Европа още десетки години. Освен това либералният модел се изчерпа. Той доведе до свръхконцентрация на икономиката в монополите и уби възможността за конкуренция. Малкият и среден бизнес е притиснат от бюрокрация и свръхрегулация. За да стартираш начинаещ бизнес са ти необходими между 40 и 50 документа. Постоянно променящото се законодателство държи бизнеса в несигурност и нежелание да инвестира. Ние винаги сме смятали, че пълното оттегляне на държавата е грешка. И времето го показа, дори в далеч по-силни и стабилни икономики в света. Редица държави започнаха преди три четири години да се връщат към политика, в която държавата има активна роля в икономиката чрез мерки за стимулиране, кредитиране, намаляване на регулациите, инвестиции във високотехнологични производства, публично частни партньорства, по-високи екологични стандарти. Това е правилният път.     - Едно общество може да изхарчи толкова колкото произвежда. Другото би означавало заем и трупане на дълг. Пари в държавата има. Разпределят се неправилно и страшно много се връщат при управляващите под формата на лично облагодетелстване. Ако се спрат пробойните, от които изтича национален ресурс и се променят приоритетите, повишаването на доходите без трупане на дефицит е напълно възможно.  Ще ви дам пример. От онези над 1,5 милиона българи, които живеят под прага на бедността - 2/3 са пенсионери. Петдесет лева за Коледа не променя драматизма на положението им, но преизчисляване на пенсиите с нов коефициент би решил проблема. Ще струва един милиард. С това се помагат на нашите майки и бащи. Но този милиард има още един ефект- ще влезе в оборот чрез допълнително потребление. Ще стимулира производство, търговия, ще увеличи приходите от акцизи и ДДС. Въпрос на политика и приоритети на едно управление.    - Както отговарям винаги от три години насам. Десетилетия е изграждан модел на политико олигархично срастване на властта, на безпринципни съюзи за власт, на задкулисие, което дърпа конците на официалните институции. Преди три години, когато ме избраха за председател, назовах паралелната държава и поисках подкрепа да се борим с нея. За три години нито веднъж не отстъпихме от този ангажимент. Отказахме постове, оферти, всякакви предложения и договорки. Понесохме много удари, компромати, фалшиви новини, фалшиви социологии, но сме решени да продължим. Спечелихме едни избори, които промениха политическата карта на страната. Днес знаем, че не можем сами. За промяната на модел, граден дълги години, не стигат три. Не е и по силите само на една партия. За такова нещо трябва национална енергия, смелост и активност. Призовавам българите да ги проявим на 26 май. С пасивност държавата не може да се изправи на крака. Изправете се и гласувайте!  ", "date": "2019.05.23", "title": "Нинова: Повишаването на доходите е възможно. Пари в държава има, но се разпределят неправилно"}
{"url": "http://epicenter.bg/article/D-r-Ivo-Ralchovski-kam-zhiteli-na-Vratsa--Dayte-svoya-glas-za-hora--koito-shte-gradyat-Evropa--/183831/2/48", "text": "  „Многократно отправихме нашите послания към гражданите на област Враца и изказахме нашите аргументи, с които заставаме пред вас. Споделихме постигнатото и визията за бъдещето, а то е добро тогава, когато имаме силно представителство в Европейския парламент. Ние от ГЕРБ и нашите приятели от СДС сме членове на голямото семейство на Европейската народна партия (ЕНП). Това е партията, допринесла за развитието на Европа. Това заяви кандидатът за евродепутат от ГЕРБ д-р Иво Ралчовски по време на заключителното събитие на предизборната кампания в парк „Дъбника” във Враца, съобщиха от пресцентъра на партията.  Своята подкрепа за неговата кандидатура изразиха областният координатор на ГЕРБ-Враца инж. Петя Аврамова, народният представител Красен Кръстев, областният управител и общински ръководител на партията Малина Николова, кметът на община Враца Калин Каменов, кметът на Козлодуй Маринела Николова и областният председател на СДС Ирина Иванова.  „Дайте своя глас за хора, които ще градят Европа, знаят как се работи в Европа и са го доказали със своя принос в европейските политики. Дайте своя глас, за да продължим да бъдем достойни членове на Европейския съюз”, призова д-р Ралчовски.  „С Вашето присъствие давате мощна подкрепа за кандидата на Северозапада д-р Иво Ралчовски. Аз съм горда, че той е в листата на ГЕРБ. Благодарение на нашите обединени усилия област Враца променя своя облик. Имаме по-добри пътища, санирани училища и детски градини. Вярвам, че с Вашата подкрепа на 26 май с номер 12 в бюлетината Враца ще има евродепутат, който ще защитава интересите на Северозападна България. Призовавам Ви да подкрепим д-р Ралчовски, да подкрепим листата на ГЕРБ и СДС, защото в нея са включени знаещи, можещи, компетентни и доказали себе си професионалисти”, каза Петя Аврамова.  „В навечерието сме на важен за България и Европа избор. Нека подкрепим ГЕРБ – партията, която не е губила избори 12 пъти”, подчерта народният представител от ГЕРБ Красен Кръстев.  Общинският ръководител на партията и областен управител на Враца Малина Николова бе категорична, че Враца следва европейски път на развитие.  „Всички ние заедно ще направим така, че този път на развитие да продължи. Враца има дух и сърце. Доказвали сме го винаги, ще го докажем и на 26 май”, посочи Малина Николова.  Кметът на община Враца Калин Каменов подчерта, че Враца се развива и променя благодарение на доброто управление на европейски средства.  „Аз вярвам, че когато в ЕП има човек като д-р Ралчовски, който носи Враца в сърцето си, подкрепата за нашия регион ще бъде още по-сериозна. Сигурен съм, че на 26 май всички ще изразим подкрепата си към него”, допълни Калин Каменов.  Областният председател на СДС Ирина Иванова заяви, че европейският път е единственият за България.  „Радвам се, че тук има толкова много хора, за които е важно в каква България и в каква Европа ще се събудят на 27 май. Гласувайте с отговорност, разум, със сърце. Гласувайте за себе си и за своите деца с номер 12 в интегралната бюлетината”, призова Ирина Иванова.  ", "date": "2019.05.23", "title": "Д-р Иво Ралчовски към жители на Враца: Дайте своя глас за хора, които ще градят Европа! "}
{"url": "http://epicenter.bg/article/Zhitelite-na-Pashovi-i-Sveta-Petka-posreshtnaha-Delyan-Peevski/183833/2/0", "text": "За пореден път областното ръководство на Движението за права и свободи – Пазарджик организира благотворителна вечеря за жителите на велинградското село Пашови. Тя е по случай свещения за мюсюлманите месец Рамазан. Сред гостите на превърналия се в традиция “ифтар”, бе народният представител и кандидат за европейски депутат Делян Пеевски. За поредна година той уважи празничната вечеря и лично поздрави жителите на село Пашови, съобщи местният всекидневник  .   Сред гостите на превърналата се в традиция вечеря, бяха още Камен Костадинов от Централното оперативно бюро на ДПС, депутатът Сергей Кичиков, областният председател на ДПС Юмер Хамза, общинският лидер на партията Исмаил Моллов, кметовете и общинските съветници от общината от Движението за права и свободи.   По-късно г-н Пеевски посети и село Света Петка, където повече от час по приятелски разговаря с хората в малкото населено място. Мнозина искаха просто да се докоснат и снимат с един от най-влиятелните хора в държавата, утвърден политик, човек истински обичан и уважаван от своите избиратели.   В разговора си с хората в Пашови и Света Петка, г-н Пеевски акцентира върху значението на предстоящите в неделя избори за представители на европейския парламент.   “Всички знаем, че бъдещето на една нация са младите хора. Именно затова ние от ДПС излизаме пред Вас на тези избори с листа от млади, успешни и доказали се хора. И знам, че вие ще ни подкрепите като в неделя гласувате с №20 в интегралната бюлетина за Движението за права и свободи”.", "date": "2019.05.23", "title": "Жителите на Пашови и Света Петка посрещнаха Делян Пеевски"}
{"url": "http://epicenter.bg/article/Kaloyan-Metodiev--Haosat-s-Brekzit-shte-prodalzhi-i-sled-evroizborite/183834/2/0", "text": "Резултатът от евровота във Великобритания няма да донесе по-голяма яснота около Брекзит и хаосът най-вероятно ще продължи. Защото до 31 октомври трябва да се излезе със сделка, а сделката на премиера Тереза Мей няма да се приеме, прогнозира пред БНР политологът Калоян Методиев.  В предаването „12+3“ на програма „Хоризонт“ той допълни, че Консервативната партия вече започна вътрешната битка и в нея властта очевидно ще вземат твърдите антиевропейци, които искат твърд Брекзит.  Според него евроизборите във Великобритания са своеобразен втори референдум за излизане от ЕС със сделка или за оставане. „В общи линии това определя и позициите на партиите, няма почти никаква друга кампания и никакви други въпроси не са обсъждат. В тази ситуация премиерът Тереза Мей се опитва за четвърти път да прокара една и съща сделка в парламента, но след като катастрофално загуби местните избори преди 3 седмици, а нейната партия имаше бастиони, които се управляваха от 100 г. от консерваторите, но бяха пометени“, каза Методиев.  Той отбеляза, че Консервативната партия на Мей буквално ври и кипи – денонощно текат срещи на депутати, местни лидери, членове на правителството, които се опитват да я свалят от поста ѝ.  „Това, което се говори, е, че оставката е въпрос на часове, но два-три пъти досега по време на Брекзит имаше подобни кризи и никога не е било толкова силно говореното за подобно сваляне“, допълни политологът.  Калоян Методиев обясни, че снощи депутатите тори са гласували дали да променят правилата и да могат да искат оставката на Мей, защото според досегашните тя може да се иска веднъж годишно, а декември премиерът успя да запази поста си. Вотът е в запечатани пликове, които ще бъдат отворени утре и ще стане ясно дали тя ще бъде детронирана или ще ги изпревари и ще си тръгне сама.  „Мей се е запънала на поста и казва „имам сделка и искам да я докарам докрай, за да мога да си отида след това“, посочи още Методиев.  „Социологическите данни преди евровота дават на консерваторите дори 7%, а социологическите данни във Великобритания не са като в България – често фалшиви, често с купени социолози и агенции, които се опитват да определят общественото мнение, а не да го отразяват реално“, изтъкна политологът.  Той допълни, че новата партия „Брекзит“ на Найджъл Фарадж ще има смазващо мнозинство на евроизборите, а големият губещ са консерваторите и лейбъристите.  ", "date": "2019.05.23", "title": "Калоян Методиев: Хаосът с Брекзит ще продължи и след евроизборите"}
{"url": "http://epicenter.bg/article/AFIS--BSP-s-27-4--GERB---26-1--DPS-stabilno-treti-s-14-1--/183836/2/0", "text": "    Данните свидетелстват за сравнително висока декларативна нагласа за участие на пълнолетните български граждани в предстоящите европейски избори. От 1604 интервюирани лица 1008 заявяват готовност, макар и в различна степен, да се явят пред урните идната неделя, което предпоставя избирателна активност от 62,8%. Това обаче следва да се интерпретира на базата на онези около 5,2 млн. пълнолетни български граждани, които живеят и пребивават постоянно в пределите на родината, и до които ние достигаме с нашите социологически инструменти и изследователски методики. Спрямо избирателния списък на ЦИК (6,4 млн. души), тази активност ще се движи в границите на 33-35%.  Нашата прогноза е, че идната неделя ще гласуват между 2,1 и 2,3 млн. души, което прави именно активност от цитирания порядък.  Първият коментар тук е по адрес на т.нар. „големи“ – БСП и ГЕРБ. Преди месец, тоест преди горещата фаза на кампанията, двете формации разпределяха помежду си общо над 60% от всички гласове. Сега този дял е спаднал с 10 на сто. Регистрираме нетипично висок дял на малки партии и независими кандидати, които получават около 1% и повече.  Едно от възможните обяснения на този феномен дават данните от отговорите на въпроса за мотивацията за гласуване. 6,6% от интервюираните и заявили че ще гласуват за партия или коалиция, отиват на тези избори с мотива „За да попреча на определена партия да спечели“. Почти в равна степен този дял се разпределя именно между БСП и ГЕРБ. На практика протестният вот срещу „големите“ намира прием в лицето на редица по-малки партии и коалиции и дори някои независими кандидати.  С оглед на близките дялове е важно да се отбележи, че двете формации се ползват с различна степен на мобилизация на своите привърженици. Анализът на данните показва, че въпреки минималната преднина на БСП за България, електоралният корпус на управляващата партия е по-силно мобилизиран, което може да резултира и в размяна на местата.  Вторият коментар е относно резултатът на Коалиция за България. На електоралния въпрос, зададен отворено (без посочване на имена на партии и кандидати) или затворено (с посочване на имена на партии и кандидати), 71% от потенциалните гласоподаватели на тази коалиция декларират нагласа да подкрепят БСП, но при теста с бюлетината избират Коалиция за България.  Невъзможно е да се направи прогноза по този въпрос, тъй като до изборния ден нещата могат да се променят в резултат на финалните щрихи на кампанията. Както посоката, така и мащабът на такава евентуална промяна ще останат неизвестни до последния момент.  Третият коментар е относно данните за малките партии и кандидати (около 1%). Няма как да не се спомене, че сумарно вотът за всички тези партии, коалиции и независими кандидати е 2 пъти повече в сравнение с предходните Евроизбори. До голяма степен може да се каже, че това също е протестен вот, или вот срещу статуквото, който обаче едва ли ще се реализира в мандати.  Четвъртият коментар е за онези интервюирани, които са предпочели варианта „Не подкрепям никого“. От опит знаем, че този дял в анкетни проучвания е силно преувеличен заради по-високата му престижност в сравнение с варианта „Няма да гласувам“. Анализът на профила на интервюираните лица обаче разкрива, че близо две трети от тази подизвадка или със сигурност няма да гласуват, или по-скоро няма да гласуват.  Нашата прогноза по този въпрос е, че делът на онези гласоподаватели, които в изборния ден ще маркират квадратчето в бюлетината „Не подкрепям никого“, няма да надхвърли 2,6%, имайки предвид, че на Парламентарни избори 2017, този дял е бил 2,3%.  Преизчисленият резултат при тази хипотеза ще изглежда по следния начин:  С други думи кръгът на „заподозрените“ призьори в следващия Европейски парламент се изчерпва с трима сигурни играчи и двама под въпрос.  Предизвестен ли е победителят на предстоящите избори? Отговорът е – по никакъв начин. Преди всичко заради късата дистанция между двете водещи формации – БСП и ГЕРБ, която е в рамките на допустимата статистическа грешка. Освен това при анализа на данните следва да се вземе предвид и степента на мобилизация на основните партийни ядра, който беше споменат и преди това, а той сочи следното:             БСП      66,2%           33,8%  ГЕРБ    70,5%           29,5%  ДПС     72,0%           28,0%  Воля    57,4%           42,6%  ВМРО   69,1%          30,9%  Видно е, че ГЕРБ е постигнал по-висока степен на мобилизация на своите избиратели в сравнение с основния си конкурент. Най-висока е мобилизацията по традиция на ДПС, но и ВМРО много успешно е провела кампанията си.  ГЕРБ, освен скритите си предимства, с които се ползва всяка управляваща партия, разполага с още едно – Коалиция за България, която отнема гласове от БСП. Иронията тук обаче е, че Коалиция за България е скрито предимство и за БСП, ако тя съумее да си „прибере“ в последния момент гласовете, които при други обстоятелства безусловно биха били в нейна полза.  Колебанията в електоралния сектор на ГЕРБ са в три посоки – дали да се гласува за ГЕРБ, дали да се гласува за друга партия, дали да се гласува изобщо. В сектора на БСП тези колебания са редуцирани до два варианта – дали да се гласува за БСП или дали да не се гласува. На практика успехът на ГЕРБ е зависим и от кампанията на други партии, а успехът на БСП е зависим единствено от нейните собствени сили, и доколко тя е успяла да „преведе“ по-далечните евро теми на своите гласоподаватели. Не трябва да се забравя, че когато опре до избори за Европейски парламент, електоратът на БСП традиционно е по-ниско мотивиран отколкото при парламентарни избори. Това ясно се вижда от горното процентно разпределение.  Независимо от високото ниво на декларативност на потенциални гласове в полза на партия „Воля“ вотът за тази партия е несигурен предвид на сравнително по-ниската степен на мобилизация. Обратно – вотът за ВМРО може изненадващо да се покачи на по-високи стойностни нива, тъкмо заради по-високата степен на мобилизация. Предвид обаче на това, че мандатите се разпределят между преминалите прага от 5,88%, но този праг се изчислява, след като се елиминира делът на избралите опцията „Не подкрепям никого“, и двете партии разполагат с потенциални, макар и не съвсем сигурни, шансове да се намесят при окончателното оформяне на картината от изборите.  ", "date": "2019.05.23", "title": "АФИС: БСП изпреварва с 27,4% ГЕРБ, които събират  26,1%, ДПС стабилно трети с 14,1% "}
{"url": "http://epicenter.bg/article/Vitseprezidentat-Iliyana-Yotova-pozdravi-Azerbaydzhan-za-Denya-na-republikata/183837/2/0", "text": "„Да следваш дните земни без приятел е най-голямата беда. Душа самотна, без приятел – за съжаление е таз душа“ – с тези думи на един от символите на азерската древна поезия Низами Гянджеви вицепрезидентът Илияна Йотова поздрави Азербайджан и неговия народ по случай Деня на републиката и 100-годишнината от създаването на азербайджанската дипломатическа служба. Вицепрезидентът бе специален гост на тържественото отбелязване на празника в София, организирано от азербайджанското посолство, съобщиха от прессекретариата на президента.   „Щастлива съм, че българският народ има свой верен приятел в лицето на азербайджанския“, посочи Илияна Йотова и изтъкна интензивния културен и научен обмен между България и Азербайджан. Илияна Йотова подчерта огромния принос на посланик Наргиз Гурбанова и нейния екип за това България да познава по-добре Азербайджан и неговите хора. ", "date": "2019.05.23", "title": "Вицепрезидентът Илияна Йотова поздрави Азербайджан за Деня на републиката"}
{"url": "http://epicenter.bg/article/-quot-Galap-quot--BSP-pecheli-28-32--GERB---27-31--DPS-vzima-15-16--ot-deystvitelnite-glasove-/183843/2/0", "text": "  Дни преди вота формулата на влизащите в ЕП е 3+1+евентуални шансове за още две формации. Степента на предвидимост е ниска, възможни са развития в последните дни и часове. ГЕРБ и БСП се открояват. ДПС са трети, а ВМРО вече преминава бариерата и от финалните дни на кампанията ще зависи дали и с колко ще е над чертата.  Това показват данни на „Галъп интернешънъл“ към 17 май, които са моментна снимка, а не прогноза за изборен резултат. Свои шансове да са над чертата имат също „Воля“, която разви мащабна кампания, а и ДБ.  Активността е трудна за предвиждане, но от днешна гледна точка се очаква да бъде около 33% от официалните списъци с избиратели (които невинаги са надеждна отправна точка, а има и дописвания). Това означава около 2.2 млн. (с възможни сериозни отклонения) гласуващи, от които се очакват и известен брой недействителни бюлетини (за справка, на последните избори за ЕП те бяха около 120 хил.) Разбира се, може да има известни отклонения заради разминаване между формални гласоподаватели в списъците и реално пребиваващи в България.  Към 17 май, когато завърши последното проучване на „Галъп интернешънъл“, двете основни формации оспорват първото място, респективно БСП с потенциален вот между 28 и 32%, и ГЕРБ с потенциален вот между 27 и 31% от действителните гласове, подадени за партии и кандидати. Текущата последна седмица ще реши всичко и ще покаже дали и доколко ГЕРБ мобилизира периферията си. ДПС има очакван вот около и над 15-16% от действителните гласове, подадени за партии и кандидати. До около 6% към 17 май вече достига ВМРО, което означава, че преминава бариерата от 5.88% и дали и с колко ще влязат в ЕП зависи от мобилизацията на електората. „Воля“ може да финишира на нива между 5 и 6%, а ДБ – между 4 и 5%.  Не бива да се подценяват и останалите формации, които ще очакват между 1% и 3% от вота – като Коалиция за България (АБВ), „Атака“, Патриоти за Валери Симеонов, „Възраждане“. Интерес будят и от формацията „Път на младите“, които могат да получат и над процент от вота. Любопитно ще е представянето на „Коалиция за България“, защото е възможно да има объркване на част от избирателите на БСП.  За формации и кандидати с около и под 1% подкрепа потенциалният вот може да бъде значим. Независими кандидати този път като че ли събират известен интерес.  Подобни фактори няма как да се отчетат социологически надеждно на този етап. Няма как да се отчетат и формите на зависим, административно мобилизиран и т.н. вот, които може и да решат изборите.  Бариерата се очертава около и над 120 хиляди гласа. Регистрираният засега интерес към „Не подкрепям никого“ се очаква да остане по-скоро декларативен и би било изненада, ако премине 2–3% от общия брой действителни гласове.   ", "date": "2019.05.23", "title": "\"Галъп\": БСП печели 28-32%, ГЕРБ - 27-31%. АВБ може да обърка избирателите на БСП"}
{"url": "http://epicenter.bg/article/10-golemi-remonta-zapushvat-Sofiya-prez-lyatoto/183789/2/0", "text": "През летните месеци в София ще бъдат ремонтирани десет големи улици. Това съобщи кметът на София Йорданка Фандъкова след като откри игрище в 60-то ОУ „Св. Св. Кирил и Методий“ в Бенковски.  В края на месеца започва реконструкцията на бул. „Президент Линкълн“ в „Овча купел“. В квартала се очаква да стартира и разширението на бул. „Монтевидео“ веднага след като приключат строителните дейности по третия лъч на метрото.  Тапа в столицата ще се образува и по бул. „България“ в участъка между булевардите „Гешов“ и „Черни връх“, където през юли и август ще тече ремонт. Фандъкова обясни, че са избрали именно тези два летни месеца, защото тогава столицата е по-празна. Предвижда се реконструкция на тунела на бул. „Александър Малинов“ и Южната дъга в район „Младост“.  Общината е готова и с проект за ремонт на участъка по Източната тангента, който свързва бул. „Владимир Вазов“ със Северната тангента, но заради отчуждителни процедури все още не са започнали дейности.  „Готови сме да започнем веднага след като отчужденията приключат“, каза Фандъкова и допълни, че отчуждаване на имоти тече и по бул. „Тодор Каблешков“. Кметът на София обясни, че в момента се проектира и ремонта на бул. „Скобелов“, който включва и реконструкция на тунела при НДК, след което ще бъде пусната обществена поръчка за избор на изпълнител.  В момента текат ремонти по улица „Каменоделска“, където се реконструира трамвайното трасе, разширява се ул. „Филип Кутев“ в „Лозенец“, а по ул. „Сребърна“ се изгражда главен колектор. Продължават и ремонтите в централната градска част, както и обновяване на уличната мрежа във всички райони.  Най-голямата реконструкция в града, а именно тази на „Граф Игнатиев“, трябва да приключи до края на май. Ако това обаче не се случи ще започнат да текат глоби на изпълнителя за забавена работа. Ремонтът на „Графа“ започна през май 2018 г. и трябваше да приключи март тази година. Столичната община обаче призна, че има причини за забавянето на реконструкцията с общо 79 дни. Кметството установи, че от 19 декември миналата година до 5 февруари климатичните условия са били лоши и това е наложило спиране на строителните дейности. Освен това фирмата, изпълняваща ремонтите, поиска отсрочка с още 50 дни по същата причина, но за друг период. Строителният надзор на обектите обаче прие само 31 дни.", "date": "2019.05.23", "title": "Фандъкова: 10 големи ремонта запушват София през лятото"}
{"url": "http://epicenter.bg/article/Zrelostnitsite-se-yavyavat-na-vtori-zadalzhitelen-darzhaven-zrelosten-izpit/183790/2/0", "text": "Зрелостниците се явяват на втори задължителен държавен зрелостен изпит. Това съобщиха от пресцентъра на Министерството на образованието и науката.   Втората матура се провежда по 13 предмета. Изпитът започва в 8.00 часа. Зрелостниците, подали заявления за явяване на втори ДЗИ, тази година са 41 716.  Най-много от тях - 14 612, са избрали да се явят на изпит по английски език. Вторият най-желан предмет е биология, като матура по него са избрали да положат 11 076 ученици.  По география тази година се очаква да се явят малко под 6000 зрелостници. Изпит по философия ще държат 4287, а по математика – над 2200. Тест по история и немски език ще положат повече от 1000 дванадесетокласници.  Квесторите за втория ДЗИ са 9 500 и 600 квестори за изпита по желание. Квесторите ще осигуряват пропускателния режим на входа на училището. Учениците трябва да носят лична карта и служебна бележка за допускане. В класните стаи се осигуряват двама квестори, като в коридорите също ще има дежурни квестори. Учениците ще сядат на точно определените за тях места в залите.  За втория ДЗИ са предвидени 3861 зали в 608 училища, а за изпитите по желание залите са 174 в 61 училища.  Министерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден.  На зрелостните изпити се ползва химикалка с черен цвят.    ДЗИ продължават 4 астрономически часа.  Матурите по чужд език и всички обществени науки се състоят от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работят в отделни зали и имат два допълнителни часа за работа.    За математика и природни науки модулите са 2. Първият е от 90 минути, а вторият - 150 минути.  Зрелостникът няма право да си тръгне до 60 минути след началото на първия модул. Веднъж напуснал, не може да се връща.  Резултатите от матурите ще бъдат обявени до 13 юни 2019 година.  ", "date": "2019.05.23", "title": "Зрелостниците се явяват на втори задължителен държавен зрелостен изпит"}
{"url": "http://epicenter.bg/article/Alfa-risarch--GERB-drapna-pred-BSP-s-4-5-/183791/2/0", "text": " Управляващата партия си възвръща доверието. Това показва последното социологическо проучване на \"Алфа Рисърч, приключило вчера, съобщи БТВ.   Според социолозите   Три са сигурни партиите, които влизат в ЕП, но не са изключени и още две, посочват от агенцията.    подчертават от агенцията. Избирателната активност ще е около 35-36 %, или очаква се около 2,1 млн избиратели да отидат до урните.   Скандалите в страната и цялостното разочарование в политиката, както и по-ниският интерес към случващото се в Европа повишава тежестта на последните дни на кампанията, заявиха от \"Алфа Рисърч\".   \"Нашето проучване приключи вчера. 1/3 от гласуващите все още не знаят за кого да гласуват\", заяви социологът Геновева Петрова.    отбелязват от \"Алфа Рисърч\".   Все още неяснотите са около патритичните организации, където с най-голяма подкрепа към този момент се ползва ВМРО.   \"Ако в началото на мандата смятахме, че ГЕРБ и БСП ще имат равен брой евродепутати, сега   добави Геновева Петрова.      и факта, че лицата, които е извела напред БСП, не са се превърнали в национални лидери, посочват от \"Алфа рисърч\".   Голямата разлика между БСП и ГЕРБ Петрова обясни   а защо БСП тежестта на БСП намаля в рамките на кампанията?   \"  - посочи Геновева Петрова.   Втора важна причина е, че   Третата -    Проучването, реализирано с аналог на реалната интегрална бюлетина, с която ще гласуваме на изборите, показва, че относителната тежест на ДПС нараства, а също - че има огромен процент хора, които не са решили за кого да гласуват. \"Демократична България\" имат шанс, те са изправени пред предизвикателството да мобилизират десните избиратели, посочи Петрова.    към правителството, те определено мобилизират част от електоралната им периферия и спират регистрираната преди месец ерозия в подкрепата    Частичен пробив в привличането на разочаровани от управлението избиратели имат някои от по-малките партии, което приближава позициите им до прага за излъчване на евродепутати\", обобщават от социологическата агенция.   Така намерението за участие в изборите се връща до нивото, отчетено от агенцията в края на март.   ако няма промяна до 26-ти май, до урните се очаква да отидат малко над 2.1 млн. души. По данни на Централната избирателна комисия на предишните евроизбори бюлетина са пуснали 2 361 943 души, а избирателната активност беше 35.84%.  , отбелязва проучването. Според социолозите фактори като скандала около евтините апартаменти, купени от представители на властта, разочарованието от политиката и по-слабият интерес към европейските теми увеличават тежестта на \"последното впечатление\", като партиите с масирана и агресивна медийна кампания привличат обществено внимание и вот от доскоро неориентираните избиратели.  , взели решение още преди началото на кампанията. Почти всеки втори анкетиран обаче прави избора си през кампанията: 15% в последните 2-3 седмици, а още (27%) заявяват, че последните няколко дни преди вота ще бъдат определящи за техния избор, сочат данните.  \"За последните дни са отложили решението си предимно най-младите избиратели и жителите на големите градски центрове.    Трудно могат да бъдат отчетени и ефектите от евентуален корпоративен вот, който бива активизиран в последните дни преди изборите\", прогнозира агенцията.   През последните седмици, залагайки на кампания на успехите и на анти-БСП мобилизацията, , отчитат социолозите.  Според данните управляващата партия си възвръща част от по-близката периферия и наваксва изоставането от предишния месец. Така ГЕРБ завършва завършва кампанията с аванс от 4.5 пункта пред БСП, след като в края на април изоставаше, макар и символично    Дни преди вота управляващите се ползват с подкрепата на 31.1% от решилите да гласуват срещу 26.6% за БСП.    Проучването посочва няколко причини, заради които относителната тежест на вота за парламентарната левица намалява. Първата е, че социалистите не са успели да развият и наложат в кампанията нови теми, извън тази за предсрочните избори, за да привлекат избиратели извън кръга на мобилизираните още преди старта й твърди симпатизанти. \"   Като трета причина, се отчита своеобразна \"технологична загуба\" - проучването, проведено с аналог на интегралната бюлетина, установило няколко процента от БСП, които отиват към \"Коалиция за България\" - обединението около създадената от бившия президент и бивш лидер на БСП Георги Първанов партия АБВ.  сред решилите да гласуват (при 1.2% през март и април - бел.ред), 80% от които са бивши избиратели на БСП.  ДПС очаквано и традиционно мобилизира привържениците си в последните дни преди вота, показват данните. След лекия отлив при обявяването на листата миналия месец, когато взимаше 9.3 на сто от гласовете на решилите да гласуват, сега движението завършва кампанията с подкрепата на 13.9%.   която води до значителна динамика в съотношението на силите помежду им в сравнение с месец по-рано (когато ГЕРБ и БСП стартираха надпреварата с паритет).    Според допитването сред колебаещите се до последно ще са десните избиратели, които са основна електорална база на \"Демократична България\". В края на кампанията обединението между ДСБ, \"Да, България\" и \"Зелено движение\" получава 4.2% подкрепа сред решилите да гласуват. Така, наред с ВМРО и \"Воля\", коалицията запазва шансове за мандат в Европарламента, ако успее да мотивира своите избиратели да отидат до урните, смятат социолозите от \"Алфа Рисърч\".  Въпреки, че симпатизантите на национал-популистките формации са сред все още най-разколебаните как да постъпят в изборния ден, кампанията като цяло им носи позитиви - ВМРО запазва позициите си от преди месец и с 6% от твърдо решилите заема четвъртата позиция, показва проучването.   (и двете партии приключват кампанията с изравнени позиции от по 2%), а от \"Воля\", сочи анализа на социолозите. Според тях шумната и масирана кампания на Веселин Марешки събира не повече от половината от предишния му вот, но привлича вниманието на част от бившите избиратели на \"Обединените патриоти\". В резултат на това \"Воля\" бележи съществен ръст в кампанията и завършва с подкрепа от 4.9% от твърдо решилите да гласуват и съществен дял потенциални симпатизанти, оставили решението си за последните дни.     ", "date": "2019.05.23", "title": "\"Алфа Рисърч\": ГЕРБ дръпна пред БСП с 4,5%!  АБВ \"краде\" от БСП около 3,2%"}
{"url": "http://epicenter.bg/article/Trend--GERB-vazstanovyava-podkrepata-i-zapazva-kreka-prednina-ot-1-/183794/2/0", "text": " показва редовното проучване на \"Тренд\" по поръчка на вестник \"24 часа\", направено в периода 11-17 май сред 1007 души.   Три партии със сигурност ще имат представителство в ЕП, ВМРО остана на ръба на влизането.      30% ще се възползват от правото си на преферении, 39% няма да го направят.   На интервюираните лица им е бил предоставен списък с всички кандидати с имената и подредбата им според регистрацията в ЦИК, а сред тях те е трябвало да посочат своето предпочитание. Процентното разпределение е сред гласуващите.   Според данните ГЕРБ биха получили 31,5 процента, а БСП за България - 30,4 на сто. След имиджовата щета, която ГЕРБ претърпя от скандалите около апартаментите и къщите, основната управляващата партия успява да се стабилизира в рамките на кампанията, коментират анализаторите. Възстановяването е минимално, но все пак достатъчно, за да получат лека преднина пред БСП - разликата през този месец между двете основни партии е в рамките на 1.1 на сто   ДПС твърдо запазва третата си позиция с 12,8 процента. ВМРО остава на четвърта позиция, точно на ръба на бариерата за да изпрати депутат в Европейския парламент - 5,8 процента. \"Воля\" успява да покачи своя резултат в рамките на кампанията до 4,8 на сто от гласуващите. Обединението \"Демократична България\" не успява да реализира ръст в последните месеци и остава с 4,2 на сто подкрепа сред гласуващите и с малки шансове да изпрати евродепутат. \"Коалиция за България\" е с 2,4 на сто, \"Атака\" - с 2 процента, Патриоти за Валери Симеонов - с 1,3 на сто, а Възраждане - с 1,2 на сто.   16 на сто от всички избиратели в България все още не са решили за кого ще гласуват. Малко над една трета (35 на сто) пък са решили още преди кампанията, а 9 процента са взели решение по време на кампанията.   От \"Тренд\" уточняват, че теренът на проучването е приключил на 17 май и вероятно в дните до изборния ден процентът на решилите по време на кампанията може леко да се увеличи.  ", "date": "2019.05.23", "title": "Тренд: ГЕРБ запазва крехка преднина от 1%, АБВ отмъква избиратели на БСП"}
{"url": "http://epicenter.bg/article/Karayancheva-zapochva-ofitsialno-tridnevno-poseshtenie-v-Rim-po-sluchay-chestvaniyata-za-24-may/183796/2/0", "text": "Парламентарна делегация, водена от председателя на Народното събрание Цвета Караянчева, ще бъде приета на аудиенция от Негово Светейшество папа Франциск на 24 май 2019 г. Това съобщиха от пресцентъра на Народното събрание.   В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.   Днес председателят на Народното събрание Цвета Караянчева и водената от нея парламентарна делегация ще разговарят с председателя на Сената на Италианската република Мария Казелати.   Българската официална делегация, водена от председателя на парламента Цвета Караянчева, ще има аудиенция при Негово Светейшество папа Франциск на 24 май 2019 г.   Преди това председателят на Народното събрание ще проведе разговор на четири очи със Светия отец. По-късно Цвета Караянчева ще се срещне с Държавния секретар на Ватикана Негово Високопреосвещенство кардинал Пиетро Паролин.   На 24 май – Денят на българската просвета и култура и славянската писменост, членовете на делегацията ще присъстват на молебен и поклонение пред мощите на Свети Кирил в базиликата „Сан Клементе“. Непосредствено след това ще бъдат поднесени цветя пред българската плоча в базиликата „Санта Мария Маджоре“, където славянските книги са получили официално признание от Ватикана.   По време на визитата си в Рим българската делегация ще поднесе цветя пред паметника на Иван Вазов. Народните представители ще присъстват на приема в българското посолство в Рим по повод 24 май. На него председателят на българския парламент Цвета Караянчева ще връчи почетни плакети на Народното събрание по повод 140 години от установяване на дипломатически отношения между България и Италия на личности, допринесли за развитието на двустранните отношения.  ", "date": "2019.05.23", "title": "Караянчева започва официално тридневно посещение в Рим по случай честванията за 24 май"}
{"url": "http://epicenter.bg/article/Londonskoto-bienale-za-izkustvo-aplodira-Vezhdi-Rashidov/183797/2/0", "text": "Лондонското Биенале за изкуство 2019, което се откри вчера вечерта аплодира Вежди Рашидов и неговото творчество. Председателят на парламентарната Комисия по културата и медиите присъства на церемонията със специална покана като почетен гост творец, съобщава комисията към Народното събрание.   Една от скулптури на Рашидов, наречена \"Странник\", заемаше най-централното място в забележителната експозиция от творби на 120 автори от 40 държави и предизвика истински фурор сред ценителите.   Повече от седемстотин отбрани гости от лондонския арт елит изпълниха докрай всички пространства на прочутата зала \"Челси олд таун хол\". Десетки от тях се снимаха пред \"Странника\" на Вежди Рашидов. Лейди Софи Уиндзор, която е патрон на Биеналето, поздрави лично Вежди Рашидов за неговото творчество. Сред официалните гости на откриването бе и новоназначеният посланик на България в Лондон Марин Райков.   \"Творбите на Вежди Рашидов са силни, изключително въздействащи и изразяват неговия съществен талант, те са изключителна придобивка за изложението\", написа координаторът на Биеналето Джефри Андрюс.   Лондонското Биенале за изкуството е една от най-авторитетните световни арт прояви и се провежда в историческата зала \"Челси олд таун хол\" на емблематичната улица \"Кингс роуд\" в британската столица. Сградата е изключително красива, построена е през 1850 година и е национален паметник на културата. На Биеналето се канят утвърдени световни автори, които са излагали творбите си в най-известните галерии в Европа и света.   По-рано през деня Вежди Рашидов имаше работна среща с Ед Вейзи, член на Британския парламент и бивш министър на културата и дигиталната икономика. Двамата обсъдиха възможности за обмяна на най-ценното от европейския опит в опазването на културното наследство. Ед Вейзи увери Вежди Рашидов, че успехът на българската изложба в Лувъра може да служи за пример на много страни и подобна инициатива за представяне на уникалното българско наследство в Лондон ще има голямо значение за укрепване на културните взаимоотношения между Великобритания и България.", "date": "2019.05.23", "title": "Лондонското биенале за изкуство аплодира Вежди Рашидов"}
{"url": "http://epicenter.bg/article/Mediana--GERB-vodi-s-31-1--pred-BSP-s-29-8-/183798/2/0", "text": "„АКО СЕГА, ДНЕС БЯХА ЕВРОИЗБОРИТЕ – ЗА КОЯ ПАРТИЯ ЩЯХТЕ ДА ГЛАСУВАТЕ? ” % от заявилите, че ще гласуват МАЙ 2019 ГЕРБ 31,1 БСП 29,8 ДПС 11,4 ВМРО-БНД 5,6 ВОЛЯ 5,1 КОАЛИЦИЯ ЗА БЪЛГАРИЯ 3,6 АТАКА 3,5 ПАТРИОТИ ЗА ВАЛЕРИ СИМЕОНОВ 2,6 ДЕМОКРАТИЧНА БЪЛГАРИЯ 2,6 ЗА ДРУГА ПАРТИЯ, независим кандидат, не подкрепям никого 4,7 Това показват социологическите проучвания на агенция \"Медиана\", направени три дни преди изборите Настоящето изследване е проведено от агенция „Медиана“ в периода 17-21 май 2019 г. с 1008 човека. Изследването е представително за страната и е реализирано със собствени средства. Използвана е двустепенна гнездова извадка с квота по пол и възраст. Информацията е набрана чрез пряко стандартизирано интервю по домовете на респондентите. Основни изводи - ТРИ ДНИ ПРЕДИ Евроизборите – ниезвестните остават -  Машината да деформация на изборите е включена на максимална скорост Да се прогнозира кой ще бъде победител в битката между БСП и ГЕРБ на предстоящите Евроизбори е невъзможно с методите на социологията. Разликата между двете противостоящи си партии е 1,3 % в полза на ГЕРБ- или в границите на т.нар. стохастична грешка. Освен малката разлика, изследването регистрира пълно включване на всички „тайни“ механизми за въздействие върху избирателите – купуване на гласове, принуден, корпоративен вот. Около една четвърт от избирателите (22 %) съобщават, че в тяхното населено място функционират системи за купуване на гласове или принуда върху избирателите.  Всеки осми избирател (12 %) споделя, че той лично е бил обект на такова въздействие (предложение за пари или принуда). Една значителна част от избирателите (14 %) са склонни да откликнат на „пазарното“ търсене и да продадат своя глас за 50 лв. В резултат от всичко това се оформя една група  от 20 % (една пета от решилите да гласуват), които заявяват, че ще гласуват, но все още се колебаят за кого. Дали това са хора, които наистина се колебаят или просто желаят да скрият своя вот от механизмите за принуда – това можем да видим само на изборите, но не и в предизборните изследвания!   Може да се прогнозира значително по-висока от традиционната за евроизбори избирателна активност. И двете основни политически сили ясно заявиха, че въпросът не е кой ще изпратим в Брюксел. Въпросът е за ВЛАСТТА – промяната на властта и възмездието. По този начин тези донякъде символични избори се превърнаха в особено важни както за опасяващите се от промяна и възмездие, така и за желаещите същото. Можем да очакваме около 2,5 – 2,7 млн. избиратели пред изборните урни.  Че въпросът е именно за властта се вижда ясно и от данните – желаещите правителството да си отиде предсрочно вече надвишават тези, които искат то да изкара целия си мандат (34 % срещу 32 %). Една победа за ГЕРБ би могла да тушира този процес, а загуба със сигурност ще създаде среда за скорошни предсрочни избори. Засега три партии могат да бъдат сигурни, че ще излъчат представители в Европарламента – БСП, ГЕРБ и ДПС.  Още две партии са близо до изборната бариера (5,89 %) – ВМРО и Воля. Следват ги „Коалиция за България“ (3,6%); Атака (3,5%); „Патриоти за Валери Симеонов“ и „Демократична България (с по 2,6%). Евроизбори заявена изборна активност за евроизборите „.Вие, Е ПО-ВЕРОЯТНО ДА отидете да гласувате на предстоящите евроизбори ИЛИ ПО-ВЕРОЯТНО Е ДА НЕ ГЛАСУВАТЕ НА ТЯХ?” % от всички МАЙ 2019 ДА, КАТЕГОРИЧНО ЩЕ ГЛАСУВАМ 49 ПО-ВЕРОЯТНО ЩЕ ГЛАСУВАМ 27 ПО ВЕРОЯТНО НЯМА ДА ГЛАСУВАМ 11 НЕ, КАТЕГОРИЧНО НЯМА ДА ГЛАСУВАМ        13 100 % „РЕШИЛИ ЛИ СТЕ ВЕЧЕ ЗА КОГО?” % от ЗАЯВИЛИТЕ ГОТОВНОСТ ДА ГЛАСУВАТ МАЙ 2019 ДА 80 НЕ, КОЛЕБАЯ СЕ 20 100 % изборни НАГЛАСИ - евроизбори 2019 „АКО СЕГА, ДНЕС БЯХА ЕВРОИЗБОРИТЕ – ЗА КОЯ ПАРТИЯ ЩЯХТЕ ДА ГЛАСУВАТЕ? ” % от заявилите, че ще гласуват МАЙ 2019 ГЕРБ 31,1 БСП 29,8 ДПС 11,4 ВМРО-БНД  5,6 ВОЛЯ 5,1 КОАЛИЦИЯ ЗА БЪЛГАРИЯ 3,6 АТАКА 3,5 ПАТРИОТИ ЗА ВАЛЕРИ СИМЕОНОВ 2,6 ЕМОКРАТИЧНА БЪЛГАРИЯ 2,6 ЗА ДРУГА ПАРТИЯ, независим кандидат, не подкрепям никого 4,7 100 % *на хората е предоставена „Бюлетина“ с оригиналното подреждане и номерация на партиите коалициите и независимите кандидати.  „По изборите в свищов“  - обхват н  механизмите за купен и принуден вот „ВЪВ ВАШЕТО СЕЛО/ГРАД ИМА ЛИ ХОРА, КОИТО КУПУВАТ ГЛАСОВЕ ИЛИ КОИТО ЗАПЛАШВАТ И ПРИНУЖДВАТ ХОРАТА ДА ГЛАСУВАТ (ИЛИ ДА НЕ ГЛАСУВАТ) ЗА ЕДНА ИЛИ ДРУГА ПАРТИЯ ?” % от всички МАЙ 2019 ДА, ИМА 22 (!) НЕ/НЕ ЗНАМ 78 100 % „ВАС ЛИЧНО, ЗА ТЕЗИ ИЗБОРИ ПРЕДЛАГАЛИ ЛИ СА ВИ ПАРИ ИЛИ ПЪК ЗАПЛАШВАЛИ ЗА ДА ГЛАСУВАТЕ (ИЛИ ДА НЕ ГЛАСУВАТЕ) ЗА ЕДНА ИЛИ ДРУГА ПАРТИЯ?” % от всички МАЙ 2019 ДА (ПРЕДЛАГАЛИ ПАРИ, ЗАПЛАШВАЛИ)* 12 НЕ 88  100 % *Тук са включени и отговорите „не желая да отговоря“ „ВИЕ БИХТЕ ЛИ ПРОДАЛИ СВОЯ ГЛАС АКО ВИ ДАДАТ ПРИМЕРНО 50 ЛЕВА?” % от всички МАЙ 2019 ДА 4 КОЛЕБАЯ СЕ 10 НЕ 86 100 % Доверие в правителството „УПРАВЛЕНИЕТО НА ТРЕТОТО  ПРАВИТЕЛСТВО НА БОЙКО БОРИСОВ ВДЪХВА ЛИ ВИ ДОВЕРИЕ ИЛИ ПО-СКОРО ВИ РАЗОЧАРОВА?” % от всички МАЙ 2019 ВДЪХВА ДОВЕРИЕ 22 ПО-СКОРО РАЗОЧАРОВА 60 НЕ МОГА ДА ПРЕЦЕНЯ 18 100 % „ВИЕ ЛИЧНО КАКВО БИХТЕ ИСКАЛИ – ТОВА ПРАВИТЕЛСТВО ДА ИЗКАРА ПЪЛЕН ЧЕТИРИГОДИШЕН МАНДАТ ИЛИ ДА СИ ХОДИ ПРЕДСРОЧНО?” % от всички МАЙ 2019 ДА ИЗКАРА ПЪЛЕН МАНДАТ 32  ДА СИ ХОДИ ПРЕДСРОЧНО  34 БЕЗРАЗЛИЧНО МИ Е 21 НЕ ЗНАМ/НЕ СЪМ МИСЛИЛ/НЯМА МНЕНИЕ 13 100 % ", "date": "2019.05.23", "title": "Медиана: ГЕРБ води с 31,1% пред БСП с 29,8% три дни преди евровота"}
{"url": "http://epicenter.bg/article/-quot-Zhalt-kod-quot--za-poroi--moshtni-gramotevichni-buri-i-gradushki-e-obyaven-v-polovin-Balgariya/183800/2/0", "text": "Сутринта се очертава  предимно слънчево време. Още към обяд над Западна, а до края на деня и над останалата част от страната ще се развива купеста и купесто-дъждовна облачност и на места ще превали и прегърми. Дневните температури ще достигнат 22-27 градуса.   Вечерта и през нощта срещу петък явленията в Южна България ще станат по-интензивни, ще има условия за обилни валежи, мощни гръмотевични бури и градушки. На отделни места валежите ще са с количества, достигащи 30-45 л/кв.м.   \"Жълт код\" е обявен в половин България. Предупреждението е в сила за 10 области на страната: Благоевград, Пазарджик, Пловдив, Смолян, Кърджали, Хасково, Габрово, Стара Загора, Сливен и Ямбол. По Черноморието ще преобладава слънчево време, с повече облаци в следобедните часове. Вечерта на отделни места ще превали и прегърми. Ще духа слаб до умерен запад-северозападен вятър. Максималните температури ще са между 23 и 27. Температурата на морската вода е 17-18 градуса. Вълнението на морето ще е около 2 бала.   Над планините ще се развива купеста и купесто-дъждовна облачност и на места ще превали и прегърми. Вечерта явленията ще са по-интензивни и в повече райони. Вятърът ще е слаб до умерен от северозапад, с временни усилвания преди и по време на гръмотевични бури. Максималната температура на височина 1200 метра ще е около 17, на 2000 метра - около 10 градуса.   В петък облачността ще е значителна, купеста и купесто-дъждовна. На много места ще има превалявания, временно интензивни, придружени и с гръмотевични бури. По-голяма е вероятността за значителни валежи през нощта срещу петък в Южна България, а през деня - в източната половина от страната. Вятърът от северозапад ще се усили, отначало в западната част на Дунавската равнина и там вероятността за валежи е най-малка.   В събота краткотрайни валежи ще има в следобедните часове на места в Източна България и в планините. Вятърът до вечерта ще отслабне. Температурите ще се повишат с 2-3 градуса и максималните ще са предимно между 22 и 27.   Източник: Канал 3", "date": "2019.05.23", "title": "\"Жълт код\" за порои, мощни гръмотевични бури и градушки е обявен в половин България"}
{"url": "http://epicenter.bg/article/Mariya-Gabriel-v-Smolyan--Nie-znaem-kak-se-otstoyava-natsionalniyat-interes-/183803/2/48", "text": "  Ние знаем как се отстоява националният интерес в рамките на общоевропейския. Връзката с хората, грижата за най-отдалеченото училище, най-отдалеченото малко земеделско стопанство или млад фермер – са наша всекидневна грижа. И това лице на България в Европа искаме да покажем. Това лице, което сме градили с правителството на Бойко Борисов и ГЕРБ. Нека изпратим послание, че България се развива и осигурява възможности за всички. Това заяви водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Смолян, съобщиха от пресцентъра на партията.  По думите й в област Смолян е събрана цялата култура на България със своите талантливи млади хора, предприемачи и работливи кметове. Тя бе категорична, че отборът, на който тя е капитан, казва „не“ на езика на омразата, „не“ на разделението, „не“ на конфронтацията и „да“ Европа да се усеща в най-малкото населено място.  „Гласувайте с номер 12 в бюлетината за силна и уважавана България“, призова Мария Габриел.  „Смолян е сърцето на Родопите и душата на България. На всяка крачка, на всеки ъгъл се усеща това. Не знам как го правите, но вие сте специални хора“, каза на свой ред Андрей Новаков. Той изтъкна гордостта си, че е част от листата, чийто водач е най-успешният еврокомисар. По думите му много от хубавите неща в България от хората вече се приемат за даденост. „Изключително мъдро бе решението преди десет години да поправим пътищата, защото цял град сме загубили в тази война. Ще продължим да правим нови пътища. Ще работим така, че парите за България да се увеличат“, подчерта Андрей Новаков.  По думите на Асим Адемов в края на кампанията даже и социолозите са признали, че ГЕРБ и СДС ще победят. „Аз съм горд, че имах възможността да бъда част от един невероятно сплотен отбор. Горд съм, че имаме изключително успешен и авторитетен еврокомисар като Мария Габриел“, отбеляза Адемов.  „Горд съм с това, което прави ГЕРБ за толерантността в България. Като пример за толерантност ще посоча себе си - един обикновен учител, който стигна до ЕП. Ние не водим статистика кой е християнин, кой е мюсюлманин. Ние оценяваме хората по техните качества. За толерантност и добруване на Българиюя гласувайте с №12“, призова Адемов.  „Оценявам това, че повярвахте и застанахте зад мен. Аз винаги ще бъда зад вас в бъдеще, както вие го направихте. Като гледам пълната зала съм сигурен, че съзидателността и реалните резултати ще победят разрухата и фалшивите новини в тази кампания“, посочи на свой ред кандидатът за евродепутат от Смолян Марин Захариев.  „Сигурен съм, че 10-те години, в които ГЕРБ гради доверие в Европа, няма да бъдат пропилени от хора, които неведнъж са фалирали държавата“, завърши той.  ", "date": "2019.05.23", "title": "Мария Габриел в Смолян: Ние знаем как се отстоява националният интерес "}
{"url": "http://epicenter.bg/article/Krum-Donchev--V-Balgariya-evropeyskite-sredstva-se-izpolzvat-za-lichni-oblagi/183804/2/0", "text": "„България оглавява много класации по негативните показатели. От тази ситуация можем да излезем с труд, много работа и правилно усвояване на европейските средства. Но в България тези средства се използват за лични интереси и облаги.\" Това заяви кандидатът за евродепутат от „БСП за България“ Крум Дончев в сутрешния блок на БНТ. Като пример посочи картинг писта в Твърдица, направена по европейски проект за 6 млн. лв.   „В този проект са включени два стадиона и картинг писта, площадки за спорт. Но те не работят и дори не отговарят на техническите критерии. В Твърдица дори няма хора, които да ползват това съоръжение“, подчерта кандидатът за евродепутат.  Той  посочи силните си страни и теми, по които смята да работи в ЕС - спорт, икономика, логистика и транспорт.   Според него в последните години се наблюдава голямо социално разделение между богатите и бедните, но има и географско разделение – на Запад и Изток, което е още по- страшно.   „Пакетът „Мобилност“, в тази си форма, за три години не се коментира как  ще се отрази на Европа. Той ще бъде пагубен за икономиките на България и Източния блок, защото оборотът, който генерира този бранш, е между 15-17% от БВП“, каза Крум Дончев. Според него този пакет ще доведе до социална, икономическа и демографска криза, защото цената на услугата ще се повиши, а от там ще се отрази и на цената на крайния продукт. „Проблемът е много сериозен“, категоричен е той.   „Разходът на нашия транспорт и амортизацията на транспортните компании идват от лошата ни инфраструктура. 20% е по-голям разходът за превозвача, когато се движи на територията на България. Ние поставяме собствените си работодатели в загуба на конкурентоспособност“, каза още Дончев.   По повод темата за безопасността по пътищата, Дончев заяви, че до момента сме доказали, че по никакъв начин не можем да се справим с проблема. „Опитваме се постоянно да правим нововъведения в законите, като най-много засягат глобите към шофьорите, но няма глобална стратегия как да се реши този проблем“, каза още той.   По неговите думи ЕС вижда, че държавите не могат да се справят с това и създават „Визия 0“. „Това означа 0 жертви на пътя и е предложена от Норвегия. В тази стратегия ще се създадат политики и оперативни програми, с които ще се стимулират държавите членки в сферата на иновациите, 100% в сферата на безопасността“, коментира той.   „Вярвам в добрите практики, но все пак ние живеем в България и трябва да бъде адаптирана към нашите нужди. Трябва да се започне с възпитание на подрастващите, обучение на децата как да бъдат по-предпазливи, смяна на методиката на обучение на шофьорите, минавайки през инфраструктурата, по която има много да се работи“, заяви Крум Дончев.", "date": "2019.05.23", "title": "Крум Дончев: В България европейските средства се използват за лични облаги"}
{"url": "http://epicenter.bg/article/Tsvetelina-Penkova--Evropa-na-mladite---sami-da-mogat-da-izbirat-sreda-za-realizatsiya-i-razvitie-/183806/2/0", "text": "“Важно е да се постави по-голям акцент върху финансирането на културата, науката и спорта\". Това заяви кандидатът за евродепутат от \"БСП за България\" Цветелина Пенкова на Конференция “Европа на младите\", организирана от Младежката организация на БСП - София.   “Една истинска Европа на младите е тази, в която да могат те да избират среда за реализация и развитие във всички държави-членки, тъй като възможностите навсякъде са еднакви. Само тогава изборът на младите ще е свободен, а не компромис, базиран на по-добрите условия на труд и по-високите възнаграждения”, каза още тя. Кандидатът за европарламента добави, че политиките са само средство за постигане на една автентична Европа на младите.   На въпрос относно подобряване на нивото и качеството на образованието, кандидатът за евродепутат от левицата Петър Витанов отговори: “Принципът парите следват ученика е абсурден. Удвояване на финансирането на програмите от Еразъм+ е ключово за повишаване конкурентоспособността на младите и нивото на образованието.” В дискусията участие взе и Момчил Неков, който също е в листата за европарламента на \"БСП за България\".   “Моята кауза е да превеждам Брюксел на български, да направя нашата работа достъпна и разбираема, защото всеки национален проблем е и европейски, защото европейската политика е и българска политика\", каза той.   Неков се обяви за премахване на двойни стандарти, които все още стоят пред българите, и промяна на политиката на използване на евросредствата в България по модела- инвестиция в кадри и технологии, които ще доведат до производителност. В края на конференцията тримата кандидати за членове на Европейския парламент подписаха символичен морален договор да отстояват само политики, които са в интерес на младите хора и да се борят за изграждането на една истинска Европа на младите.", "date": "2019.05.23", "title": "Цветелина Пенкова: Европа на младите-сами да избират среда за реализация във всички държави-членки"}
{"url": "http://epicenter.bg/article/Prof--Mariela-Modeva--Balgarskiyat-duh-e-silen--zashtoto-e-ustoyal-na-vsyakakvi-izpitaniya/183808/2/0", "text": "\"Българският дух е силен, защото е устоял на всякакви изпитания\". Това заяви кандидатът за евродепутат от листата на \"БСП за България\" проф. Мариела Модева по време на среща с културни дейци по повод предстоящия Ден на българската просвета и култура и на славянската писменост - 24 май, организирана от Градския съвет на БСП - София.    \"През годините на прехода бяха направени редица опити да бъдем обезбългарени, да бъде обезценен този огромен духовен капитал, който започна да се натрупва със свещеното дело на светите братя Кирил и Методий. И до ден-днешен се правят опити да ни се налагат чужди образци в сферата на образованието, науката и културата. Но българският дух е силен, защото е устоял на всякакви изпитания. И когато говорим за Европа, трябва да си припомним, че именно светите братя Кирил и Методий са обявени за съпокровители на Европа\", допълни тя.   Проф. Модева призова българските граждани да бъдат смели, да не забравят, че достойното място на нашата държава в Европа в огромна степен зависи от всеки от нас, затова трябва да упражнят правото си на глас в неделя. \"Ние сме държава с много дълбока духовност, която е на повече от 1300 години. Създали сме се в трудни времена, преживели сме ги тези времена и днес България е достоен член на Европейския съюз от гледна точка на своята култура и азбука, която е третата официална азбука в Европейския съюз, а българският език е един от 24-те официални\", отбеляза тя.   Проф. Модева призова да си спомняме винаги за светите братя Кирил и Методий и техния духовен подвиг да направят нова азбука на картата на цивилизационна Европа и на 26 май да гласуваме за една по-справедлива, по-социална и по-равнопоставена от гледна точка на положението на всички европейски народи Европа.   \"Българите не са второ качество, българите имат право да бъдат равнопоставени на другите европейски народи! Нека на 26 май гласуваме с №18 в интегралната бюлетина! Вярвам, че нашата сила е да бъдем заедно. Това ни прави уважавани и от останалите европейци\", допълни тя.   Проф. Румен Гечев добави, че изборите са изключително важни, както за България, така и за целия континент. \"Европа има нужда от промяна, тя има нужда от по-висока икономическа динамика, от социална справедливост, от повече средства за младите европейци, за младите европейски учени и изследователи\", коментира той.   Проф. Гечев призова да гласуваме за тази промяна, защото е изключително важно кои ще бъдат тези 17 българи, които ще защитават българските интереси чрез конкретни предложения и мотиви, аргументи, чрез комуникация със своите колеги за промяна на общата европейска политика. Отборът на БСП има конкретни идеи и предложения за промени в този модел\", допълни той.    Проф. Гечев честити 24 май - Деня на българската просвета и култура и на славянската писменост на учителите, на учениците и на всички българи. \"24 май е в сърцето на всеки българин, независимо къде се намира той. Нека да бъдат живи и здрави и да вярват, че България може да направи много повече за гражданите си и за Европа в следващите години\", пожела кандидатът за евродепутат от листата на \"БСП за България\".   Според председателя на БСП - София Калоян Паргов българите трябва да имаме самочувствие на истински европейци и достойно място сред всички европейски народи. \"Светите братя Кирил и Методий създават азбука, която се превръща в инструмент за духовно единение на славяните в Европа от онези времена до наши дни\", посочи той.   Паргов припомни, че двамата братя обхождат Европа надлъж и нашир и прославят азбуката и езика, на който превеждат свещените книги. \"В този смисъл, народ, чиято култура и история са в основите на европейската култура и история, не бива да позволява да бъде натикан на дъното на всички класации в днешни дни, свързани със стандарта на живот, с доходите. България заслужава достойно място на съвременната европейска сцена!\", коментира той.   Калоян Паргов отбеляза, че през последните 30 години българската десница, а след това и настоящите опоненти на БСП от ГЕРБ, като част от неолибералната политика, правят непрекъснати опити да неглижират националната идентичност на българина.   \"Това е причината днес да ставаме свидетели на грубото изопачаване на българската история и литература в образователната ни система\", коментира той. Според него това е причината да не се търсят и прилагат модерни подходи и финансови механизми за стимулиране на съвременната българска култура.   \"Това е причината тихомълком да се утвърждават джендър идеологията, антикомунизмът и русофобията като разделителни линии на съвременното българско общество. Да се заличават, и то съзнателно, големи периоди от нашата история, свързани с българската ни духовност, с православната ни същност\", допълни Паргов.   Лидерът на БСП - София добави, че на 26 май предстои България да направи съдбовен избор. \"От него зависи не само бъдещето на Европа, не само на България, но и на нашия град София\", каза Калоян Паргов. Той е на мнение, че трябва да изпратим в Европейския парламент хора, които имат потенциала и куража да отстояват българските национални интереси.   \"Затова нека всички да упражним правото си на глас в неделя. Да гласуваш, означава да бъдеш отговорен. Да не гласуваш, означава да прехвърлиш отговорността си на друг. Нека всички да бъдем отговорни на 26 май и да гласуваме с №18 в интегралната бюлетина. Заради себе си, заради децата ни, заради бъдещето на България\"\", каза още Калоян Паргов.  ", "date": "2019.05.23", "title": "Проф. Мариела Модева: Българският дух е силен, защото е устоял на всякакви изпитания"}
{"url": "http://epicenter.bg/article/Velizar-Enchev--V-hod-e-sotsiologicheski-Kostinbrod--tselyasht-da-osiguri-sluzhebna-pobeda-na-GERB-i-VMRO-/183844/2/0", "text": "  В тези часове върви масивна социологическа атака в полза на властта, целяща да убеди избирателите, че ГЕРБ не само печели изборите и изпреварва на финала „БСП за България“, но и го прави с убедителна преднина от 4-5 процента.  Почти всички социологически агенции вече излязоха с прогнозни резултати за евровота на 26 май, като че ли написани на индиго. И всичките ни убеждават, че ГЕРБ е победителят понеже това показвали социологическите сондажи…  След като в последните три седмици обиколих почти цялата страна и проведох десетки срещи с избиратели, ще изнеса личните си впечатления:  В страната цари масов страх от ГЕРБ и дълбоко стаен гняв от безсилието на гражданите пред феодалния модел на управление на общините. На почти всичките ми срещи хората споделяха, че страхът постепенно отстъпва пред гнева и на 26 май този гняв ще се излее в масов протестен вот. Вот, който малцина смеят да декларират открито и пред социолозите, страхувайки се от полицейщината и репресиите на властта.  Затова се питам: Защо социолозите в един и същи ден обявиха резултатите от новите си проучвания, които поразително си приличат и в същото време са коренно различни от сондажните данни отпреди само седмица?  Всъщност какво се промени за една седмица в обществените нагласи? Скандалите около ГЕРБ ли намаляха? Имотните афери ли се забравиха? Източените евромилиони от къщите за гости ли се върнаха в бюджета? Барцелонската вила ли се оказа собственост на опозицията? Апартаментът на Каракачанов ли се оказа изряден и купен на пазарна цена? Европейската сметна палата ли ревизира решението си да проверява присвоените европари от магистралите на Борисов?  Това са логични въпроси, пораждащи тревожни отговори. И един от тях звучи така: В ход е социологически Костинброд, който трябва да донесе служебна победа на ГЕРБ и ВМРО!  Та нима не е видно, че една от агенциите доскоро бе собственост на шефката на премиерския кабинет Румяна Бъчварова и винаги е давала победа на ГЕРБ? Същата агенция прогнозираше успех на Цецка Цачева на втория кръг на президентските избори, а стана точно обратното и то със съкрушителна победа на ген. Румен Радев.  Да коментирам ли гаражни барометрични агенции, които са зле прикрити социологически офиси на „Пиротска“, от които никога не сме чули критични думи към Борисов и Каракачанов?  Що се отнася до „Алфа Рисърч“, която е лидер във фаворизирането на ГЕРБ, не е ли време нейният бос да отговори на въпроса кой е поръчал днешното й социологическо проучване? Защото законът изисква точно това – всяка агенция да огласява поръчителя, разбирай платеца, на социологическия сондаж.  Малко преди старта на предизборната кампания и в деня на срещата на триото „Каракачанов-Симеонов-Сидеров“, на която военният министър страстно убеждаваше двамата си партньори да застанат зад номинацията на Ангел Джамбазки, авторитетна социологическа централа излезе със сондаж, даващ… почти 5 процента подкрепа на кандидата на ВМРО.  Веднага потърсих контакт с мой близък в агенцията и се сдобих с интересна информация – изследването било поръчано и платено от „Пиротска“ и е целяло да извие ръцете на Сидеров и Симеонов и да ги накара да преглътнат водачеството на Джамбазки в евролистата на трите партии.  Колко ли са платили от ГЕРБ и ВМРО за резултатите от днешните социологически проучвания, които нямат нищо общо с гнева на народа?  Всъщност Борисов позна. Имаме нова Костинбродска афера, отново дело на властта. Социологически Костинброд!", "date": "2019.05.23", "title": "Велизар Енчев: В ход е социологически Костинброд, целящ да осигури служебна победа на ГЕРБ и ВМРО "}
{"url": "http://epicenter.bg/article/TsIK--Kam-momenta-sme-poluchili-60-signala-i-26-zhalbi/183847/2/0", "text": "Към момента сме получили 60 сигнала и 26 жалби. Това каза Таня Цанева, говорител на Централната избирателна комисия (ЦИК) по време на брифинг, предаде Агенция „Фокус“. Тя посочи, че в днешния ден ЦИК продължава да разглежда жалби и сигнали.   Във връзка с жалба срещу клип на партия, в която се използва оръжие срещу управляващите, Цанева уточни, че клипът е на личната „Фейсбук“ страница на кандидат от кандидатска листа. „Бих могла да добавя, ако представлява интерес за вас. Както знаете съгласно Изборния кодекс са осигурени средства по медийни пакети за тези политически субекти, които не получават държавна субсидия и са регистрирани в ЦИК. Това са шест партии, шест коалиции и шест независими кандидати. Към момента имаме одобрени 84 договора, на стойност 569 134 лева“, обясни тя.   „Предстои след изборния ден те да представят своя доказателствен материал, който работна група ще разглежда. Вече тогава ще се одобрява или не изплащането на средствата от тези медийни пакети“, уточни Цанева.   Попитана как гражданите могат да си проверят в кои секции ще има машинно гласуване, Цанева посочи, че на интернет страницата на ЦИК има пълен списък с всички 3000 секции, със съответните адреси, улици, училища и всеки може да провери дали в неговата секция има машинен вот. Таня Цанева съобщи, че днес на страницата на ЦИК ще бъдат публикувани окончателният брой секции и списъка на избирателите.   Няма да правим контролно преброяване на резултата от машинния вот, но обмисляме такова нещо за следващи избори, каза Цанева във връзка с писмо на омбудсмана Мая Манолова за контролно преброяване на резултата от машинното гласуване.   „Днес на заседание на ЦИК разгледахме това писмо, съответно и отговора. Към този момент в края на изборния ден няма да се прави такова преброяване. То може да бъде направено, когато се занесат резултатите в РИК и ако има разминаване или съмнение“, обясни Цанева.   Тя посочи, че ЦИК обмисля вариант как това да се въведе за следващи избори и дали ще бъде във всички секции или след изборния ден. По отношение на секциите в чужбина Цанева обясни, че ЦИК са изпратили преди една седмица бюлетините и книжата, за да може своевременно да бъдат доставени до всички 191 секции в чужбина. „Нямаме сигнали за проблеми с разкриване на секции в чужбина“, допълни говорителят на ЦИК.   Към момента имаме регистрирани 2575 наблюдатели за евровота, заяви Цанева. Тя обясни, че наблюдателите представляват 14 НПО. „Имаме един отказ до момента. Заявление за регистрация беше подала фондация. Фондациите съгласно Изборния кодекс не могат да бъдат регистрирани за наблюдение на изборния процес“, посочи Цанева.   „В днешния ден директорите на лечебни заведения, специализираните институции, плавателните съдове и местата за изтърпяване на наказания ще трябва да уведомят общинската администрация и да предадат списъците на хората, които се намират там и имат право да гласуват на 26 май“, обясни Таня Цанева. Тя уточни, че до 25 май партиите могат да регистрират в РИК своите застъпници, както и да представят списъци на представителите си в съответната РИК.", "date": "2019.05.23", "title": "ЦИК: Към момента сме получили 60 сигнала и 26 жалби"}
{"url": "http://epicenter.bg/article/MON--Petima-prepisvachi-sa-hvanati-na-dneshnata-matura/183871/2/0", "text": "40 484 са зрелостниците, които днес положиха втората задължителна матура по предмет по избор. Те писаха по вариант 1, който беше изтеглен два часа преди старта на изпита. Най-много – 14 494, се явиха по английски език. По втория най-желан предмет – биология и здравно образование, матура държаха 10 441 абитуриенти, а по география – 5 682.   Преди началото на втория зрелостния изпит заместник-министърът на образованието и науката Таня Михайлова пожела успех на учениците и ги призова да спазват всички правила. По време на матурата бяха анулирани пет изпитни работи заради преписване.   Трима от нарушилите правилата са полагали изпит по география и икономика в Ружинци, Петрич и Каварна. По един случай е регистриран в София и Самоков на изпитите по английски език и философски цикъл, съобщиха от МОН.", "date": "2019.05.23", "title": "МОН: Петима преписвачи са хванати на днешната матура"}
{"url": "http://epicenter.bg/article/Dzhordzh-Martin--Ednakav-kray-za-knigite-i-seriala--quot-Igra-na-tronove--I-da--i-ne/183839/10/99", "text": "Дори и нито една серия да не си гледал от \"Игра на тронове\", все си чул за фентъзи сериала на НВО. Истерията през последните дни сред феновете е пълна. 12 хиляди фенове се събраха на стадиона РЖД \"Арена\" в Москва, за да гледат последния епизод на голям екран, а само в САЩ зрителите на финала на сагата са били над 19 млн. души, съобщи РИА Новости.  Московчани се преоблякоха като любимите си герои, снимаха се на Железния трон, а преди шоуто даже се продаваха уж северняшки манджи. Междувременно, петицията за преснимане на финалния епизод по настояване на разочаровани зрители, ще си остане глас в пустиня, макар да събра повече от милион гласа.  Създателите на сагата Дейвид Беньоф и Даниел Уайс мълчат за критиките, но за сметка на това в тяхна защита се изказа авторът на поредицата, послужила за литературната основа на филма.  Джордж Мартин написа в блога си, че няма как да се сравняват книгите с филма, защото Дейвид и Даниел е трябвало да доразкажат историята, като се вместят само в 6 часа, докато той планира цели 3000 страници, така че условията, при които работят, са различни.  \"Игра на тронове\": Как сериалът промени живота на главните си актьори  \"Как ще свърши всичко това? Чувам, че хората питат. Такъв ли ще е краят, като в телевизионния сериал? Друг ли ще е? Какво пък... да. И не. И да. И не\", написа Мартин в блога си. \"Ако има нужда от повече страници, глави и сцени, а ще ги добавя\", каза авторът на фентъзи епоса.   А читателите и феновете ще могат сами да си направят извода какъв край на историята възприемат като \"реален\", едва след като прочетат последните романи от цикъла.", "date": "2019.05.23", "title": "Джордж Мартин: Еднакъв край за книгите и сериала \"Игра на тронове? И да, и не"}
{"url": "http://epicenter.bg/article/Eks-pozharnikar-razkri-poslednite-dumi-na-Leydi-Dayana-22-godini-sled-tragichnata-katastrofa/183851/10/99", "text": "22 години след трагедията светът научи за последните думи, които лейди Даяна е изрекла, преди да издъхне след зловещата автомобилна катастрофа в тунел в Париж през 1997 г.   Разкритието дойде от Ксавие Гурмелон – бивш пожарникар, който е бил сред първите, озовали се на мястото на инцидента, пише The Sun.   „Притекохме се на помощ, като при всеки друг пътен инцидент”, разказва Ксавие, който е част от първия екип спасители, пристигнали в злощастния тунел „Понт де л'Алма”.   „Захванахме се за работа на мига, за да видим кой има нужда от помощ и кой е жив. Даяна ме погледна и каза: „Боже мой, какво стана?“, разказва Ксавие Гурмелон.   Според твърденията на екс- пожарникаря, когато е извел принцесата от премазаната кола, тя все още е дишала и била в съзнание. „Тя се движеше леко и веднага осъзнах, че е жива. Видях, че има повърхностна рана на дясното рамо, но не се виждаше нищо друго сериозно. По нея нямаше кръв\", спомня си Гурмелон.   В момента, в който пожарникарите я измъкнали внимателно от колата и я сложили на носилката, тя внезапно получила сърдечен арест. „Приложих ѝ сърдечен масаж, който възвърна дишането ѝ. Успокоих се, вярвах, че ще оцелее. Уви, няколко часа по-късно разбрах, че е издъхнала в болницата”, разказва още пред медията Гурмелон.   Днес пенсионираният пожарникар твърди, че първоначално не е имал никаква представа, че спасява принцеса Даяна. За нейната личност разбрал, едва след като я качил в линейката. Там един от парамедиците му разкрил коя е дамата на носилката.   Бодигардът Тревор Рийс-Джоунс също се мъчел да достигне до принцесата, която се намирала на задната седалка, спомня си Гурмелон. „Питаше: \"Къде е тя? Къде е тя?\", разказва той. Опитвахме се да го успокоим и го молехме да не се движи. Казах му, че никой от хората ми не говори английски и че най-доброто за него в момента е да не мърда. Казах му да не се тревожи, тъй като ще направим всичко възможно, за да се погрижим за всеки един от тях“, разкрива още бившият пожарникар.   На въпроса защо досега не е разказал публично за този трагичен момент, той отговорил, че не му е било позволено да го прави, докато бил на служба. Източник: woman.bg", "date": "2019.05.23", "title": "Екс пожарникар разкри последните думи на Лейди Даяна "}
{"url": "http://epicenter.bg/article/Sbarkaha-rezultatite-ot-finala-na-Evroviziya/183858/10/99", "text": "По-малко от седмица след грандиозния финал на Евровизия в Тел Авив, Европейският съюз за радио и телевизия обяви, че сгрешен вот от страна на журито в Беларус нанася малки корекции към класирането. Феновете на холандския представител Дънкан Лорънс могат да бъдат спокойни – голямата победа от песенния конкурс все още е негова, пише \"Монитор\".  Всъщност, разместване при първите четири места от класирането няма. Швеция и Норвегия са първите страни, които разменят местата си – от шесто място, Швеция се изкачва с едно нагоре, като така измества Норвегия от топ 5. Най-потърпевши се оказват представителката на Франция, която потъва с две позиции в класацията – от 14-о място, тя е вече на 16-о. С две позиции напред пък се изстрелват Кипър и Малта.  Разместването във финалното класиране се дължи на неспазване на правилата за гласуване от страна на журито в Беларус в рамките на първия полуфинал, обявиха от ЕРСТ. Оценяващите са били отстранени, а крайният резултат от страната е калкулиран на базата на други държави с подобни записи за гласуване, уточняват от съюза за радио и телевизия.  Открихме, че поради човешка грешка е използван неправилен резултат. Това не оказва влияние върху вота на зрителите от 41-те страни, включили се в конкурса.  ЕСРТ и неговите партньори съжаляват дълбоко, че грешката не е била идентифицирана по-рано и ще преразгледа процесите и контрола, за да се предотврати повторното случване на подобна грешка“, обясняват от съюза.  Още отсега пък стартира подготовката за Евровизия 2020. Обществената телевизия в Холандия – страната, получила по право домакинство заради победата на Дънкан Лорънс, обяви, че общо три телевизии ще се включат в организацията на конкурса, като всяка от тях ще има различна роля. Това са NPO, AVROTROS и NOS. „Евровизия е едно от най-големите международни събития и предоставя възможността на Холандия да се позиционира отново под светлината на прожекторите на световно равнище“, обясниха от медията в съобщение до журналисти, като добавиха, че първите подробности около наливането на основите на домакинството ще бъдат издадени до месец.", "date": "2019.05.23", "title": "Сбъркаха резултатите от финала на Евровизия"}
{"url": "http://epicenter.bg/article/Slavi-si-tragva-ot-BTV-s-50-miliona--Dalgiya-nyama-da-hodi-v-Nova-televiziya--tvardo-vliza-v-politikata/183862/10/88", "text": "Слави Трифонов е прибрал чрез продуцентската си къща „Седем осми“ около 50 милиона лева от Би Ти Ви за 19-те години, в които се излъчва авторското му шоу, показа справка на \"Уикенд\", цитирана от Novini.bg. / / За всяко едно издание на „Шоуто на Слави”, Трифонов е получавал по 35 000 лева от Би Ти Ви, твърди източник от медиата. Това прави 770 000 лева на месечна база, тъй като предаването има 22 епизода в рамките на календарния месец. За година сумата набъбва до 8,5 милиона лева – смятат се само 11 месеца, тъй като през август рубриката по традиция е в лятна отпуска. Отделно обаче Слави получава още около 1 милион лева от телевизията, тъй като му се заплащат, макар и по доста по-ниска тарифа, обедните повторения на шоуто.  Или иначе казано, всяка година на фирмата на Трифонов „7/8 продукшън” са превеждани по близо 10 милиона лева от Би Ти Ви! За 19 години на екран сумата набъбва до умопомрачителните 190 милиона лева! Разбира се, това не е чиста печалба – разходите за заплати, наем на офиси и техника са сериозни, така че на шоумена му остават чисто не повече от 25% от сумата. Което обаче пак са много пари – близо 50 милиона лева!  В последните 3-4 години собствениците на Би Ти Ви от американската компания СМЕ драстично намалиха бюджета на „Шоуто на Слави“. Въпреки това и сега предаването е най-високо остойностеното в родния ефир.  Междувременно приближени до шоумена разкриха, че той наистина слага край на изявите си по телевизиите. Трифонов е имал предложение от новите собственици на Нова телевизия да започне предаване там, но засега е отхвърлил поканата. Както „Уикенд” писа, Слави със сигурност влиза в политиката и в най-скоро време ще обяви новия си проект. Той няма да прави партия, а движение, по подобие на „царското” НДСВ през 2001 г.  Музикантите от „Ку-ку бенд“ ще играят ключова роля в бъдещия политически проект на Слави Трифонов. Дългия планира ново лятно турне с бенда си, с което ще промотира партията си.  Всъщност, самия Трифонов е наложил забрана на хората си да споменават думата „партия“. На книга неговия проект ще бъде основан като гражданско движение, за да не бъдат отвратени хората от появата на поредна партийна централа.  \"Трифонов е съобщил на екипа си още в началото на януари, че това ще е последният сезон на „Шоуто на Слави“. Всичките му доверени хора отдавна са наясно със ситуацията. Неслучайно Краси Радков го майтапи оттогава, че в стола му на водещ и продуцент ще седне Магърдич Халваджиян или Евтим Милошев“, разкриват от обкръжението на шоумена от Учин дол.  Слави е уведомил музикантите от „Ку-ку бенд“ да имат готовност за извънредни предизборни концерти из цяла България през лятото. При положение, че бъдат насрочени извънредни парламентарни избори, то лятната обиколка на Трифонов из страната може да стартира още през август.  Засега не е известно дали новата политическа формация на Слави Трифонов планира да участва на местните избори, които трябва да се проведат през есента. Запознати издават, че Дългия все още нямал готовност да издига и подкрепя кандидати за кметове и общинари в страната. Затова щял да играе със свои кандидати само в големите градове. Със сигурност, той ще подкрепи Мая Манолова в София.", "date": "2019.05.23", "title": "Слави си тръгва от БТВ с 50 милиона! Дългия няма да ходи в Нова телевизия, твърдо влиза в политиката"}
{"url": "http://epicenter.bg/article/Boksat-ostava-olimpiyski-sport/183878/8/73", "text": "  МОК ще създаде работна група, която да организира състезанията по бокс, включително олимпийските квалификации насрочени между януари и май. Решението се взе след разследване на МОК за финансите и управлението на АИБА.     Сериозни корупционни скандали разклатиха реномето на АИБА в последните години, като по този начин бе поставено под въпрос и самото провеждане на боксов турнир в Токио, но според ръководството на МОК трябва да бъде наказана организацията, а не самия спорт.   Очаква се препоръката на МОК да бъде официално приета на Общото събрание на организацията следващия месец. Все още не е ясно кой и по какъв начин ще организира боксовите турнири за мъже и жени на Игрите в Токио.    ", "date": "2019.05.23", "title": "Боксът остава олимпийски спорт"}
{"url": "http://epicenter.bg/article/Britanskite-izdaniya--Tereza-Mey-obyavyava-ostavkata-si-na-24-may/183801/7/0", "text": "Тереза Мей ще обяви оставката си на 24 май заради неприемането от министрите на нейната позиция по въпроса как да се осъществи излизането на страната от Европейския съюз, твърди днес лондонският вестник \"Таймс\".  Според вестника, цитиран от ТАСС, тя може да обяви за оттеглянето си от поста на насрочената за петък среща с Греъм Брейди - председател на \"Комитета 1922\", обединяващ депутати от Консервативната партия и решаващ въпросите по избора или смяната на лидера на партията.  Според Би Би Си и вестник \"Дейли телеграф\" много поддръжници на премиерката са ѝ отказали подкрепа, след като във вторник тя обеща пред депутатите, че те ще могат да гласуват за провеждане на втори референдум за Брекзит, ако подкрепят споразумение с ЕС.  В правителството, това е предизвикало истински шок у някои министри и на заседание на кабинета по въпроса за Брекзит такава възможност не е била одобрена.  Редица министри, включително тези на вътрешните и на външните работи и по въпросите за Шотландия, се опитали лично да доведат до знанието на Тереза Мей своята позиция и поискали среща с нея. Тя обаче отказала. Тогава последвала оставката на Андреа Ледсъм - лидерка на Камарата на общините и по същество личен представител на Мей в долната камара на парламента. В писмо до премиерката тя изрази несъгласие с курса ѝ по въпроса за развода с ЕС.  Телевизия \"Скай нюз\" предположи, че тази оставка може да е смъртоносният удар за премиерството на Мей.  Всички без изключение британски вестници днес споделят мнението, че тя напълно е загубила контрол над положението и не изключват, че оставането ѝ на постовете на лидер на консерваторите и на правителството е въпрос на часове, отбелязва ТАСС.", "date": "2019.05.23", "title": "Британските издания: Тереза Мей обявява оставката си на 24 май"}
{"url": "http://epicenter.bg/article/Interpol-spasi-50-detsa-ot-pedofilski-krag/183802/7/0", "text": "  Очаква се да има повече арестувани докато полицията в близо 60 страни провежда разследвания във връзка с операцията на Интерпол, която започна преди 2 години в сайт в \"тъмната мрежа\", който има 63 000 потребители в света.   От Интерпол казват, че операцията им \"Черна китка\" е започнала, след като са намерили материали, които са били проследени до сайт в \"тъмната мрежа\", където потребителите са използвали софтуер за криптиране, за да се скрият.   \"Тъмната мрежа\" може да бъде достигната чрез различни търсачки и потребителите трябва да имат точния адрес, за да посетят сайта. Първият арест е бил реализиран в началото на 2018 г., когато основният администратор на един от сайтовете Монтри Салангам е бил задържан в Тайланд, а друг администратор – Река Токпутза е бил задържан в Австралия.   Част от жертвите на Салангам са били собствените му племенници. Той е получил присъда от 146 години затвор.   Токпутза бе осъден на 40 години затвор.   Източник: Канал 3", "date": "2019.05.23", "title": "Интерпол спаси 50 деца от педофилски кръг"}
{"url": "http://epicenter.bg/article/Ukazat-na-Zelenskiy-za-razpuskane-na-Radata-i-izbori-na-21-yuli-vleze-v-sila-/183807/7/0", "text": "Указът на украинския президент Владимир Зеленский за разпускане на Върховната Рада и провеждане на предсрочни парламентарни избори на 21 юли е публикуван в Държавния вестник на страната, което означава, че документът е влязъл в сила, предават ТАСС и Агенция \"Фокус\".  Зеленский подписа документ за разпускането на украинския парламент и провеждането на предсрочни избори на следващия ден след встъпването му в длъжност - 21 май. Конкретно, като причина за разпускането на парламента държавният глава посочи липсата на парламентарна коалиция за повече от 30 дни, позовавайки се на съответните членове на Конституцията.  След подписването на постановлението Зеленский призова председателя на парламента Андрей Парубий да поиска свикване на извънредно заседание на Радата в сряда „за изменение на закона за избор на народни депутати“. На 22 май парламентаристите обаче отказаха да включат в дневния ред съответния президентски законопроект.  ", "date": "2019.05.23", "title": "Указът на Зеленский за разпускане на Радата и избори на 21 юли влезе в сила "}
{"url": "http://epicenter.bg/article/Kiriakos-Mitsotakis--Sled-chetiri-dni-Gartsiya-shte-priklyuchi-sas-SIRIZA-/183810/7/51", "text": "Председателят на основната опозиционна партия в южната ни съседка - \"Нова демокрация\", Кириакос Мицотакис призова гърците да гласуват на европейските избори на 26 май, отбелязвайки, че вотът представлява възможност за хората да сложат точка на разочарованието си от последните четири години на управление на СИРИЗА, съобщава електронното издание на атинския ежедневник Kathimerini, цитирано от Агенция \"Фокус\".  „Този ​​път гласуването на европейските избори има много по-голяма тежест. За първи път след четири години, хората ще отговорят на всичко, което са преживели през последните четири години на страх, несигурност, Преспанското споразумение”, цитира изданието думите на Мицотакис от главния митинг на кампанията, проведен в атински район Перистери.  \"След четири дни Гърция ще приключи СИРИЗА и ще направи нов старт. Тук съм, за да обединя всички гърци и да водя голяма политическа промяна\", увери опозиционният лидер.  Мицотакис отново потвърди обещанията си за възстановяване на гръцката икономика, включително запазване на безмитния таван на сегашните нива, намаляване на данъците за бизнеса от 28% до 20%, намаляване на ДДС до 11% и намаляване на единния данък върху имуществото с 30% за всяко домакинство. Припомняме, че преди дни правителството на Ципрас свали ДДС за голяма част от храните от 24% на 13% и намали значително данъка върху енергията - от 13% на 6%.  Последните проучвания сочат, че „Нова демокрация“ запазва значителна преднина от 7,2% пред управляващата СИРИЗА.  Съгласно резултатите, партията на Кириакос Мицотакис може да разчита на подкрепата на 30,3% от гръцките избиратели, докато СИРИЗА събира 23,1%. На трето място с 5,6% се нарежда \"Движение за промяна\".  Крайнодясната \"Златна зора\" е четвърта сила с 5%, следвана от Комунистическата партия с 4,8%.  На въпрос кой ще бъде по-подходящ министър-председател на Гърция, 27% от респондентите посочват Мицотакис. Премиерът Алексис Ципрас е избран от 24% от анкетираните.  ", "date": "2019.05.23", "title": "Кириакос Мицотакис: След четири дни Гърция ще приключи със СИРИЗА "}
{"url": "http://epicenter.bg/article/SASht-prizovavat-Yuzhna-Koreya-da-gi-podkrepi-sreshtu--quot-Huawei-quot-/183817/7/0", "text": "Съединените щати многократно призоват Южна Корея да подкрепи кампанията, която те започнаха срещу китайската технологична компания \"Huawei \", пише вестник „Чосун Илбо”, цитиран от РИА Новости.  \"САЩ продължават да казват на нашето външно министерство по различни дипломатически канали, че използването на продуктите на \"Huawei \" може да доведе до проблеми със сигурността\", казва анонимен дипломатически източник.  Вестникът също така отбелязва, че представител на Държавния департамент на САЩ наскоро се е срещнал с представител на Министерството на външните работи на Южна Корея. По време на диалога американската страна е посочила, че южнокорейският мобилен оператор LG Uplus използва оборудване, произведено от китайски \"Huawei \", и следователно услугите на този мобилен оператор трябва да бъдат ограничени \"във важните райони\" в Корея, по-специално там, където се намират американски военни съоръжения.  ", "date": "2019.05.23", "title": "САЩ призовават Южна Корея да ги подкрепи срещу \"Huawei\""}
{"url": "http://epicenter.bg/article/Byasna-maymuna-terorist-vilnya-v-indiyski-grad--VIDEO-/183820/7/0", "text": "Жителите на Бандауар в северна Индия излязоха на улицата, за да поискат действие, след като бясна маймуна се развилня из града, атакувайки и хапейки жителите в 9-дневен терор. За неволите им предаде Дейли Стар.  Една от пострадалите, 60-годишна жена на име Натурам, по-късно не издържа на нараняванията и почина. Други 10 души са ранени. Фактът, че в местната болница не се предлагат медикаменти срещу бяс допълнително разгневи гражданите.  Протестиращите блокираха движението, причинявайки сериозни смущения, които предизвикаха действия на полицията.  Полицейският командир DC Сингх обеща на гражданите незабавни действия, което доведе до вдигане на блокадата.  Лекарства срещу бяс бяха доставени в района и след три часа издирване от горски рейнджъри маймуната бе заловена.  Инцидентът идва само седмица след като друга маймуна взе за заложник банков служител, което беше излъчено в странно видео. Инцидентът се случи в Аксис Банк в Нирман Вихар.  \"Клиентите наблюдаваха този инцидент развеселени и се смееха на действието на маймуната\", каза местен жител.  Тя също се опитала на няколко пъти да захапе главата на работника, преди да си тръгне.    ", "date": "2019.05.23", "title": "Бясна маймуна терорист вилня в индийски град"}
{"url": "http://epicenter.bg/article/Evrovotat-startira-s-otvaryaneto-na-izbornite-sektsii-v-Holandiya-i-Velikobritaniya-/183822/7/0", "text": "От днес започват евроизборите в различните страни членки на Европейския съюз. До 26-и май гражданите на 28-те ще гласуват за своите представители в новия Европейски парламент. Това е единственият пряко избран многонационален парламент в света, който представлява интересите на гражданите на европейско равнище.    Изборите за европарламент започнаха официално с отварянето на изборните секции в Холандия, предадоха световните агенции. Преди пет години избирателната активност в Холандия беше 37,7 процента, което е по-ниско от другите избори, провеждани в страната. 16 партии сега се борят за 26 евромандата. Вотът в Холандия се следи с внимание в Европа, защото очакваният подем на популистите на тези евроизбори може да започне именно от тази страна, в която една евроскептична, антиимигрантска и климатоскептична партия е начело на допитванията.  Това е именно Форум за демокрация, появила се на политическата сцена в Холандия през 2016 г. На парламентарните избори през 2017 г. тя получи две места в 150-местния парламент. На местните избори през март тя успя да излезе на водеща позиция и дори да изпревари умерената управляваща Народна партия за свобода и демокрация на премиера Марк Рюте. Лидер на Форум за демокрация е Тиери Боде.  Евроизборите в Обединеното кралство са белязани от несигурността около Брекзит. Очаква се пореден наказателен вот за двете основни партии - Консервативната и Лейбъристката. Има и очаквания, че премиерът Тереза Мей няма да оцелее дълго на поста си след евровота. Провеждането на европейските избори стана наложително, след като Обединеното кралство не напусна Европейския съюз, както беше планирано - на 29-и март, а след дадената отсрочка за \"Брекзит\" до 31-ви октомври и правителството призна, че няма да успее да прокара навреме в парламента законопроекта за излизане от Европейския съюз така, че изборите да бъдат избегнати.  И така в едни избори, които управляващите консерватори не искаха да се провеждат и на фона на липсата на някакъв напредък по \"Брекзит\" се очаква гласоподавателите отново да накажат политическия елит, като това включва както управляващите консерватори, така и основната опозиционна Лейбъристка партия. Анкетите предричат, че новата партия \"Брекзит\" на Найджъл Фарадж ще спечели около 35 процента от гласовете. Лейбъристите и либералдемократите се колебаят в рамките на 16-18 процента, а консерваторите едва ли ще вземат повече от 11 процента. Кратката предизборна кампания беше белязана с политически трусове. Поставено беше под съмнение финансирането на партията \"Брекзит\", а Европейският парламент ще започне разследване на нейния лидер Найджъл Фарадж.    Провеждането на избори в различни дни не е изключение за Европейския съюз и тя е съобразена със законодателствата в отделните държави. На много места заедно с евровота ще се проведат и други избори, например - в Литва това ще е вторият тур на президентския вот. Също така на много места е въведено предварителното гласуване - т.е. избирателите могат да изпратят по пощата вота си. За първи път в Естония това се случва по интернет.  Най-много държави, сред които и България, ще проведат евровота на 26-и май. В петък до урните ще отидат в избирателите в Ирландия, а в събота - латвийците, чехите, словаците и малтийците.    Броят на евродепутатите варира от шест за Малта, Люксембург и Кипър до 96 за Германия. Българските представители са 17. Засега броят на евродепутатите, които излъчва всяка държава, няма да се променя, но това ще стане, след като Великобритания напусне ЕС. Тогава някои от страните членки ще получат допълнителни места, а други - ще запазят същия брой евродепутати.  От вота ще зависи какво ще направи Европа през следващите години по теми от обществения ни живот - работните места, бизнеса, сигурността, миграцията и изменението на климата. Резултатите от тези евроизбори ще бъдат решаващи и за бъдещето на Евросъюза, защото ще покажат съотношението между проевропейски настроените граждани срещу евроскептиците и антиевропейските популистки сили.    Преди това - до 24 юни политическите групи трябва да обявят състава си. Съгласно правилата те трябва да се състоят от поне 25 членове и да представляват най-малко седем държави членки. Прогнозните сочат силно фрагментиран следващ Европарламент, а опасенията са, че това ще доведе до трудно постигане на консенсус по ключови за Евросъюза политики.  На предишните избори през 2014 година активността на европейските граждани беше малко над 42%, а вотът ще покаже дали официалните кампании за насърчаване на избирателната активност ще обърнат тенденцията.  Въпреки че изборите започват от днес и завършват на 26-и май, резултати няма да бъдат обявявани до неделя вечер. В 19.00 часа българско време ще бъдат обявени първите прогнозни резултати, а най-ранните прогнози за това как ще изглежда новият ЕП ще научим в неделя след 21.00 часа, като ЕП очаква да научи най-късно резултатите от изборите във Франция, Дания и Испания.  В изборите имат право да участват 426 милиона гласоподаватели. Статистиката сочи, че участието в изборите за евродепутати намалява постоянно. Докато през 1969 г. са участвали 61.99 на сто от избирателите, през 2014 г. пред урните са се явили едва 42.61 на сто от гражданите с право на глас.  ", "date": "2019.05.23", "title": "Евровотът стартира с отварянето на изборните секции в Холандия и Великобритания "}
{"url": "http://epicenter.bg/article/Sebastian-Kurts---malchaliviyat-kantsler--otslaben-ot--quot-Ibisageyt-quot-/183840/7/0", "text": "Ще устои ли Себастиан Курц на труса от \"Ибисагейт\"? Изправен пред вот на недоверие, сега австрийският канцлер е на горещия стол след оттеглянето на крайнодесните му съюзници, предизвикано от обвинения срещу тяхната партия.  Уволнявайки своя вицеканцлер, заснет в Ибиса при съмнителни финансови сделки, и след това обявявайки предсрочни избори, ръководителят на правителството се опита да запази контрол и да овладее последиците от небивал скандал в Австрия.  От първото му изявление в събота, двадесет и четири часа след разкритията, довели до падането на лидера на крайната десница Хайнц-Кристиан Щрахе, Себастиан Курц влезе в кампания, призовавайки австрийците да разширят мнозинството на неговата консервативна партия.   Но залогът на младия лидер да излезе по-силен от тази криза, се натъква на първия капан: в понеделник той ще се изправи пред вот на недоверие, внесен от малката екологична партия \"Йетц\" (\"Сега\"), която настоява за неговото оттегляне от канцлерския пост и за назначаване на експертно правителство до изборите, които трябва да се състоят през септември.   Социалдемократите и крайнодясната Австрийска партия на свободата (АПС) не изключиха да гласуват недоверие, образувайки на практика мнозинство за сваляне на Себастиан Курц и неговото правителство.   \"Как да искаме доверие към някой, към когото току що сме проявили недоверие\", отсече бившият вътрешен министър Херберт Кикъл, противоречива фигура в крайната десница, непосредствено след като в понеделник беше уволнен безцеремонно от канцлера.  За Курц запазването на министъра беше несъвместимо с продължаващото разследване на видеоматериала, заснет тайно през 2017 г. във вила в Ибиса, където Щрахе се показва готов да предложи австрийски публични пазари на мнима племенницата на руски олигарх.   В отговор на това останалите министри от АПС напуснаха правителството, оставяйки Австрийската народна партия (АНП) на канцлера сама на кормилото.    \"Правителство в предизборна кампания, ръководено от канцлерство, превърнато в щаб на кампанията, това не е вариант\", изригна депутатът Петер Пилц, основател на партията \"Йетц\".   Социалдемократите от Австрийската социалдемократическа партия (АСДП) оставят да тегне съмнение как ще гласуват на парламентарното заседание в понеделник. Те приканват канцлера да се оттегли сам и настояват за назначаване на преходен екип.  \"Вече нямаме доверие в Курц\", каза Томас Дроцда, един от ръководните дейци на АСДП. Нейната лидерка Памела Ренди-Вагнер, противник на Курц на предстоящите парламентарни избори, смята, че той \"носи цялата отговорност за провала на опита за коалиция\" с крайната десница.   Сключвайки в края на 2017 г. съюз с АПС, след парламентарните избори, които неговата партия спечели, Себастиан Курц смяташе, че е намерил надежден партньор, за да се изготви пътна карта за борба с имиграцията и затягане на условията за предоставяне на убежище.   Най-младият лидер в Европа, канцлерът, който сега е на 32 години и е започнал като дете-чудо в политиката, беше наречен \"рокзвезда\" от американски дипломат, на континент, завладян от надигането на популизма и радикалната десница.  \"Себастиан Курц се излъга. И то много. Не може да се каже, че канцлерът не е бил предупреден. Той имаше достатъчно сигнали, показващи с каква съмнителна и хаотична пасмина е съставил коалиция\", отбеляза вчера левоцентристкият вестник \"Стандарт\" в редакционна статия.  Осемнадесетте месеца във властта на десницата и крайната десница бяха осеяни с ксенофобски залитания на членове на АПС, от грижливо изчислени провокации на нейните лидери и от противоречиви инициативи на различни крайнодесни министри.   Опонентите често наричат Курц с прозвището \"мълчаливия канцлер\", упреквайки го, че не е надигнал глас срещу съюзника си. Двете партии непрекъснато изтъкваха хармонията помежду си. В събота Себастиан Курц се оправда с думите, че е имал \"трудни за преглъщане моменти\" от началото на тази коалиция.  Консервативната партия, на която той даде силен тласък през 2017 г., като допринесе за подмладяване на нейния имидж и провокирайки вече предсрочни парламентарни избори, има голяма преднина в проучванията за изборите за Европейски парламент в неделя. Тя дори увеличи преднината си с няколко пункта след разкритията в \"Ибисагейт\".    ", "date": "2019.05.23", "title": "Франс прес: Себастиан Курц - мълчаливият канцлер, отслабен от \"Ибисагейт\""}
{"url": "http://epicenter.bg/article/Obzhalvaha-ukaza-na-Zelenskiy-za-razpuskane-na-Radata-vav-Varhovniya-sad-na-Ukrayna-/183841/7/0", "text": "Указът на украинският президент Владимир Зеленский за разпускане на Върховната Рада и насрочване на предсрочни парламентарни избори е обжалван във Върховния съд на страната, предава агенция УНИАН, цитирана от \"Фокус\".  Както съобщи координаторът на гражданското движение „Общо дело“ Александър Данилюк на своята страница във „Фейсбук“, организацията е обжалвала „незаконният указ на Зеленский за разпускане на Върховната Рада“.  На 20 май държавният глава анонсира разпускането на VIII състав на парламента и провеждането на предсрочни парламентарни избори, а на 21 май Зеленский подписа указа и назначи избори на 21 юли.  На 22 май председателят на Радата Андрей Парубий заяви, че подкрепя инициативата за обжалване в Конституционния съд за конституционността на указа. „Знам, че народните депутати планират да подадат обръщение в Конституционния съд и аз подкрепям тази инициатива“, заяви той.  Междувременно стана ясно, че партията на Зеленский „Слуга народа“ води в рейтинга на политическите сили. За това свидетелстват резултатите от проучване на общественото мнение, проведено от Украинския институт за социални изследвания А. Яременко, проведено в периода 20-23 май, предава ТАСС.  „Сред респондентите, които биха гласували и са се определили, подкрепата за „Слуга народа“ е 39,9%“, заяви пред журналистите директора на института Олга Балакирева.  Тя добави, че подкрепата за „Опозиционна платформа – За живот“ е „преминала над 11%“, „Блокът на Петро Порошенко“ има по-малко от 10% подкрепа, а много близко до него е партията (на Юлия Тимошенко) „Баткивщина“.  Необходимата за влизане във Върховната Рада 5-процентова бариера, според изследването, преминават още партия „Сила и чест“ на бившия директор на Службата за сигурност на Украйна (СБУ) Игор Смешко и партията „Гражданска позиция“ на бившия министър на отбраната Анатолий Гриценко. Останалите политически сили имат по-малко от 5%.  ", "date": "2019.05.23", "title": "Обжалваха указа на Зеленский за разпускане на Радата във Върховния съд на Украйна "}
{"url": "http://epicenter.bg/article/Britanskoto-pravitelstvo-otlozhi-vota-za-Brekzit/183842/7/0", "text": "В четвъртък британското правителство отложи решаващия вот за Брекзит, който трябваше да се състои в седмицата след 3 юни, заради недоволството на евроскептиците в Консервативната партия от концесиите, които е направила премиера Тереза Мей. Това предава AFP, цитирана от \"Фокус\". „Ще информираме парламента за публикуването и въвеждането на законопроекта за споразумението за изтегляне, след като се върнем от прекъсването“, заяви представителят на правителството Марк Спенсър.", "date": "2019.05.23", "title": "Британското правителство отложи вота за Брекзит"}
{"url": "http://epicenter.bg/article/Stana-yasno-zashto-Erdogan-povtarya-izborite-v-Istanbul/183845/7/0", "text": "Висшият избирателен съвет на Турция обяви окончателните резултати от проведените на 31 март местни избори. Съветът обяви и мотивите към решението си за отмяна на вота в Истанбул, информира БНТ.  В официалния документ се посочва, че десетки председатели на секционни избирателни комисии не са били държавни служители, каквото е изискването на турския закон.  Грешки са открити и в протоколите от 108 секции с общо близо 30 000 избиратели. Опозиционният кандидат за кмет на Истанбул Екрем Имамоглу нарече лъжи мотивите за отмяната на избирането му на поста. Той призова избирателите си да останат мобилизирани на повторния вот на 23 юни.", "date": "2019.05.23", "title": "Стана ясно защо Ердоган повтаря изборите в Истанбул"}
{"url": "http://epicenter.bg/article/Otkriha-samnitelen-paket-blizo-do-kabineta-na-Tereza-Mey/183870/7/0", "text": "Съмнителен пакет беше открит близо до кабинета на британския премиер Тереза Мей, съобщи лондонската полиция, цитирана от БГНЕС. Той се е оказал безопасен. \"Радваме се да съобщим, че въпросният предмет вече е напълно проверен и определен като неподозрителен. Пътищата скоро ще бъдат отново отворени\", заяви лондонската полиция в Twitter. Районът около „Даунинг стрийт“ 10  беше блокиран. На местото е имало полицейски специалисти. Поради блокадата всички пешеходци и коли са се насочвали по обиколни маршрути.", "date": "2019.05.23", "title": "Откриха съмнителен пакет близо до кабинета на Тереза Мей"}
{"url": "http://epicenter.bg/article/Germanski-top-razuznavach--Mosad-svali-vitsekantslera-na-Avstriya-Shtrahe-/183883/7/0", "text": "Бивш заместник-ръководител на германското разузнаване БНД Рудолф Адам смята, че зад атаката срещу бившия австрийски вицеканцлер Хайнц-Кристиан Щрахе стои чуждо разузнаване с големи възможности. Тази теза е изложена в авторитетното германско списание „Цицеро“, цитирано от БГНЕС.  Скандалът избухна в края на миналата седмица, след като станаха ясни записи от срещи на австрийския вицеканцлер с дама, която се представя за роднина на руски олигарх, на остров Ибиса. По време на разговора Щрахе предлага договори в замяна на финансова подкрепа. Вицеканцлерът подаде оставка, неговите съратници от Партията на свободата напуснаха правителството на канцлера Себастиан Курц. В страната бе назначен преходен кабинет, който ще управлява до провеждането на предсрочни избори по-късно тази година.  Според Рудолф Адам мястото, където е направен записа и самият запис показват, че всичко е било предварително подготвено. За Рудолф Адам е интересен въпросът кой може да стои зад подобна операция. Той отхвърля съмненията, че зад нея могат да стоят разузнавателните служби на САЩ и Русия.  Първите са заети твърде много с Иран, Китай и Северна Корея. Още повече, че сегашната администрация на президент Доналд Тръмп не е настроена отрицателно срещу крайнодесния политик. Руснаците също трябва да се изключат от групата на заподозрените, защото Щрахе е по-скоро проруски ориентиран в много от своите позиции и „отстрелването“ му не е печелившо за Москва. Той играе ролята на полезния идиот, констатира Рудолф Адам.  Изключено е също така това да бъдат Китай или някой от влиятелните арабски играчи, най-малкото защото никой от тях няма толкова силен интерес от австрийската вътрешна политика.  Тогава, според Адам, остава само една държава, която би имала интерес от злепоставянето на крайнодесния политик. Същата тази държава разполага с техническия и човешкия потенциал да проведе подобен вид операция. Става дума за Израел.  Мотивът е страхът в Израел и сред еврейската общност в Европа от нарастващия антисемитизъм, омаловажаването и дори отричането на Холокоста сред крайнодесните партии. Техният възход в ЕС през последните години и възможността да получат сериозно присъствие в Европейския парламент след тези избори не се харесват в Израел.  Още повече, че това става на фона на задълбочаващия се конфликт между Израел и Иран от една страни и между САЩ и ЕС по отношение на иранската ядрена програма. Усилването на критичните гласове срещу Израел в ЕС и неговите институции се разглежда като проблем от еврейската държава.  По тази причина бившият вицепрезидент на германското разузнаване БНД Рудолф Адам допуска една еврейска връзка при скандалния случай с Хайнц-Кристиан Щрахе.  ", "date": "2019.05.23", "title": "Германски топ разузнавач: Мосад свали вицеканцлера на Австрия Щрахе "}
{"url": "http://epicenter.bg/article/Orkestarat-na-Andre-Riyo-izpalnyava--quot-Varvi--narode-vazrodeni-quot--v-navecherieto-na-24-may/183835/6/0", "text": "    Изпълнението е записано на видео и в началото му виртуозният музикант поздравява българите с думите:  \"Здравейте, българи! Честит празник на буквите!\".   След което започва и самото изпълнение, за което Рийо прави специален аранжимент, в който водещата мелодия се изпълнява от флейтата.   Това не е първият подобен жест от страна на Краля на валса към почитателите му у нас. Само преди няколко месеца той публикува и изпълнение на българския химн по повод националния празник 3 март.   Рийо вече 30 години обикаля света с оркестъра си, в който участват 60 музиканти от 35 националности. Често той се интересува предварително от страните, в които му предстои да изнесе концерти. \"Той проучва, разпитва, допитва се до музиканти, подготвя се, за да направи на всяка сцена своето персонално обръщение към всяка аудитория. Известен е, че на концертите си винаги изпълнява някое местно произведение, което е близко до душата на слушателите\", допълват BG Sound Stage - организаторите на неговите гостувания в България, които предстоят на 8 и 9 юни в зала \"Арена Армеец\" в София.   В оркестъра на Рийо вече 23 години свири и българката Кремена Минева, която вероятно му помага в проучванията за България.      ", "date": "2019.05.23", "title": "Андре Рийо поздрави България с \"Върви, народе възродени\" "}
{"url": "http://epicenter.bg/article/-Nepoznatoto-dete--na-E--T--A--Hofman-izliza-na-balgarski-v-muzikalen-format/183838/6/0", "text": "„Непознатото дете“, едно от изключителните произведения на яркия артист Е. Т. А. Хофман, излиза за първи път за българската публика в музикален формат като част от поредицата „Музика в книга“. Зад проекта стоят фондация „Културни перспективи“ и издателство „Ентусиаст“ с подкрепата на фондация „Комунитас“.   Събитието за представянето на книгата ще се състои специално в деня на детето – 1 юни 2019 г. от 17 часа в Софийска градска художествена галерия. Предвиден е завладяващ пърформанс с оригинална музика и хореография, който ще потопи присъстващите в приказния свят на Е. Т. А. Хофман.   Гостите на събитието ще имат възможност да се запознаят с чудатите персонажи от книгата сред вълшебни звуци и светлини, да открият Непознатото дете в себе си и да влязат в образа му чрез атрактивни маски. Събитието е част от „Културама“ – фестивал на фондация „Културни перспективи“.   Появата на „Непознатото дете“ за пръв път на български език е безспорно събитие, което се очаква да бъде посрещнато със сериозен интерес и да насочи любопитството към един от най-причудливите и светли умове на Европа – Е. Т. А. Хофман. Музикалната книга е първият етап от мащабния проект, чийто стремежи са да доближи малки и големи до неговото творчество и да разкрие на публиката този ярък автор, енциклопедист и смел ексцентрик от епохата на Романтизма. Като втори етап на проекта, през декември предстои премиерата на театрално-куклено представление под режисурата на Диана Добрева, както и множество други вдъхновяващи събития през цялата година. По този начин продуцентите се стремят проектът да допринесе за формирането на непреходни културни ценности в съвременните деца и да събуди тяхното любопитство към света.   „Непознатото дете“ насочва вниманието върху идеите за отстояването на свободата на фантазията срещу ограниченията на обикновеното, за което допринася и подхода на художничката Катина Пеева, за която това е дебютен проект, в тясна колаборация с дизайнерката Свобода Цекова. Преводът е на проф. Борис Парашкевов, а мултимедийното съдържание включва адаптация в интерпретацията на Самуел Финци и мултижанрово музикално оригинално съдържание, продуцирано от Ина Кънчева.   В страната ни сме големи длъжници на читателите по отношение на творчеството на Е. Т. А. Хофман. За повече от сто години издаването му е разпокъсано, спорадично, непълно и дори някъде некомпетентно. Първоначално пространният му талант е жертва на догматичната литературна критика, обявила го за „реакционен романтик“, по-късно плахо се появяват отделни негови произведения, неизменно съпроводени с куп уговорки как да бъде четен и разбиран. Дори детските адаптации на приказките му са крайно недостатъчни и непълни.   През 90-те години на миналия век е незаслужено забравен. Е. Т. А. Хофман обаче е основополагащ автор, който буквално взривява детското въображение и в същото време кара възрастните читатели да преоткриват всеки път неподозирани страни от творчеството му.   Амбициите на хората зад проекта, на фондация „Културни перспективи“ и на издателство „Ентусиаст“, заедно с партньорите и артистите, е да се създаде атмосфера на високи културни ценности под мотото „Да имаш или да бъдеш“, което се свързва с Ерих Фром. Такава следа е оставена и чрез предходните проекти „Приказка за вълшебната флейта“ и „Детска стая“.   Музикалната книга „Непознатото дете“ ще бъде на пазара в седмицата преди 1 юни.  ", "date": "2019.05.23", "title": "„Непознатото дете“ на Е. Т. А. Хофман излиза на български в музикален формат"}
{"url": "http://epicenter.bg/article/Shedyovarat-na-A--S--Pushkin--Dama-pika--izliza-s-ilyustratsii-na-Yasen-Gyuzelev/183869/6/0", "text": "На 27 май издателство „Колибри” ще зарадва ценителите на руската класика с ново луксозно издание на прочутия шедьовър на А. С. Пушкин „Дама пика”. Илюстрациите са дело на даровития български художник Ясен Гюзелев!   „Дама пика”(превод: Атанас Далчев, 52 стр., цена: 20 лв., твърди корици) е без съмнение най-енигматичната, новаторска и брилянтна повест на големия руски поет и писател Александър С. Пушкин. Една история за живота като хазартна игра и за играта като възможност за трансформация на живота. За човека, разпнат между силите на мрака и светлината, и за фаталната „черна дама“ като символ на възмездието и неподкупната съдба.     За тази изключителна белетристична творба Достоевски казва: „Фантастичното трябва до такава степен да е в съприкосновение с реалното, че почти да му повярвате. „Дама пика“ е връх в изкуството на фантастичното“.    е руски поет, драматург, литературен критик, историк, публицист и белетрист, основоположник на руския реализъм в литературата и една от най-влиятелните литературни фигури от началото на XX век. Той не само подкрепя някои от идеите на декабристите, но и засяга основните социални проблеми на своето време. Още приживе Пушкин си създава репутацията на най-значимия руски национален поет, а по-късните изследователи го определят като основоположник на съвременния руски литературен език. Незабравими са и прозаичните му творби „Повести на покойния Иван Петрович Белкин“, „Дама пика“ и романът „Капитанската дъщеря“.   Премиерата на изданието ще се състои на 30 май от 19:00 ч. в клуб 1 на НДК в присъствието на художника Ясен Гюзелев и много специални гости. Очакваме ви!  ", "date": "2019.05.23", "title": "Шедьовърът на А. С. Пушкин „Дама пика“ излиза с илюстрации на Ясен Гюзелев"}
{"url": "http://epicenter.bg/article/Georgi-Yordanov--Za-proslava-na-svetite-bratya/183799/11/0", "text": "  Близо до Полярния кръг и до Северния полюс, в центъра на град Мурманск на брега на Баренцово море, се извисява внушителен паметник на равноапостолите Кирил и Методий.   Монументът е буквално копие на забележителното творение на скулптора Владимир Гиновски, което одухотворява градската среда в централната част на София, пред Националната библиотека, носеща техните имена. По-малко копие на творбата има и в свещения Рим, където от векове намират покой мощите на гениалния светец – Константин Кирил Философ. Така и двата паметника като лъчи от българската столица с името на мъдростта очертават част от планетарното пространство, което съхранява паметта на светите братя.   Десетки други духовни знаци прославят непреходното общочовешко дело на Кирил и Методий, провъзгласени за покровители на Европа. Имаме предостатъчно основание да тачим тяхното световно историческо дело и като български влог в човешката цивилизация. И да изпитваме чувства на родолюбива гордост, защото кирилицата, сътворена в Преславската и Охридската школа на покръстената от княз Борис България, е духовен гръбнак на българската духовност, непоклатим мост между Източната и Западната цивилизация.   Днес създадената в отечественото лоно азбука се ползва от стотици милиони люде. По данни на ЮНЕСКО 15 % от домейните в света са на кирилица.   Как да не се прекланяме пред възрожденците, които в средата на ХIX век превръщат Деня на писмената в народен празник! В признателната ни памет трайно са записани: празничния ден 11 май в началото на 50-те години на 19 век в Пловдив, ролята на Найден Геров и учителя Йоаким Груев, огненото слово на гения революционер Христо Ботев в Калофер...   Повече от век и половина 24 (11) май е най-светлият всебългарски празник. По ред причини в течение на десетилетия денят не беше тачен достатъчно извън прародината на кирилицата.   Световноизвестният учен хуманист акад. Дмитрий Сергеевич Лихачов неведнъж споделя разбирането, че както кирилицата тръгва от България, за да завладее славянския свят, така неизбежно 24 май ще се чества и по другите земи, в които тя доставя духовна наслада на людете. Предвижданията на крупния руски и световен учен, както и нашите родолюбиви очаквания, се сбъднаха.   През пролетта на 1986 г. от далечния северен руски град Мурманск долетя радостната вест – по най-тържествен начин там е отпразнуван Денят на св. св. Кирил и Методий. Естествено бе да проявим жив интерес към честването в необятната съветска страна. Оказа се, че инициатори и организатори на празниците са интелектуалци начело с известния писател Виталий Маслов. Заедно с него в Мурманск присъстват руските писатели Владимир Крупин, Владимир Личутин, Юрий Кузнецов, Юрий Медведев, Владимир Сангин, Владимир Бондаренко, Валентин Устинов, Вячеслав Шапошников, Семьон Шуртаков, Генадий Ушков и други. Прозвучават и приветствените думи в писмата на писателите Василий Биков, Дмитрий Балашов. През май 1986 г. по наша покана Валентин Распутин и Виктор Астафиев гостуваха у нас. Оказва се, че по своя инициатива бележитият син на Сибир В. Распутин също е изпратил поздравление до участниците в мурманските тържества. Всички говорят с дълбоко уважение за инициативата и организаторската дарба на своя приятел и колега Виталий Маслов.   Убеден радетел за прослава на делото на Кирил и Методий, той още през 70-те години на миналия век впечатлява милиони читатели с чудесните си разкази в книгите „Северная быль“ и „Крутая дресва“ и с романа „Круговая порука“, за който е приет за член на Съюза на съветските писатели. Талантливият творец обогатява руската литература и с повестите „Из рук в руки“, с романите „Внутренный рынок“ и „Проклятой памети“, с чудесната белетристика „Еще живые“. Признанията не закъсняват; Виталий Маслов е удостояван с високи писателски и държавни награди.   Жизненият път на популярния писател е изключителен. Роден е през 1935 г. в село Сьомжа, Архангелска област. Съселяните му – свободолюбиви помори – не познават крепостното право. Живеят в постоянна борба със стихиите на океана и мразовития Север. Виталий Маслов работи в Сахалинското морско параходство в Далечния изток като корабен електронавигатор. От 1962 г. е радист и началник на радиостанцията на легендарния ледоразбивач „Ленин“; участва в десетки арктически експедиции.   Именно този достоен руски човек се обръща към акад. Дмитрий Лихачов за съвет как да се отбележи делото на славянските просветители. Прочутият академик е ясен: „Вземете пример от българите...“ Виталий Маслов пристъпва към действие. И 24 май става голям културен ден за хиляди жители на северния руски град.   През следващата 1987 г. празникът на славянските писмена продължава цяла седмица и в град Вологда. Авторът на чудесния роман „Цената на златото“ Генчо Стоев и Калина Канева разказваха с възхита за тези незабравими дни.   По примера на българския фонд „13 века България“ – първата мощна дарителска организация в Източна Европа, и по инициатива и под председателството на акад. Дмитрий Лихачов вече се изграждаше и Съветският фонд по културата. От Москва пристигна делегация с цел да изучи българския опит в спомоществователството и отпразнуването на 24 май, в която бяха включени влиятелни личности: Едуард Володин – писател, изкуствовед, философ от ръководството на писателския съюз, Владимир Шириков – писател от гр. Вологда, епископ Николай – от издателството на Руския Свети синод.   Трудно ми е да опиша вълнението, което изпитах от разказите на тези чистосърдечни синове на прославената славянска страна. Те говореха с огромно уважение и за светите първоучители, и за публикациите на прочутия учен славяновед академик Дмитрий Сергеевич Лихачов.   През есента на 1988 г. приех в Министерския съвет и делегацията, ръководена от самия Виталий Маслов. С него беше и писателят Виктор Тимофеев. Гостите разказаха, че са изучили българския опит за празненствата на Кирил и Методий и са се запознали с много старописни книги в хранилището на националната ни библиотека „Св. св. Кирил и Методий“.   С умиление изразяваха възхита от паметника на братята първоучители. Енергичен и импулсивен, Веселин Йосифов, който заедно с Калина Канева придружаваше делегацията, възкликна: „Тези хора заслужават да получат орден „Кирил и Методий“... Обърнах се към гостите:   - Какво бихте казали, ако отлеем копие на паметника, на който се удивлявате, и го подарим на гражданите на Мурманск в знак на признателност, че са организирали паметните тържества на 24 май?   - Не можем да си представим, че ще получим такъв безценен дар на изкуството...   Прецених, че в проявата трябва да участва обществена организация, а не държавна структура. Ето защо предложих на управителния съвет на фонд „13 века България“, който бях основал и председателствах в продължение на години, българското дарение да се направи от името на фонда. Както и очаквах, членовете на управата – министърът на финансите Белчо Белчев, гуверньорът на БНБ Васил Коларов, заместник-министри, представители на националните ръководства на обществени организации приеха предложението с въодушевление.   Вече бяхме отделили необходимите средства за съхраняване на безценни стари ръкописи в подарения от проф. Иван Дуйчев дом, за националните музеи „Земята и хората“ и на чуждестранното изкуство, за паметниците на Незнайния воин, „1300 год. България“ и Съединението в Пловдив, за възстановяване на войнишки паметници, за крупни начинания в областта на науката, културата, образованието, здравеопазването, спорта. Изпълнението на решението се възложи на главния секретар на УС на фонда Недялко Петков.   Скулпторът Владимир Гиновски, известен със своята скромност, отначало не повярва, че може да се направи буквална отливка на паметника. Това стана благодарение на енергичните усилия на ръководителя на фонда на СБХ – видния художник Любен Зидаров. За рекордно време копието бе отлято; паметникът с тегло близо 8 тона бе готов за път.   За забележителното пътуване от София до Мурманск в началото на 1990 г. участниците Калина Канева, Васил Попов и организаторът на похода Недялко Петков разказаха и написаха вълнуващи спомени.   По петте хиляди километра от под Витоша до Баренцово море стават трогателни тържества с участието на хиляди вдъхновени християни. В Киев, откъдето започва чрез българското съпричастие покръстването на великата Русь, на многохиляден митинг в продължение на часове се провеждат трогателни тържества; висши духовници правят богослов в чест на първоучителите. Подобни празнични прояви стават и в десетки руски градове и села по дългия снежен път до Мурманск. Огромни маси почитатели независимо от мразовитото време придружават колоната в несекващ жив поток…   Наскоро се узна, че Валентина Маслова е разчела в дневника на покойния си съпруг съкровени записи за гостуването му в България, за нашите срещи и за подарения паметник на св. св. Кирил и Методий:     Днес по света има повече от 70 паметника на светите братя; двадесет от тях са издигнати в Руската федерация. От 1991 г. с държавен указ 24 май – Денят на св. св. Кирил и Методий, е обявен за празник в цяла Русия...   2015 г.  ", "date": "2019.05.23", "title": "Георги Йорданов: За прослава на светите братя"}
{"url": "http://epicenter.bg/article/-quot-Ekspert-quot---Rusiya--Parvite-dni-na-ukrainskiya-D-39-Artanyan-/183809/11/33", "text": "Владимир Зеленский трябваше да се съсредоточи върху вътрешнополитическата борба. Въпреки това, благодарение на неговите опоненти, новоизбраният президент вече успя да развали личните си отношения с президента на САЩ Доналд Тръмп, а Украйна бе въвлечена в силен международен скандал. И всичко това се случи едва в първите дни от мандата му, коментира руското списание \"Експерт\", цитирано от Агенция \"Фокус\".  Президентските избори в Украйна може да бъдат определени като съкрушителното поражение за вече бившия държавен глава на страната Петро Порошенко и завладяваща победа на човек, който до съвсем скоро си изкарваше прехраната като комедиант. Те обаче оставиха отворен въпроса за властта в страната.  Ако Порошенко и неговите съюзници запазят контрола си във Върховната рада, мандатът на Зеленский ще стане само още един сезон от поредицата „Слуга на хората“, заснет с декора на президентската власт. Обръщайки се за подкрепа на чуждестранни играчи, Порошенко и неговото обкръжение активираха външни сили, в сравнение с които въпросът за властта в Украйна заприлича на истински пазар, отбелязва изданието.  От обкръжението на Порошенко хвърлиха един вид пробен камък в Демократическата партия на САЩ през март тази година. Главният прокурор на Украйна Юрий Луценко заведе дело за намесата на Артем Ситник, директор на Националното бюро за борба с корупцията (НАБУ), който бе създаден с активното участие на САЩ.  Именно НАБУ даде на американците компромата на Пол Манафорт, ръководител на щаба на кампанията на Доналд Тръмп. През август миналата година Луценко публично каза: „Ние си сътрудничихме с ФБР и дадохме много важна информация, която е в основата на обвиненията на Манафорт“, и изрази желанието си да продължи да подпомага разследването на специалния прокурор Робърт Мюлер.  Но измина година, и сега Луценко атакува посланика на САЩ в Украйна Мари Йованович, протеже на Барак Обама, като заяви, че тя му е дала списък с хора, за които настоява да не бъдат съдени. Белият дом реагира положително на атаката срещу заговорниците от \"украинската клетка\", която защитава интересите на Демократическата партия на САЩ.  Първо, синът на президента Доналд Тръмп реагира положително на тази новина, а след това Йованович бе отзована от Украйна преди изтичането на мандата ѝ. И тогава бившият вицепрезидент на САЩ Джо Байдън обяви желанието си да участва в президентските избори през 2020 г. Това бе истински подарък за Доналд Тръмп и новите му приятели от Киев.  Стана възможно не само да се удари по Демократическата партия, но и да се унищожи репутацията на Байдън, който, в качеството си на вицепрезидент, извърши в миналото редица спорни действия спрямо Украйна. Такъв е случаят с \"Бурисима Холдингс\" на украинския бизнесмен Николай Злочевски, който от 2010 до 2014 г. заемаше високи държавни постове.  През 2014 г. срещу него бе образувано наказателно дело за незаконно обогатяване - предприемачът е добивал не само природен газ от земните ядра, но и както стана ясно - пари от държавния бюджет.  ", "date": "2019.05.23", "title": "\"Експерт\" (Русия): Първите дни на украинския Д'Артанян "}
{"url": "http://epicenter.bg/article/Desislava-Taneva--Protivogradovata-zashtita-obhvashta-novi-1-1-mln--dka-obrabotvaemi-zemedelki-ploshti-na-/183832/4/0", "text": "Противоградовата защита обхваща нови 1.1 млн. дка обработваеми земеделки площи на територията на област Хасково. Това обяви министърът на земеделието, храните и горите Десислава Танева при откриване на команден пункт за борба с градушките в Хасково, съобщиха от пресцентъра на Министерството на земеделието, храните и горите.   Тя уточни, че през последните 3 години средствата за модернизацията на системата за противоградова защита възлизат на над 13 млн. лв.   „Това са първите инвестиции след 1989 г. за увеличаване обхвата на защитаваните площи и за инвестиране в противоградова защита“, подчерта министърът на земеделието. Десислава Танева допълни, че до края на месец май предстои откриването на още един команден пункт в село Тъжа, с прилежащи към него 23 ракетни площадки. „Също така в експлоатация ще влязат и 13 нови площадки към вече съществуващите командни пунктове в страната”, каза още тя. По думите ѝ над 30% от обработваемите земеделски площи в страната попадат в обхвата на противоградовата защита. Общата стойност на командния пункт в Хасково и ракетните площадки е около 1 млн. лв. Министър Танева заяви, че от общо 1.5 млн. дка обработваеми площи в област Хасково, още от тази вечер ще бъдат опазвани от градушки 1.1 млн. дка. „В незащитаваната територия се предвижда градозащитата да се осъществява чрез самолетен способ, но това ще се реализира само при споделена финансова отговорност между държавата и земеделските производители“, заяви Танева. Десислава Танева съобщи, че 72 хил. дка са напълно пропадналите площи на територията на цялата страна от началото на годината, вследствие на падналите градушки. Тези данни са към днешна дата от обработените протоколи на обследваните площи. „В момента комисиите продължават с огледите. Експертите влизат в засегнатите земеделски площи, когато водата се оттекла и по земеделските култури може да се установи процента на пропадане“, уточни министър Танева. Тя припомни, че държавата прилага нотифицирана държавна помощ за компенсиране на разходите при 100% напълно пропаднали площи, която е в размер на 4 млн. лв. „По-високо обезщетение ще получат земеделските стопани, които имат застраховки, защото това е държана помощ, а не механизъм за застраховане“, поясни земеделският министър. На официалното откриване на командния пункт присъстваха инж. Ваньо Славеев, изпълнителен директор на Изпълнителна агенция за борба с градушките (ИАБГ) и Надежда Такиева, директор на Регионална дирекция за борда с градушките в Хасково.  ", "date": "2019.05.23", "title": "Десислава Танева: Противоградовата защита обхваща нови 1.1 млн. дка обработваеми площи в Хасковско"}
{"url": "http://epicenter.bg/article/Nikolova--Digitalizatsiyata-i-vnedryavaneto-na-inovatsii-davat-tlasak-za-razvitieto-na-Dunavskiya-region/183852/4/0", "text": "Развитието на Дунавския регион и мястото му в бъдещото разпределяне на ресурси от кохезионните фондове на ЕС в периода след 2020 г. обсъдиха на работна среща в Букурещ националните координатори по изпълнение на Дунавската макрорегионална стратегия.   Представителите на 14-те държави коментираха промените в мерките и дейностите, които да доведат до по-резултатно развитие на териториите по поречието на река Дунав. България е представена от зам.-министъра на регионалното развитие и благоустройството Деница Николова, която представи позицията на страната ни по отношение на необходимите промени в подхода на изпълнение на стратегията. Това съобщиха от пресцентъра на министерството на регионалното развитие и благоустройството.   „Целта ни е стратегията за развитие на региона да бъде ориентирана към по-малко на брой, но стратегически ориентирани приоритети, обединяващи интересите на всички държави“, заяви заместник-регионалният министър.   Това може да се стане с дефиниране на стратегически проекти, които с подкрепата на бъдещо европейско финансиране да дадат основен тласък в развитието на териториите на държавите. Такива са дигитализацията и цифровата трансформация, внедряването на иновации, иновативни подходи и инвестиции, които могат да допринесат за по-видими резултати от съвместните усилия на държавите, както и ангажираните институции в изпълнение на стратегията.   „За България е ключово важно да потърсим синергията между стратегията, възможностите й за финансиране през програма „Дунав“ и стратегическия ни фокус за развитие на Северна България. Ключово важно за сближаването на регионите в ЕС е да се осигурят още на този етап необходимите гъвкави механизми за изпълнение на транснационални проекти с мащаби над националните граници, тъй като това ще допринесе за по-видими резултати от стратегията и ще осигури по-цялостни и териториално ориентирани инвестиции даващи тласък в развитието“, коментира зам.-министър Деница Николова. ", "date": "2019.05.23", "title": "Николова: Дигитализацията и внедряването на иновации дават тласък за развитието на Дунавския регион"}
{"url": "http://epicenter.bg/article/Temenuzhka-Petkova--Protestite-na-malkite-proizvoditeli-na-zelena-energiya-sa-neosnovatelni/183877/4/0", "text": "Протестите на малките производители на зелена енергия са неоснователни и неаргументирани.   Това каза на брифинг министърът на енергетиката Теменужка Петкова след среща с представители на Съюза на европейските производители на зелена енергия, предаде „Фокус“.   „Съгласно параграф 18 беше променена цената във връзка с промяна в Закона на енергетиката. Тази промяна беше продиктувана от доклад от одитния орган на ЕК, който установи двойно финансиране на малките производители на възобновяема енергия - веднъж са финансирани от Държавен фонд „Земеделие“ по Програмата за развитие на селските райони и втори път чрез преференциална цена от бившата енергийна и водна комисия. Тя е определена така, че да възстанови пълния размер на инвестицията, 70% от нея е изградена чрез безвъзмездно финансиране“, припомни Петкова.   „Одитният орган на ЕК установи това двойно финансиране и в резултат на това бяха поискани препоръки към ДФ „Земеделие“ да бъдат предприети незабавни мерки, с цел ликвидиране на това двойни финансиране“, посочи тя. „Бяха предприети мерки и беше направена промяна в Закона за енергетиката и се въведе разпоредбата на параграф 18. По този начин ЕК преустанови действията си, свързани с налагане на финансова корекция. Това на практика даде възможност да бъде верифицирана програмата и да продължи напред“, допълни енергийният министър. „Последва жалба до Конституционния съд от група народни представители, които изложиха аргументи, че разпоредбата на параграф 18 е противоконституционна. Вследствие Конституционният съд произнесе свое решение, с което ясно изрази своето решение, че текстът от параграф 18 от Закона за енергетиката е абсолютно законосъобразен и не е налице никаква противоконституционост. Напротив по този начин се елиминира възможността от това двойно финансиране, които тези производители са ползвали няколко години“, добави министър Петкова.  Темата на днешната среща са зачестилите протести от страна на този тип производители на енергия. Интересно е защо точно сега, при положение, че тази промяна е факт от 2015 г. Нотифицирана е пред държавната помощ. От страна на ЕК има изпратено писмо към ДФ „Земеделие“, в което ЕК много ясно казва, че ако бъдат предприети от българските власти каквито и да е действия с промяна на този текст или неговата отмяна, следва незабавна процедура за налагане на финансови корекции“, изтъкна министър Петкова. „Тази тема е абсолютно ясна. Много е интересно защо производителите сега протестират и казват, че ще фалират“, отбеляза енергийният министър.  „Аз смятам, че тези протести са абсолютно неоснователни и неаргументирани, на среща на техните тези стоят много ясно аргументирани тези на ЕК и действия на българските власти, за да може да бъде разрешен този казус“, заяви тя.   Представители на Министерството на земеделието предложиха аргументите на малките производители със зелена енергия отново да бъдат поставени пред ЕК, каза на брифинга министър Петкова.   \"В рамките на срещата всяка от страните изложи своите аргументи. От страна на колегите имаше претенции, че КЕВР не изпълнява правилно разпоредбата на параграф 18, че подпомагането, което получили не било „схема за подпомагане“. Това безспорно е подпомагане, схема за безвъзмездно предоставяне на средства за изграждане на определен обект и изпълнение на проект. Колегите от ДФ „Земеделие“ изложиха цялата кореспонденция с този въпрос, когато е воден с ЕК. В началото на 2018 г., по време на комитет на ЕК те са поставили отново този въпрос, но от страна на ЕК ясно е заявено, че този въпроси е приключен по начинът, по който българските власти са го приключили и смятат, че това е правилният подход\", посочи тя. \"Беше предложено от страна на колегите от земеделието тази тема отново да бъде поставена на комитет пред земеделската програма на ЕК да видим са настъпили някакви промени и дали комисията е склонна с аргументите, които излагат и производителите на малки енергийни източници с възобновяема енергия. Колегите производители казаха ще предоставят своите становище, но независимо от това, те смятат, че параграф 18 не се прилага правилно, нещо, което е абсолютно неоснователно\", добави енергийният министър Теменужка Петкова. ", "date": "2019.05.23", "title": "Теменужка Петкова: Протестите на малките производители на зелена енергия са неоснователни"}
{"url": "http://epicenter.bg/article/Za-parvoto-trimesechie-na-2019-g--Rusiya-e-nay-golemiyat-kupuvach-na-zlato-v-sveta-/183881/4/0", "text": "През първото тримесечие на 2019 г. Русия се е превърнала в най-големия купувач на злато в света. Централната банка на страна се е сдобила с над 55 тона от ценния метал, увеличавайки запасите до 2168 тона, съобщава ТАСС, като цитира данни на Световния съвет по златото.  Русия започна усилено да инвестира в злато още през 2014 г., когато бяха въведени първите западни санкции срещу нея заради Украйна. Миналата година са закупени повече от 270 тона или близо половината от количеството, придобито от централните банки по света.  В началото на този месец златните резерви на Русия са на стойност 90 млрд. долара. Специалистите обясняват тенденцията с опасенията от забавяне на световната икономика на фона на ожесточената търговска война между Съединените щати и Китай.  Златото е защитен и предпочитан от руснаците актив и заради постоянната заплаха от нови американски санкции.  „Златото е уникално с това, че притежава функцията на платежно средство и може да се използва при ограничения на плащанията в една или друга валута. Купувайки злато регулаторите диверсифицират държавните резерви и намаляват зависимостта на националните икономики от непостоянството на пазарите“, обяснява финансовият анализатор Сергей Дайнека.  Освен злато руската централна банка купува китайски юани и евро и намалява доларовите си активи и инвестициите в американски държавен дълг. В момента Русия e на пето място в света по златни резерви след Съединените щати, Германия, Италия и Франция. Дори и руснаците да купуват по 270 тона злато годишно, колкото през 2018 г., за достигането на запасите на американците ще са им необходими 20 години, изчисляват специалистите.   ", "date": "2019.05.23", "title": "За първото тримесечие на 2019 г. Русия е най-големият купувач на злато в света "}
{"url": "http://epicenter.bg/article/Pusnaha-pod-garantsiya-kiparetsa-Dimitrakis-Pirilis--koyto-pregazi-kradets-v-imota-si/183830/3/0", "text": "Съдът пусна на свобода под гаранция от 10 000 лева кипъреца Димитракис Пирилис, който прегази крадец в имота си. Днес Пловдивският апелативен съд гледа обжалването на мярката му за неотклонение. Неговите адвокати Съби Узунов и Константин Давчев поискаха по-лека мярка, след като на предишна инстанция му бе наложена мярка за неотклонение “задържане под стража“, предаде Канал 3.   Адвокатите още веднъж изтъкнаха добрите характеристични данни на Пирилис и това, че той живее от 17 години в страната ни и се полза с добро име и авторитет сред жителите на село Болярино и на околните села, като дори им помага. Освен това няма опасност да се укрие и е съдействал на разследването.   Пирилис дава работа на много хора, които все още не са получили заплатите си, тъй като е задържан. Адвокатите изтъкнаха още, че няма кой да движи бизнеса му, ако той е в ареста.   Според адвокат Давчев, циганите, които са свидетели по делото, лъжат за много неща, а техните показания се опровергават от автотехническата експертиза. Тя показва, че прегазването на 30-годишния Петър Гаджов е станало със скорост от 20 км/ч., а не 70 км/ч., както твърдят те. По думите на адвоката, Пирилис трябва да получи по-лека мярка и заради факта, че е защитавал собствеността си от циганите, които не веднъж са го крали.   Обвиненият Пирилис призна, че много съжалява за случилото се и дори се разплака. Той каза още, че е готов да заложи имуществото си в полза на държавата. “Обичам циганите, дори жена ми, с която живея е такава, а починалият е неин роднина“, каза още Пилирис.   Прокурорът Светлозар Лазаров също предложи парична гаранция за кипъреца. Според него Пирилис е дошъл тук да прави бизнес, а в показанията на циганите наистина има противоречия.   Така се стигна до решението на Апелативния съд да освободи кипъреца под парична гаранция от 10 000 лева.", "date": "2019.05.23", "title": "Пуснаха под гаранция кипъреца Димитракис Пирилис, който прегази крадец в имота си"}
{"url": "http://epicenter.bg/article/Boryana-Dimitrova---quot-Alfa-Risarch-quot--Nishto-ne-e-predresheno-do-denya-na-vota-/183879/2/0", "text": " Предизборната кампания беше кампания на амплитудите и решението за кого ще се гласува не беше предварително взето в началото й, коментира Боряна Димитрова, пред БТВ.   Тя открои два основни етапа на кампанията. В първия - в края на март, покрай скандалите с евтините имоти ГЕРБ претърпя имиджови щети, ерозия на доверие и избиратели. \"Тази тенденция продължи до началото на кампанията (официалната кампания тръгна на 26 април - бел.ред.). Тогава изглеждаше, че има всички предпоставки да се сбъдне най-големият кошмар на управляващите - да се надигне протестна вълна, а естествените предпоставки като че ли бяха на страната на БСП\", обясни социологът.   Тя припомни, че в този момент беше отчетено първото сближаване на позициите на управляващите и левицата.  По думите на Боряна Димитрова втората част на кампанията има напълно различна динамика и в нея ГЕРБ се мобилизират да намалят щетите, докато социалистите губят от относителната си тежест. \"БСП издигна като основна теза в кампанията предсрочните избори. Теза, която има своите привърженици, но не е достатъчно силна да привлече хора извън тясното ядро на БСП. Те не успяха да отворят по-широка палитра на доверие\".   Като причина за забавянето на левицата тя посочи, че избраните \"остриета\" като водача на листата Елена Йончева и четвъртия - Иво Христов, не са успели да се превърнат в рейтингови политици.   Отчете и \"технологична загуба\" - проучването с модел на интегралната бюлетина е показало, че част от гласовете отиват при \"Коалиция за България\" - обединението около създадената от бившия лидер на БСП и президент Георги Първанов партия АБВ. Името на коалицията беше наложено и използвано в продължение на години от социалистите.  ГЕРБ заложиха на кампания на успехите и силна анти-БСП мобилизация,подчерта тя.  Нищо не е предрешено до деня на вота, подчерта Димитрова. Лидерът на \"Воля\" излезе с много агресивана и популистка кампания.", "date": "2019.05.23", "title": "Боряна Димитрова, \"Алфа Рисърч\": Нищо не е предрешено до деня на вота!"}
{"url": "http://epicenter.bg/article/Vezhdi-Rashidov-kam-Odre-Azule--Zhelyazna-tsarkva--Sveti-Stefan--e-shedyovar--myastoto-y-e-v-YuNESKO/183880/2/0", "text": "Председателят на Парламентарната Комисия по културата и медиите Вежди Рашидов приветства днес в София генералния директор на ЮНЕСКО Одре Азуле и сподели с нея идеята българската Желязна църква „Свети Стефан“ в Истанбул да бъде записана в Списъка на  Световното наследство на организацията.   “Очаквам подкрепата Ви, защото този храм е уникален, той е шедьовър на архитектурата и смятам, че България и Турция заедно могат да предложат кандидатурата му за Списъка на ЮНЕСКО, вече са водени първоначални разговори за това“, допълни г-н Рашидов и показа на г-жа Азуле снимки от великолепната църква.   Одре Азуле благодари за прекрасната идея. Която видимо я заинтригува. Двамата с Вежди Рашидов се познават от няколко години от съвместната си работа на заседанията на Съвета на министрите на културата в Брюксел.", "date": "2019.05.23", "title": "Вежди Рашидов към Одре Азуле: Желязна църква „Свети Стефан“ е шедьовър, мястото й е в ЮНЕСКО"}
{"url": "http://epicenter.bg/article/Andrey-Kovachev-se-sreshtna-s-kolektiva-na-golyama-shivashka-firma-v-Plovdiv-/183882/2/48", "text": "  „Отделете по няколко минути на 26 май, за да изпълните своя граждански дълг, като гласувате на европейските избори“, призова в Пловдив кандидатът за евродепутат от ГЕРБ Андрей Ковачев при срещата си с колектива на голяма шивашка фирма. Това съобщиха от пресцентъра на партията.  „Подкрепете ни в неделя с №12 в интегралната бюлетина. Това е важно, защото само чрез инвестиции, работа и висококачествени продукти, които можем да изнасяме на европейския пазар, можем да повишаваме доходите и стандарта на живот, да променяме градската среда и инфраструктурата, да подобрим здравеопазването, да строим нови детски градини и ясли, училища и всичко необходимо за по-добър живот. Само ГЕРБ досега е доказал, че изпълнява дадените обещания, а силно представителство в Европейския парламент ще утвърди още повече авторитета на страната ни“, посочи Андрей Ковачев.  Управителят на фирмата Пламен Колев запозна кандидата за евродепутат с производствения цикъл, разказа за направените инвестиции в нова модерна техника и технологии, както и за бъдещите бизнес планове за разширяване на базата. Произвежданата продукция се изнася изцяло за Германия и е еталон за най-високо качество. Според него България се развива в правилна посока.  ", "date": "2019.05.23", "title": "Андрей Ковачев се срещна с колектива на голяма шивашка фирма в Пловдив "}
{"url": "http://epicenter.bg/article/MVR-potvardi--Shefat-na-ODMVR-Montana-e-podal-ostavka-/183884/2/48", "text": "Директорът на ОДМВР-Монтана старши комисар Ивайло Антонов е подал заявление за прекратяване на служебните правоотношения по собствено желание /чл. 226, ал. 1, т. 4 от Закона за МВР/. Това съобщиха от пресцентъра на МВР. Решението е лично.   Така вътрешното министерство потвърди новината, разпространена по-рано от БСП. Преди няколко часа пресцентъра на социалистите съобщи, че директорът на монтанската полиция си тръгва заради техни разкрития.   Вчера зам.-председателят на БСП Кирил Добрев даде специална пресконференция, на която изнесе данни за неправомерна намеса на полицията в изборния процес. \"МВР не просто не подсигурява честните избори, а взима страна на една политическа сила. Всички са предупредени, че ако не спечели ГЕРБ – ще бъдат разформировани на други места по страната\", каза пред медиите Добрев.    ", "date": "2019.05.23", "title": "МВР потвърди: Шефът на ОДМВР-Монтана е подал оставка!"}
{"url": "http://epicenter.bg/article/Radev--Mozhem-da-razvivame-podvoden-turizam-s-pomoshtta-na-YuNESKO-/183885/2/0", "text": "Генералният секретар на ЮНЕСКО Одри Азуле пристигна на двудневно посещение в България по покана на президента Румен Радев, предаде репортер на БГНЕС.  Държавният глава и ръководителят на световната организация проведоха среща на четири очи в президентството. По време на разговора Радев и Азуле са обсъдили основните приоритетни проекти в образованието, науката, дигитализацията на културното ни наследство.  „Обсъдихме до какви положителни резултати може да доведе дигитализацията специално за България. Миналата година градският туризъм надхвърли като обем морският. Предизвикателството от бурното развитие на новите технологии във всички сфери води до тяхното формиране на нашите ценности“, заяви президентът в отговор на БГНЕС.  Радев съобщи още, че са обсъдили и последните открития в Черно море, подводното археологическо наследство.  „Откритото е на световно ниво. Имаме подкрепата на г-жа Азуле откритията да бъдат изучени пълномащабно и като следваща стъпка да развием подводен туризъм.  От своя страна генералният секретар на ЮНЕСКО заяви, че приоритет на организацията е развитието на новите технологии като етична рамка и равенството между мъжете и жените.  Участието на Одри Азуле в тържественото отбелязване на 24 май е израз на уважение към приноса на страната ни за развитието на световната култура.  В рамките на официалното посещение ще бъдат обсъдени и перспективите за бъдещо разширяване на сътрудничеството между България и ЮНЕСКО в областта на образованието, науката и опазването на културното наследство.  В програмата са включени срещи на Азуле с премиера Борисов, вицепремиера Захариева, вицепрезидента Илияна Йотова, ректора на СУ „Св. Кл. Охридски“ проф. Атанас Герджиков.  ", "date": "2019.05.23", "title": "Радев: Можем да развиваме подводен туризъм с помощта на ЮНЕСКО "}
{"url": "http://epicenter.bg/article/BSP---Kazanlak-sezira-politsiyata-zaradi-signali-za-kupuvane-na-glasove/183886/2/48", "text": "  Полицията да спре купуването на гласове от страна на ГЕРБ за предстоящия европейски вот в община Казанлък, настояват от БСП.  От партията внесоха сигнал до Районната прокуратура и до Районното полицейско управление във връзка с редицата недвусмислени твърдения на симпатизанти на левицата, че лицата Михаил Янушев - кмет на с.Бузовград, Филип Илиев (Феро от гр.Крън), Делян Христов (Дюдюто от гр.Крън), Стоян Ламбов (Крънския) и Златко Гочев (малкият Злати-лейтенанта) купуват гласове в полза на Политическа партия ГЕРБ на територията на общината.  От БСП изискват от органите предприемането на незабавни мерки- предвид краткия срок до изборния ден. Сигналът е изпратен и до Националния и в Областния щаб на БСП.  В щаба на БСП граждани ежедневно алармират за пазаруване на вот за ПП ГЕРБ. Мизата, според категоричните свидетелства, е 30 лева предварително и на ръка, а след изборите допълнително 20 лева, като условието е да се чеква преференция 113. Така се „доказва“, че 50 лева са „заработени“. За това разказват хора, получили вече предложението.  Пазарът на гласове се осъществява в селата Бузовград, Копринка, Розово, Кънчево, Ръжена, от т.нар. „южна дъга“ на общината, както и в град Казанлък. От селата на север от града, се пазарува вот за ГЕРБ в село Шейново. Пари срещу вот се раздават и във финансова къща близо до хипермаркет в Казанлък, към това сочат сигналите на жалващите се в клуба на БСП.  Социалистите са направили собствено проучване и разполагат с достатъчно материали за разобличаване на купувачите. Местната левица разчита на органите и дава толеранс на прокуратурата и полицията спокойно да си свършат работата.  От БСП имат готовност да информират медиите с подробности и да им предоставят данните и материалите, събрани в хода на проучването, ако органите не успеят да се справят.  Социалистите искат да се въведе ред и сигурност три дни преди вота и да се спре навреме това безобразие и нарушения на българските закони.    ", "date": "2019.05.23", "title": "БСП - Казанлък сезира полицията заради сигнали за купуване на гласове"}
{"url": "http://epicenter.bg/article/Momchil-Nekov--Vreme-e-da-spre-politikata--Da--Sar--i--Shefovete-v-Bryuksel-reshavat-/183887/2/48", "text": "  “България не е малка държава. Имаме своето място и глас в Европейския съюз. Време е да спрем с политиката на “Да, Сър” и “Шефовете в Брюксел решават”. Това заяви кандидатът за член на Европейския парламент на \"БСП за България\" Момчил Неков по време на среща с граждани в Нови пазар и Хитрино днес. Темите, които вълнуват гражданите от областта, са политиките на доходите и селското стопанство. “Регионът има традиции в земеделието. През сегашната система, толкова много грешни политики се въведоха, че все повече хора се отказват от земеделието. Тази система роди едри земеделци, които правят земеделската земя недостъпен ресурс за младите. Същевременно обаче рентите, които дават на хората за тази плодородна земя, не са добри”, коментира земеделски производител в с. Хитрино. Момчил Неков каза, че позицията на социалистите и у нас, и в Европа е да има реален таван на плащанията. “Постепенно така ще се освободи ресурс, което ше даде възможност на повече хора да се занимават със земеделие”, отбеляза още той. “Доходите, които получават хората в региона, стават недостатъчни за високите разходи за живот. Обещават повишения само предизборно. Реално обаче цените на лекарствата и храните растат много бързо,” коментираха граждани на срещата в Нови пазар. Момчил Неков представи визията на БСП за подоходно облагане и за по-нисък ДДС за основните храни и лекарствата. “ГЕРБ изградиха имидж на Европейския съюз на донор-организация, която се използва за ПР. Европа е много повече от това. Време е това да се промени - хората го искат и ще го покажат!”, каза още Момчил Неков.  ", "date": "2019.05.23", "title": "Момчил Неков: Време е да спре политиката “Да, Сър!” и “Шефовете в Брюксел решават”"}
{"url": "http://epicenter.bg/article/Stanishev--Ako-iskate-da-nakazhete-GERB--glasuvayte-s---18-za-BSP-za-Balgariya-/183888/2/48", "text": "  „Преговорите за следващото мнозинство в ЕП ще се водят на две големи платформи. Едната е Европейският съвет, а другата платформа е Европейският парламент. На 28 май се събираме с левите премиери в Брюксел, за да координираме общата ни преговорна стратегия. Нашето семейство ще бъде силно и влиятелно, а голямата ни задача е да обърнем посоката на развитие на Европа и тя да стане отново социална. Това е и от интерес за България – най-бедната страна в ЕС, където 40% от хората живеят под прага на бедността или в тежки материални лишения. И човекът, стандартът на живот и доходите да се превърнат отново в център на политиката, вместо макроикономиката, бюджетите и цифрите. Само така Европа ще бъде отново извор на оптимизъм и ще се избави от евроскептицизма.“  Президентът на ПЕС Сергей Станишев коментира още в предаването „Плюс-минус“ по Нова ТВ, че тези избори не са просто за това, кой ще прати с един депутат повече в ЕП. Истинският въпрос, според него, е дали хората харесват живота си.   „Стиснах хиляди ръце и обиколих 17 области за две седмици и мога да ви кажа, че българите са обезверени и отчаяни. Търсят промяна и нова политика за доходите. Защото, за да изградят семейство и да заживеят достойно са нужни доходи. Иначе бягат в чужбина. А това е пречка и пред икономическия растеж и води до демографска катастрофа. Доходите са ключът, който може да отключи растежа на страната.“, прогнозира Станишев.  „Трябва да е ясно – без социална промяна в ЕС дълбока социална промяна в България няма да стане. Защото, ако там доминира ЕНП като политика, те няма да позволят на българско правителство да го направи. Така че, битката на ПЕС и БСП е обща. Манифестът на ПЕС е разработен от всички партии и е ляв документ – Нов социален договор за Европа. В него има добри мерки, за да се пръвърне Европейският социален стълб в реалност. А това ще бъде основна червена линия в преговорите за новото парламентарно мнозинство. В него се предвижда и общ евромеханизъм за европейска минимална работна заплата, както и вграждането на социалните параметри в европейския семестър като оценка за икономическото развитие на всяка държава.“  Лидерът на европейската левица посочи още, че „Европа не бива да остава такава, каквато е, защото много хора не я харесват и това е хранителната среда за националистите.“ И заяви, че лявото политическо семейство ще търси широк ляво-центристки прогресивен алианс, за да може Европа да дава надежда отново.  В заключение, Сергей Станишев призова хората да гласуват, а ако искат промяна и да накажат ГЕРБ, да подкрепят № 18 и БСП за България. ", "date": "2019.05.23", "title": "Станишев: Ако искате да накажете ГЕРБ, гласувайте с № 18 за БСП за България!"}
{"url": "http://epicenter.bg/article/GERB-Stara-Zagora--Tvardeniyata-na-simpatizanti-na-levitsata-za-kupuvane-na-glasove-sa-palna-lazha-/183890/2/48", "text": "В условията на толерантна изборна кампания от страна на ГЕРБ, насочена към това как европейското членство на България да бъде полезно за всеки, сме засипвани непрекъснато от безотговорни, нагли лъжи и негативна предизборна кампанията от БСП. Това пише в съобщение на организацията на партия ГЕРБ в Стара Загора относно обвинения от страна на техни опоненти, привърженици на БСП, в купуване на гласове преди вота в неделя.     Всички изказани лъжи от страна на БСП, целият негативизъм и политическите бесове, обладали председателя й Корнелия Нинова и водачката на червената партийна листа за европейските избори Елена Йончева, очевидно са завладели и казанлъшката червена организация.   “Недвусмислените твърдения на симпатизанти на левицата”, че някой купува гласове в Казанлъшко в полза на ГЕРБ не са просто обикновена лъжа. Те са свидетелство за политическия фалит на БСП, за пълната безидейност на една партия, чието единствено политическо оръжие са клеветите и манипулациите. Казанлъшката червена организация вярно следва линията на Корнелия Нинова и Елена Йончева, които превърнаха БСП от социалистическа партия в организация - производител на фалшиви новини и недвусмислени лъжи!  ", "date": "2019.05.23", "title": "ГЕРБ-Стара Загора: Твърденията на симпатизанти на левицата за купуване на гласове са пълна лъжа!"}
{"url": "http://epicenter.bg/article/YuNESKO-shte-podkrepi-sazdavane-na-Mezhdunaroden-institut-s-aparatura-ot-TsERN-u-nas/183891/2/0", "text": "България ще продължи да работи активно в рамките на ЮНЕСКО за постигане на консенсус по отношение на програмите на организацията, провежданите реформи, както и за преодоляване на финансовите затруднения, свързани с нейния бюджет. Това заяви днес президентът Румен Радев на среща на „Дондуков“ 2 с генералния директор на Организацията на ООН за образование, наука и култура /ЮНЕСКО/ Одри Азуле. Одри Азуле е на официално посещение в България по покана на държавния глава за участие в тържественото отбелязване на Деня на българската просвета и култура и на славянската писменост – 24 май.   Румен Радев подчерта на срещата, че като страна с богато културно и историческо наследство, задълбочаването на сътрудничеството на България с ЮНЕСКО е наш приоритет. „България е страна, допринесла за развитието на европейската цивилизация, и работи за изграждането на мирен свят, основан на сътрудничество и преодоляване на етнически, религиозни и расови различия“, заяви Румен Радев.   ЮНЕСКО ще подкрепи създаването в България на Международен институт за устойчиви технологии с апаратура от ЦЕРН, който да се фокусира върху научни и медицински изследвания и лечение на онкологични заболявания, заяви на срещата генералният директор на ЮНЕСКО. Идеята за създаването на такъв център у нас беше представена от президента Румен Радев още при първата му среща с Одри Азуле в Париж през 2017 г.   „Не става въпрос само за развитието на наука у нас, говорим за научна свързаност в региона, за възможността наши млади специалисти да работят със световноизвестни учени, за създаването на център, който да предотврати отлива на млади хора от нашия регион и който ще има голям социален ефект“, посочи президентът. По думите на Румен Радев регионалният център ще има положителен ефект и в сферата на здравеопазването, като вече е осигурено начално финансиране за неговото изграждане. „Силно се надявам, че българското правителство ще подкрепи проекта“, добави държавният глава.   „Благодаря, че ме поканихте да присъствам на този важен, богат и светъл празник, който се вписва в духа на ЮНЕСКО. Каква по-добра идея от тази да съм тук на 24 май, за да честваме азбуката, културата, креативността, младите хора. Това е много важен празник за всички българи. Затова за мен е голяма чест да имам удоволствието да го споделя утре с вас“, заяви Одри Азуле.   Тя оцени високо подкрепата на България в Изпълнителния съвет на ЮНЕСКО и приноса на страната ни за модернизирането на организацията. „Това ни дава възможност да осигурим спокойна, но и амбициозна рамка за нашата работа, защото много предизвикателства не могат да бъдат разрешени без култура, без наука“, заяви Одри Азуле и открои усилията на ЮНЕСКО заопазване на културното многообразие и на световното културно наследство, особено в региони, обхванати от кризи и войни.   По време на срещата бяха обсъдени и редица въпроси, свързани с дигитализацията на културното наследство, развитието на устойчив културен туризъм, и опазване на биоразнообразието в България, и други.   По-рано днес генералният директор на ЮНЕСКО изнесе в аулата на Софийския университет „Свети Климент Охридски“ лекция на тема: „ЮНЕСКО и предизвикателствата на 21-ви век“.   Утре държавният глава и генералният директор на ЮНЕСКО ще участват в празничната програма, посветена на Деня на българската просвета и култура и на славянската писменост – 24 май.", "date": "2019.05.23", "title": "ЮНЕСКО ще подкрепи създаване на Международен институт с апаратура от ЦЕРН у нас"}
