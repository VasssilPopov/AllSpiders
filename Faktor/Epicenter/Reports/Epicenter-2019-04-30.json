{"url": "http://epicenter.bg/article/Prezidentat-Rumen-Radev--Podvigat-na-apriltsi-ni-napomnya--che-nashata-sadba-ot-nas-zavisi/181507/2/0", "text": "Честванията за 143 години от избухването на Априлското въстание започнаха. По традиция, в Клисура празненствата са сред най-мащабните, предаде БНТ.  Тази година, за да почете героите, там е президентът Румен Радев. Той прие почетния строй на 61-ва Стрямска механизирана бригада.   Клисура е градът, в който преди 143 години гръмна черешовото топче на Боримечката. Тази вечер ще има тържествена заря в чест на жертвите, дали живота си в името на свободата на България.   , каза в словото си президентът Румен Радев.  По думите му има места, които ни карат да вдигаме гордо глава, защото ни напомнят за величието на народа ни.    Затова сме длъжни да помним. Вечна памет на героите от април 1876 година”, подчерта държавният глава.  ", "date": "2019.04.30", "title": "Президентът Румен Радев: Подвигът на априлци ни напомня, че нашата съдба от нас зависи"}
{"url": "http://epicenter.bg/article/Fandakova--Nyama-peyki-po-10-000-leva--porachkata-e-za-1-291-leva-/181480/2/0", "text": "''В част от твърденията виждам поредна фалшива новина във връзка с това, че е скрита офертата на един от изпълнителите за зоната от централна градска част.''   Така кметът на София Йорданка Фандъкова коментира данните от проверката на вестник \"Сега\" във връзка с обновлението в централната зона на града, възложено с обществена поръчка на \"Джи Пи Груп\".  Според данните, изведени от медията, в момента в центъра на София с европари се извършват два ремонта. \"Джи Пи Груп\" отговаряли за ремонта на участъци от ул. \"Цар Шишман\", \"6-ти септември\", \"Солунска\" и \"Граф Игнатиев\", като проектът им възлизал на стойност от 20 113 417 лв. без ДДС.   Фирмата \"ПСТ Груп\" пък отговаряла за ремонта на площад \"Александър Невски\", площад \"Народно събрание\", както и градинките при СУ, \"Св. София\" и \"Кристал\", като проектът възлизал на стойност от 17 888 814 лв. без ДДС.  Спрямо изданието Столична община е скрила данните за ценовата оферта на \"Джи Пи Груп\". Договорът на другата фирма пък предвиждал доставката на 11 монолитни каменни пейки срещу сумата от 112 404 лева без ДДС или 10 218 лева за брой.  Фандъкова предостави данни от нейна проверка - в информацията за всички подадени обществени поръчки била посочена сумата от 1 291 лева за доставка и монтаж на класическа пейка.  По думите на кмета за доставката и монтажа на кашпи и пейки от лят камък като тези на площад \"Гарибалди\" били платени 8 922 лева.  \"Ако цитираме \"пейка от 10 000 лева\", каквато всъщност няма, коментарите за цени в пъти над пазарните ще продължат\", допълни Фандъкова.  Тя ще разпореди проверка по случая дали цените на монтажа са в рамките на нормалните.", "date": "2019.04.30", "title": "Фандъкова: Няма пейки по 10 000 лева, поръчката е за 1 291 лева "}
{"url": "http://epicenter.bg/article/Kaloyan-Pargov--Fandakova-nosi-otgovornost-za-peykite-za-10-000-leva--Iskam-publichno-obyasnenie-/181483/2/0", "text": "Кметът Йорданка Фандъкова носи отговорност за пейките по 10 000 лева. Това заяви лидерът на БСП - София и председател на групата на социалистите в СОС Калоян Паргов по повод разкритието в медиите днес за безумно скъпата мебелировка в централната градска част.   \r\n Генезисът на този проблем е в самия проект, коментира той. - Параметрите са заложени преди 3 години като изисквания. И не приемам Столична община и кметът Йорданка Фандъкова да се крият зад изпълнителите \"Джи Пи Груп\" и \"ПСТ Груп\", които трябва да отговорят на тези условия\". \r\n   \r\n Калоян Паргов поиска публично обяснение от Йорданка Фандъкова и нейния екип, които са възложители на обществените поръчки. \"Всички сме свидетели на цялата сага около ремонта на улица \"Граф Игнатиев\" - изборът на плочките, начинът на подреждането им, цветът до перките на акули, надгробната плоча и за капак бюст-паметникът на премиера. Всичко това е един огромен абсурд и много голям провал на Столична община и лично на кмета Фандъкова\", заяви той. \r\n   \r\n Според лидера на БСП - София очевидно силно завишените цени на отделните елементи от градската мебелировка са пореден пример за това как управляващите в Столична община пилеят парите на данъкоплатците. \"Гражданското общество е много чувствително на тази тема и с право. Затова трябва всички заедно да спрем това прахосване на средства, коментира той. - Само ще припомня, че преди време един заместник-кмет си тръгна заради 3-4 пъти завишена цена на един спирко-навес. \r\n   \r\n Всички помним тази сага с Любомир Христов. Очевидно и сега трябва да има оставки в Столична община. И не виждам друг, освен Йорданка Фандъкова, който да може да поеме тази отговорност, макар че й остават само няколко месеца още на поста\". \r\n   \r\n Калоян Паргов добави, че 10 000 лева струва на Столична община изграждането на едно място в детска градина. \"Толкова е разходът по разчет за осигуряване на всичко необходимо в една нова детска градина за отглеждането на едно дете в нея, обясни той. - И същата цена за една пейка на \"Граф Игнатиев\"?! Малко ми е трудно да ги приравня двете неща\". \r\n", "date": "2019.04.30", "title": "Калоян Паргов: Фандъкова носи отговорност за пейките по 10 000 лева. Искам публично обяснение!"}
{"url": "http://epicenter.bg/article/Dimitar-Ganev--Trend--Za-mesets--Apartamentgeyt--smakna-odobrenieto-kam-GERB-s-3--/181490/2/0", "text": "„Забелязва се, че в рамките на само един месец ГЕРБ е понесла имиджова щета от т.нар. „Апартаментгейт“, която се равнява на около 3-процентен спад на одобрението към нея. Това дава психологическо предимство на БСП, като се има предвид малката разлика в подкрепата към двете партии“.   Това каза социологът Димитър Ганев от изследователски център ”Тренд” пред Bloombеrgtv.bg. До голяма степен резултатите ще зависят от избирателната активност, която е традиционно ниска у нас на европейски избори, отбеляза Ганев.  „Битката на европейските избори ще бъде битка между твърдите ядра на партиите. Тук голямо значение има организационното им състояние, наличието на жизнени структури и до каква степен тези структури могат да бъдат мобилизирани в рамките на изборния ден“, посочи той.  \"Разговор за бъдещето на Европа няма да се води у нас в навечерието на европейските избори, тъй като партиите си дават сметка, че хората са далеч по-заинтересовани от темите за България. Изборите ще са много важни обаче от гледна точка на това, че имат потенциала да създадат нова политическа ситуация у нас.\", каза още Ганев.  „Не бива да се учудваме, ако на 27 май осъмнем с разлика между ДПС и ГЕРБ например или между ДПС и БСП само в рамките на 100-200 хил. гласа“,смята социологът.  Трябва да се има предвид, че ДПС е единствената формация, която успява на избори, без значение от характера им, да мобилизира почти целия си електорат, коментира политологът. Така партията има по-голяма тежест при наличието на по-ниска избирателна активност, тъй като броят на поддръжниците й остава непроменен, добави той.", "date": "2019.04.30", "title": "Димитър Ганев, Тренд: За месец ”Апартаментгейт” смъкна одобрението към ГЕРБ с 3% "}
{"url": "http://epicenter.bg/article/Vasil-Vasilev-za-Haralan-Aleksandrov--Predateli-ima-i-dnes---quot-Tri-sindzhira-robi-quot--ne-e-metafora-/181491/2/0", "text": "\"За съжаление не сме случили на управници от Освобождението досега. При нас управниците са там и са захапали, както по-рано е било, с нокти и зъби управлението, и не искат да го пуснат и за съжалеине не си вземат поука от историята.\"  Така коментира по повод 143 години от Априлското въстание Васил Василев, председател на Общобългарския комитет \"Васил Левски\" в предаването \"Плюс-минус\" по Нова тв.  Асен Дипчев, наследник на Райна Княгиня добави, че българите трябва да тръгнем от предците си, да стигнем до днешното време и до посланията, които историята ни дава, да стигнем до нашия дом.  \"Предатели има и днес, това което чух от преходния гост (Харалан Александров - б.р.), това което се поднася - тълкуват се исторически събития от гледна точка на сегашни инителегни, не се вземат оценките на съвременниците, как Ботев и Левски оценяват това време. \"Три синджира роби\" не е метафора, това е истина, обясни Василев, по повод думите на Харалан Александров, че турско робство у нас не е имало.", "date": "2019.04.30", "title": "Васил Василев за Харалан Александров: Предатели има и днес! \"Три синджира роби\" не е метафора "}
{"url": "http://epicenter.bg/article/Borisov-shte-uchastva-v-chestvaneto-na-15-godishninata-ot-prisaedinyavaneto-na-Polsha-kam-ES-/181492/2/0", "text": "Премиерът Бойко Борисов ще бъде на посещение във Варшава, утре, 1 май. Той ще участва в честването на 15-годишнината от присъединяването на Полша към Европейския съюз по покана на полския министър-председател Матеуш Моравецки.  Честването в полската столица ще се отбележи със среща на високо равнище под надслов \"Заедно за Европа\", в която ще участват лидерите на всички страни-членки, приети след 2004 година в ЕС, както и представител на ръководството на Европейската комисия.  След заседанието се очаква лидерите да излязат с обща декларация за обединението на Европа.", "date": "2019.04.30", "title": "Борисов ще участва в честването на 15-годишнината от присъединяването на Полша към ЕС "}
{"url": "http://epicenter.bg/article/Grazhdanite-i-gostite-na-Sofiya-shte-mogat-da-prisastvat-na-3-osnovni-sabitiya-ot-programata-na-poseshtenie/181493/2/0", "text": "Гражданите и гостите на София ще могат да присъстват на 3 основни събития от програмата на посещението папа Франциск. Това съобщиха от правителствената информационна служба.   Негово Светейшество папа Франциск пристига на апостолическо пътуване в България в периода 5 - 7 май и ще посети градовете София и Раковски.  За да може всички желаещи граждани и гости на столицата и на град Раковски да посетят събитията от програмата на Светия отец, е създадена координация между всички институции, имащи пряк ангажимент преди, по време и след провеждане на мероприятията в предстоящото посещение. Целта е постигане на максимална ефективност по охрана на обществения ред, организация на движението и противодействие на престъпността.  Контролно-пропускателните пунктове за тях ще са отворени 3 часа преди събитието.  - в 13. 00 часа Светият отец ще произнесе неделната молитва „Царица небесна“ на площад „Свети Александър Невски“;  - в 16.45 часа на площад „Княз Александър Първи“ папа Франциск ще отслужи света литургия.  - в 18.15 часа на пл. „Независимост“ гражданите и гостите на столицата ще могат да присъстват на събитието за мир с участието на представители на различни вероизповедания в България.  В Раковски жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“ в 11.15 часа на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието.  На 3 май ще бъде разпространена допълнителна информация за предприетите мерки и местоположението на контролно-пропускателните пунктове за събитията от апостолическото пътуване на папа Франциск в София и Раковски.  Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск е възможно да възникне временно затруднение в движението.  Гражданите трябва да следват задължителните организационни указания с цел доброто протичане на събитията. Необходимата информация за контролно-пропускателните пунктовe за гражданите ще бъде публикувана на официалния сайт за посещението на папа Франциск в България  , на сайтовете на МВР, на СДВР и на Областната дирекция на МВР в Пловдив.", "date": "2019.04.30", "title": "Столичани и гости на града могат да присъстват на три събития от програмата на папа Франциск "}
{"url": "http://epicenter.bg/article/Otchet--Parlamentarniyat-kontrol-otnel-52-chasa-i-9-minuti-prez-shestata-sesiya/181494/2/0", "text": " Това сочи справка за законодателната дейност на Народното събрание, подготвена от Дирекция „Пленарни заседания, парламентарен контрол и финални текстове“ и парламентарния пресцентър.    Постъпили са 58 проекта за решения, от тях 47 са от депутати. На тържествена сесия във Велико Търново беше прието Обръщение на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция. Сред приетите от Народното събрание нови закони са: Закон за социалните услуги, Закон за защита на търговската тайна, Закон за преброяване на населението и жилищния фонд в Република България през 2021 г. и Закон за преброяване на земеделските стопанства в Република България през 2020 г. Парламентът е гласувал промени в Наказателния кодекс, в Кодекса за социално осигуряване, в Закона за лечебните заведения, в Избирателния кодекс и др.   От началото на годината парламентът е имал 45 редовни и едно извънредно пленарни заседания.   Използваното време за осъществяване на контролната функция на парламента през шестата сесия на 44-тото Народно събрание е 52 часа и 9 минути.  .   В Народното събрание от 11 януари до 25 април 2019 г. са постъпили 454 въпроса и 19 питания. В този период са проведени 16 изслушвания на министри и разисквания по две питания.    На най-много въпроси и питания са отговорили министърът на регионалното развитие и благоустройството Петя Аврамова – 134, министърът на финансите Владислав Горанов – 87, министърът на здравеопазването Кирил Ананиев – 47, министърът на земеделието, храните и горите Румен Порожанов – 21, министърът на околната среда и водите Нено Димов – 19, министърът на образованието и науката Красимир Вълчев – 18, министърът на културата Боил Банов и министърът на труда и социалната политика Бисер Петков – по 16, министърът на вътрешните работи Младен Маринов – 12, вицепремиерът по правосъдната реформа и министър на външните работи Екатерина Захариева – 10 и т.н.    Георги Йорданов – 43, Георги Михайлов – 41, Валентина Найденова – 38, Иван Ибришимов – 37, Георги Свиленски – 30, Любомир Бонев – 21, Надя Клисурска-Жекова – 17 и т.н.   От ПГ „БСП за България” са внесли най-много въпроси и питания – 310 въпроса и 11 питания. От ПГ на ПП ГЕРБ са отправили 96 въпроса и 8 питания, от ПГ на ПП ВОЛЯ – „Българските родолюбци“ – 19 въпроса, от ПГ „Обединени патриоти” – 17 въпроса, от ПГ на ДПС – 9 въпроса.  ", "date": "2019.04.30", "title": "Парламентарният контрол отнел 52 часа и 9 минути през шестата сесия на 44-ото НС"}
{"url": "http://epicenter.bg/article/MVR-sled-atakata-na-tsigani-nad-politsai--V-Kuklen-e-spokoyno--bez-etnichesko-naprezhenie/181428/3/0", "text": "\"Вчера проведохме специализирана полицейска операция на територията на град Куклен. Няма напрежение\", увери той.     Началникът на Районната прокуратура в Пловдив Чавдар Грошев уточни, че прокуратурата там наблюдава досъдебно производство, по което се привлечени пет лица.      По думите му тя е извършила груби нарушения на обществения ред, изразяващи се в явно неуважение към обществото.     \"Този, който е на 22 години има и трето обвинение\", каза Грошев. По думите му обвинението е заради лека телесна повреда на полицейския служител, който е изпълнявал своите служебни задължения. Той обърна внимание, че има обвинение срещу непълнолетно лице.     Той допълни, че причините за инцидента са чисто битови. ", "date": "2019.04.30", "title": "МВР след атаката на цигани над полицаи: В Куклен е спокойно, без етническо напрежение"}
{"url": "http://epicenter.bg/article/Mehmed-Dikme--Osnovna-vina-za-problemite-s-kashtite-za-gosti-nosi-DF--quot-Zemedelie-quot-/181425/4/0", "text": "Искам да поздравя прокуратурата за взетото решение да се проверят къщите за гости. Обществото чака някакво решение по тази тема. Странното е, че от ДФ \"Земеделие\" си мълчат и никой не взима отношение по тази тема.  Това каза в сутрешния блок на БТВ бившият земеделски министър Мехмед Дикме, който коментира темата за разпоредената от прокуратурата проверка на всички проекти, подавани по мярка 311 \"Разнообразяване към неземеделски дейности\" по Програма за развитие на селските райони /ПРСР/ 2007 – 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости.   \"Идеята на тази програма е прекрасна. В много региони се построиха хубави хотели и къщи, които дават хляб на хората. Все пак ДФ \"Земеделие\" допусна безогледно да се строят къщи по тази програма, като на всички е било ясно, че те ще са за лично ползване. Основната вина за тези къщи е в ДФ \"Земеделие\". Не са виновни тези, които ядат баницата, а тези, които я дават. ДФ \"Земеделие\" е трябвало да контролира, но явно не го е направил. В случая със зам.-министър Александър Манолев ми намирисва на злоупотреба със служебно положение\", каза още Дикме.  \"Задължително трябва да се търси отговорност на ДФ \"Земеделие\". Всички знаеха, че има проблем с тези къщи за гости - Европа знаеше, обществото знаеше. Тази програма не съществува вече точно заради тези проблеми с къщите. Трябва да се провери дали има някакви зависимости и дали някой не прикрива ДФ \"Земеделие\". Лично аз се съмнявам, че ще има връщане на пари по тази европрграма от собствениците на тези къщи. Давността е 5 години и при повечето къщи за гости този срок е изтекъл. Собствениците на тези къщи сега могат да си правят с тях каквото си искат. Пари ще връщаме всички ние, защото Европа ще ни санкционира и тази санкция ще бъде платена от бюджета. Тази тема с къщите за гости е много по-сериозна от темата за апартаментите на няколко политици. По програмата за къщи за гости са отпуснати над 200 млн., а това са пари на всички европейски данъкоплатци. Обществото като цяло е омерзено от тези скандали\", категоричен беше Мехмед Дикме. ", "date": "2019.04.30", "title": "Дикме: Вина за проблемите с къщите за гости носи ДФ \"Земеделие\", държавата може да си ги прибере "}
{"url": "http://epicenter.bg/article/Za-prolyatata-krav-ot-arhaichnata-kontseptsiya--quot-tursko-robstvo-quot-/181487/11/0", "text": "    , казва културният антрополог Харалан Александров в свое интервю за „Дойче Веле“ на 15 април 2019 г.   Този научно-публицистичен бисер циркулира от вчера в мрежата. Не че е нещо ново. Тази манджа ни я сервират периодично – порядъчно пресъхнала и претоплена в микровълнова печка, без никакви адитиви или подправки, но с етикет „Здрава храна“ (био).   Както мнозина други, коментирах с полагащата се доза пренебрежение. Да отмина тотално, не можех заради прадядо ми, войводата от Преображенското въстание Стоян Камилски, заради прадядо ми Димитър, загинал в Балканската война, заради други мои предшественици – тракийски бежанци. Заради всички, проливали кръвта си и дали живота си за освобождението на България от онова, което го е нямало – от метафората „турско робство“.   Посъветван бях да си „оправя понятията“ и да „преспя“, преди да коментирам. Препращаха ме вероятно към понятийния апарат от статията:      Сега внимание, идва кулминацията:   Следва фактологична обосновка във вид на забавна семейна легенда. Но аз на професионалните „опиниънмейкъри“, които с толкова ментални усилия изкарват насъщния, не им се дразня особено.   Съвсем не е лесно да завъртиш така нещата, че от „Под игото“ да стигнеш до:  .   Списъка, който публикувам по-долу (дълъг е, но не изчерпателен), те няма да погледнат. Дано скришом го прегледат на лягане под завивката онези другите – поспаланковците. Там ще намерят и отвеждане в робство, и отвличания, и изнасилвания, и потурчвания, и кланета, и много други прояви на респект към правата и свободите на раята. А пък ако „робство“ им се стори научно неиздържано, им предлагам думата „ГЕНОЦИД“. В интернет могат да намерят съответната конвенция на ООН и да се запознаят с понятието. \r\n \r\n", "date": "2019.04.30", "title": "За пролятата кръв от архаичната концепция \"турско робство\""}
{"url": "http://epicenter.bg/article/Vezhdi-Rashidov-s-pokana-za-slovoto-na-papa-Frantsisk-v-Sofiya/181468/6/0", "text": "Председателят на парламентарната Комисия по културата и медиите Вежди Рашидов прие поканата и ще присъства в неделя -  5 май 2019 г. на първото слово на папа Франциск в София.Часове след пристигането си в България Светият отец ще говори на площад „Атанас Буров“ в центъра на столицата пред представители на държавните власти, на дипломатическия корпус и на гражданското общество.   Вежди Рашидов е бил на аудиенция при папа Франциск през май 2015 година.   Първото си  голямо международно признание като творец Вежди Рашидов получава от Ватикана през 1981 година за участието си в престижен международен конкурс в Равена, посветен на трилогията на Данте. Тогава той печели Голямата награда - Златен медал на Ватикана на името на Данте Алигиери, с творбата си „Вратата на Чистилището“.   Високото отличие му е връчено лично от папа Йоан Павел II. В музейния фонд на Ватикана има още една творба на Рашидов – маската на Бетовен. Тя беше подарена на папа Бенедикт ХVI от българската делегация по време на аудиенцията през май 2010 г.  ", "date": "2019.04.30", "title": "Вежди Рашидов с покана за словото на папа Франциск в София"}
{"url": "http://epicenter.bg/article/V-Tokio-dnes-shte-se-sastoi-parvata-abdikatsiya-na-imperator-ot-nad-200-godini/181421/7/0", "text": "В Токио днес ще се състои първата абдикация на император от над 200 години, предаде Франс прес.  Император Акихито ще отстъпи престола на най-големия си син и престолонаследник - Нарухито, който ще стане 126-ият суверен на Япония.  Церемонията ще продължи 10 минути. Тя ще започне в 17 ч. местно време (8 ч. по Гринуич) в най-величествената зала на императорския дворец. Ще присъстват 300 души - членове на императорското семейство, на правителството и парламента, на съдебната и на местните власти, както и съпругите на почетните гости. Японският премиер Шиндзо Абе ще произнесе реч. После ще говори Акихито за последен път като император.  В полунощ на 30 април срещу 1 май местно време (15 ч. по Гринуич на 30 април) на императорския престол ще се възкачи Нарухито. Сменя се императорската ера - от Хейсей (което означава Постигане на мира) тя вече ще се казва Рейва (Красива хармония).  Утре, на 1 май, ще има церемония в две части. В първата част, на която не присъстват жени, на новия император ще бъдат предадени императорските регалии и печати. Малко след това ще протече втората ритуална част от церемонията, на която Нарухито ще произнесе първата си реч като император.  На 4 май новият император ще приветства народа от балкона на двореца. На 22 октомври интронизацията на императора ще бъде отпразнувана пищно в присъствието на 2500 гости от Япония и чужбина. Сред тях ще има много държавни глави. После ще има парад в центъра на Токио.   Новият император е на 59 години и е завършил образованието си в Оксфорд. Стана първи престолонаследник на 28-годишна възраст. През 1986 г. Нарухито се запознава с бъдещата си съпруга на чаено парти. Женят се през 1993 г. Единственото дете на двойката е принцеса Аико, родена през 2001 г. Според японските закони, които не позволяват жена да е престолонаследник, тя няма да наследи баща си на трона. Първи престолонаследник става по-младият брат на новия император Фумихито, а след него в редицата престолонаследници е сина му и племенник на новия император, 12-годишния принц Хисахито.   Японците няма да работят в продължение на 10 дни.   Този път смяната на владетеля се усеща като празнично събитие, за разлика от 1989 г., когато Акихито пое трона. Тогава Япония беше в траур заради смъртта на баща му Хирохито. Сега японците отиват на почивки, гледат филми в киносалоните, стоят си у дома и гледат телевизия или се забавляват по други начини.   Церемониите по смяната на императора ще се предават на живо по телевизията и се очаква милиони японци да ги гледат. През 2019 г. няма нито един жив човек, който да е виждал абдикацията на японски император.", "date": "2019.04.30", "title": "В Токио днес ще се състои първата абдикация на император от над 200 години"}
{"url": "http://epicenter.bg/article/Sled-sreshtata-na-varha-v-Berlin-Sarbiya-i-Kosovo-se-saglasiha-da-prodalzhat-dialoga-pod-egidata-na-ES/181422/7/0", "text": "Сърбия и Косово се съгласиха да продължат преговорите за нормализиране на отношенията им, съобщи късно снощи германското правителство, предадоха Франс прес и ДПА. Германия беше домакин на регионална среща на върха за Западните Балкани в Берлин.  \"Сърбия и Косово се съгласиха да умножат усилията за прилагане на съществуващите споразумения и да подновят конструктивно диалога за нормализация под егидата на Европейския съюз, за да постигнат цялостно и окончателно споразумение\", съобщиха в декларация Франция и Германия, които са организатори на срещата на върха в Берлин.  \"Участниците подчертаха, че е важно процесът на преговорите да бъде прозрачен, всеобхватен и придружен от усилия за укрепване на доверието\", се посочва в декларацията.  На неофициалната среща бяха поканени лидерите на всички страни в района, включително президентите на Сърбия Александър Вучич  и на Косово Хашим Тачи. Отношенията между двете страни се влошиха допълнително, след като Белград се противопостави на кандидатурата на Косово за член на Интерпол. В отговор Прищина наложи 100-процентни мита над вноса на сръбски стоки.  \"Сърбия няма други условия освен премахване на тези мита\", каза пред журналисти сръбският президент Александър Вучич след срещата на върха за Западните Балкани.   \"Следващата среща по въпроса за диалога ще бъде в Париж на 1 или 2 юли\", каза Вучич, цитиран от ТАСС. Той добави, че в Берлин сръбската делегация е имала \"редица трудни срещи\".  Сърбия води преговори за присъединяване към ЕС, но този процес ще бъде много дълъг, отбелязва АФП. Косово все още не е в етапа на преговори, но ЕС признава перспектива за такива преговори в бъдеще.   „Срещата даде възможност на Сърбия да чуе единствено критики по свой адрес и не доведе до деблокиране на диалога между Белград и Прищина за нормализиране на двустранните отношения”, заяви държавният глава на Сърбия. Вучич добави: „Успяхме да видим, най-искрено, как се отнася към Сърбия и как към Косово и Метохия, говоря за хора от региона”.   Според него той и премиерът Ана Бърнабич „са се борили за Сърбия”, но представителите на деветте страни, участвали в срещата, признават независимостта на Косово.   „Ние действахме от името на страната. Изслушахме лавина от обвинения срещу нас. Албанците от Прищина започнаха да казват, че трябва да признаем Косово. Втора точка – не трябва да има автономия за сърбите, няма да се допусне втора Република Сръбска в Косово и няма изпълнителна власт за Общността на сръбските общини”, обобщи сръбският президент.   Държавният глава на Косово Хашим Тачи пък описа проведената среща като „тежка” и подчерта, че тя е завършила без резултати. Той повтори искането си Сърбия да признае Косово и да се съгласи на безусловен диалог. Същевременно отрече, че ще се стигне до размяна на територии между двете страни като възможен начин за нормализиране на двустранните отношения между Белград и Прищина.   „Тази вечер (бел. ред. снощи) може да се отбележи постигането на споразумение между Гърция и Македония, но също така и недостатъците в преговорите между Косово и Сърбия”, каза Тачи.   В социалната мрежа Фейсбук той написа, че отношенията между Белград и Прищина са паднали до най-ниско ниво, което прави невъзможно изпълнението на „добри инициативи” от Берлинския процес. Що се отнася до помирението, Тачи беше категоричен, че такова едва ли ще има, докато Сърбия и Босна и Херцеговина не признаят Косово.", "date": "2019.04.30", "title": "Срещата на върха в Берлин за Косово завърши без резултат, помирение няма да има"}
{"url": "http://epicenter.bg/article/Legendarniyat-vodesht-Lari-King-poluchi-infarkt/181463/10/99", "text": "Известният американски телевизионен водещ Лари Кинг претърпя сърдечен удар, след което бе откаран в болница, предаде БГНЕС.   Инфарктът се е случил, докато Кинг се готвел да отиде в болницата за ангиограма, като самият той се е затруднявал с дишането в продължение на месеци. На водещия е извършена ангиопластика и са му поставени няколко стента. 85-годишната легенда се намира в интензивното отделение за сърдечни болести и се очаква да бъде изписан в понеделник.   Това се случва с известния водещ на токшоу за втори път, след като през 1987 г. също претърпя сърдечен удар.   Лари има проблеми със сърцето в продължение на 30 години. Той е претърпял 2 сърдечни пристъпа, но е все още жизнен.", "date": "2019.04.30", "title": "Легендарният водещ Лари Кинг получи инфаркт"}
{"url": "http://epicenter.bg/article/Zamestnik-glavniyat-prokuror/181423/7/0", "text": "Заместник-главният прокурор и заместник-министър на правосъдието на САЩ Род Розенстайн, който наблюдаваше близо двегодишното разследване за руска намеса в изборите в САЩ през 2016 г., обяви, че ще се оттегли от поста на 11 май, предадоха Франс прес и Асошиейтед прес.  Розенстайн подаде оставка в писмо до президента Доналд Тръмп, в което пише: \"Нашите избори протичат при по-голяма сигурност и нашите граждани са по-добре информирани за тайните усилия на чужди сили да влияят на нашите избори\". Той изказва благодарност на президента Тръмп за \"куртоазията и хумора\", които е проявявал в отношенията им.  Род Розенстайн назначи специалния прокурор Робърт Мълър, който разследваше дали е имало сговор между предизборния екип на Тръмп и Русия, напомня Асошиейтед прес. Неговата оставка бе очаквана след като Уилям Бар бе утвърден от Сената за министър на правосъдието и главен прокурор.   Розенстайн имаше намерение да се оттегли в средата на март, но остана на поста, докато Мълър приключи разследването за Русия. След като Мълър предаде доклада за разследването си, Бар и Розенстайн стигнаха до заключението, че президентът Тръмп не е възпрепятствал правосъдието. Разследването на Мълър не откри доказателства, че кампанията на Тръмп е имала незаконен сговор с руското правителство, напомня Ройтерс. Мълър не се произнесе дали Тръмп е възпрепятствал правосъдието, но представи позициите на двете страни по въпроса.  Президентът Тръмп вече номинира заместник-министъра на транспорта Джефри Розън да заеме поста на Розенстайн, отбелязва Ройтерс.", "date": "2019.04.30", "title": "Заместник главният прокурор на САЩ подаде оствака"}
{"url": "http://epicenter.bg/article/Tri-tona-otpadatsi-sabraha-pri-mashtabna-aktsiya-na-Everest/181430/7/0", "text": "Три тона отпадъци са събрани до момента под Еверест в мащабната акция за почистване на най-високия връх на планетата, която започна в средата на април.  В акцията участват и хеликоптери на непалската армия, предава БНР.  Биоразградимият боклук е пренесен в район в Източен Непал, а пластмасата – в столицата Катманду.  Очаква се 5 тона отпадъци да бъдат събрани само от района на базовия лагер, където всяка година се събират стотици шерпи, туристи и алпинисти. Отделно – още 5 тона, от височинните лагери.  До момента са локализирани четири тела на загинали хора, които също ще бъдат свалени.  Този сезон над 500 чужденци и повече от 1000 души помощен персонал се намират в района на базовия лагер, който е общ за Еверест и за намиращия се в близост Лхотце – четвърти по височина връх на планетата.  В базовия лагер е и българинът Иван Томов, който ще направи опит да изкачи Лхотце.", "date": "2019.04.30", "title": "Три тона отпадъци събраха при мащабна акция на Еверест"}
{"url": "http://epicenter.bg/article/Borisov--Balgariya-shte-vodi-pregovori-sas-SASht-za-dostavka-na-amerikanski-priroden-gaz/181419/2/0", "text": "  По думите му страната ни може да се възползва от държавните дотации, които Вашингтон дава, и това може да се случи в рамките на сътрудничеството ни в НАТО.   Премиерът потвърди, че България се надява на диверсификация на енергийните източници, защото само така може да се постигне най-добра цена и сигурност на доставките. \"Най-важна е енергийната сигурност, която е част от националната\", заяви премиерът.   \"Истинската диверсификация ще бъде от конкуренцията в цената на газа.  , но сме много в начало на разговора\", каза премиерът.   В отговор на въпроса, как си представя, че САЩ ще дотира доставката на техен природен газ у нас Борисов обясни: , каза Борисов.   Той се мотивира, че Тръмп е бизнесмен и обясни, че след като . ние купуваме F-16, можем да поискаме нещо от САЩ.   \"Аз се надявам, че в преговорите с правителството на САЩ за самолетите ще се срещаме през следващите месеци, живот и здраве\", разкри министър-председателят.", "date": "2019.04.30", "title": "Борисов: България ще води преговори със САЩ за доставка на американски природен газ"}
{"url": "http://epicenter.bg/article/Mobilni-ekipi-shte-pomagat-na-vazrastni-i-na-hora-s-uvrezhdaniya-v-obshtina-Momchilgrad/181462/2/0", "text": "Мобилни екипи от специалисти ще подпомагат на възрастни и на хора с увреждания в цялата община Момчилград. От услугата „Патронажна грижа“ ще се възползват около 50 души в продължение на 15 месеца. Това става благодарение на одобрен проект на стойност 173 161 лева, с който община Момчилград кандидатства пред Министерство на труда и социалната политика.   В рамките на проекта ще се създаде патронажна грижа към Домашен социален патронаж - Момчилград.  Мобилните екипи ще включват социални и медицински работници, а когато се налага - и лекар. Ще се предоставят грижи от здравословен, домашен или социален характер. При необходимост ще има възможност хора да бъдат извозвани до медицински центрове за изследвания и консултации.   „Целта ни е да се подобри качеството на живот на хора с увреждания и на възрастните жители на общината над 65 години. Ще им осигурим достъп до дългосрочна здравно-социална грижа, според специфичните потребности“, каза кметът на община Момчилград Сунай Хасан. Той допълни, че реализирането на проекта ще допринесе за изпълнение на Националната стратегия за дългосрочна грижа за лицата с увреждания и възрастни хора.", "date": "2019.04.30", "title": "Мобилни екипи ще помагат на възрастни и на хора с увреждания в община Момчилград"}
{"url": "http://epicenter.bg/article/Ogranichavat-dvizhenieto-i-parkiraneto-v-tsentara-na-Sofiya-do-7-april/181464/2/0", "text": "Движението и паркирането в централната част на София ще бъде ограничено от утре до 7 май. Причината за  това са събития, свързани с отбелязването на 1 май, както и посещението на папа Франциск.  Нова организация на движението ще има в районите на Ларгото и Ректората, каза кметът Йорданка Фандъкова \"Ще бъдат затворени за паркиране паркингите на площад \"Александър Невски\", площад  \"Александър Първи\" и моста пред Националния стадион. При необходимост ще се затваря движението по бул.\"Цар Освободител\". Във връзка с  посещението на папа Франциск и парада на Гергьовден от вечерта на 2 май до сутринта на 7 май ще има ограничения на движението и на паркирането в зоните около площад \"Александър Невски\" и Ларгото\".", "date": "2019.04.30", "title": "Ограничават движението и паркирането в центъра на София до 7 май"}
{"url": "http://epicenter.bg/article/VMRO-se-sreshtnaha-s-Borisov-za-problemite-s-bitovata-prestapnost-i-agresiyata-sreshtu-sluzhiteli-na-reda/181465/2/0", "text": "Днес, 30 април (вторник), в Министерски съвет се състоя среща с народните представители от ВМРО във връзка с зачестилите случаи на циганска агресия срещу служители на МВР и Министерство на отбраната.  На срещата присъстваха Ангел Джамбазки, Александър Сиди, доц. д-р Милен Михов, Юлиан Ангелов, Красимир Богданов, Атанас Стоянов, както и заместник-министърът на правосъдието от квотата на ВМРО проф. Николай Проданов.  Припомняме, че вчера след поредното циганско меле в Куклен, при което пострадаха двама полицаи и беше счупена патрулна кола, ние -Патриотите от ВМРО, отново поискахме спешното приемане на Концепцията срещу циганизацията, предложена от заместник министър-председателя по обществен ред и сигурност, министър на отбраната и лидер на ВМРО - БНД Красимир Каракачанов.  Отново поискахме служителите на реда да получат неприкосновеност и настояхме внесените в НС законопроекти за неизбежната отбрана, а именно отпадането на бързото производство за тежки престъпления, отпадането на „споразуменията“ с Прокуратурата и повишаване на наказанията за маловажни кражби да бъдат придвижени и гласувани в спешен порядък. Бяха обсъдени проектите за модернизация на армията.  Всички тези теми бяха подробно представени и обсъдени с министър–председателя Бойко Борисов.", "date": "2019.04.30", "title": "ВМРО се срещна с Борисов за проблемите с битовата престъпност и агресията срещу служители на реда"}
{"url": "http://epicenter.bg/article/Galap--88--ot-balgarite-iskat-pari-ot-byudzheta-za-reklama-na-stranata-ni-v-chuzhbina/181466/2/0", "text": "България не е достатъчно рекламирана като туристическа дестинация. Това става ясно от данни на „Галъп интернешънъл“ около началото на по-активния туристически сезон.   88% от хората у нас споделят необходимостта в държавния бюджет да се предвиждат средства за реклама на България като туристическа дестинация в чужбина. 10% не виждат такава необходимост, а останалите 2% са хора, които се колебаят.    Данните показват почти автоматична подкрепа. По-активното рекламиране на страната ни очевидно се възприема като базисна необходимост.   На този фон мнозинство от 73% заявява, че държавата не прави достатъчно за реклама навън. А мнозинство от 68% смята, че и рекламата вътре в страната не е достатъчна.  \r\n   \r\n Очевидно е, че високите очаквания за популяризиране на българския туристически продукт срещат тук и устойчивия общ критицизъм на българите към работата на институциите у нас.   Все пак, прави впечатление, че 27% от населението поставя по-скоро висока оценка на рекламирането на вътрешния туризъм – което не е дял за пренебрегване. Очевидно, по-близкият и непосредствен опит на българите с популяризирането на туризма на вътрешния пазар изиграва своята роля.", "date": "2019.04.30", "title": "Галъп: 88% от българите искат пари от бюджета за реклама на страната ни в чужбина"}
{"url": "http://epicenter.bg/article/Gen--Andrey-Botsev--Armiyata-ni-veche-e-malka--sega-tryabva-da-stane-i-moderna/181467/2/0", "text": "„Армията е абсолютно необходима. Това е един от стълбовете на държавността. Ако няма армия и отбрана, държавата няма как да съществува“. Това заяви пред БНР началникът на отбраната ген. Андрей Боцев. Неговите очаквания са за повече пари за армията, ако има  повече желаещи да постъпят в нея. Засега желаещите да го направят доброволно са достатъчни, става ясно от думите му. За 15 години в НАТО около 14 500 военни са участвали в  мисии зад граница, припомня ген. Боцев. Това е придобиване на опит, способности и работа в екип, каза той, но признава, че  За да стане армията ни модерна,  :   „Имаме 3 големи проекта за трите вида въоръжени сили. Има и доста по-малки проекти, които не изискват много голям ресурс, но допринасят съществени способности от това, което сме заявили. Всички тези проекти сме насочили към декларираните сили. За ВВС проектът е почти на финалната права. Водят се преговори правителство - правителство. Трябва да получим офертите от фирмите, които участват за двата многофункционални модулни патрулни кораба. На Сухопътни войски се доработва методиката – имаме един проблем – оказа се, че в  Министерството на отбраната и в това на икономиката няма такива специалисти, които да дадат консултация как да го постигнем това сътрудничество, в кои области. Има български фирми, които се занимават с такава дейност и ще търсим начин те да окажат съдействие при изготвяне на проекта“.   Ген. Боцев подчерта, че проектът за Сухопътните войски се е  оказал много по-сложен от очакваното.  Все пак ген. Боцев е оптимист. Той припомня, че през 2018 и  2019 г. са били увеличени заплатите на военните с по 10%. Увеличен е бил и  приемът в Националния военен университет. Армията разчита на започналата кампания „Бъди войник“ от няколко месеца, за да провокира интереса към военната професия.    С кампания „Бъди войник“ искаме да мотивираме хората да кандидатстват за военнослужещи, защото военната  професия е сигурна професия и шанс за кадрово развитие, стига да желаеш. В  Сухопътни войски имаме конкурс - за 185 места имаме над 470 души, които са подали документи“. Началникът на отбраната смята, че със законовите промени е  направено достатъчно, за да може процедурите за набиране на военни да са по-бързи. От 23-ма души от доброволното обучение в Плевен 17 са поискали да бъдат военни, отбеляза той. Според него проблемът е, че войниците се търсят на фона на застаряващия мобилизационен резерв. Оценката на ген. Боцев за членството на България в НАТО е  положителна, но добавя: ", "date": "2019.04.30", "title": "Ген. Андрей Боцев: Армията ни вече е малка, сега трябва да стане и модерна"}
{"url": "http://epicenter.bg/article/Dimitar-Ganev--Evroizborite-mogat-da-sazdadat-nova-politicheska-situatsiya-v-Balgariya/181470/2/0", "text": " Изборите ще са много важни обаче от гледна точка на това, че имат потенциала да създадат нова политическа ситуация у нас. Това каза Димитър Ганев, политолог, изследователски център \"Тренд\", в предаването „В развитие“ на телевизия Блумбърг.   „Загуба на ГЕРБ на европейските избори би поставила управляващата партия под засилен натиск, като може да се очаква, че би върнала и разговорите за предсрочни парламентарни избори. От друга страна,    Ганев коментира и последно проучване на изследователски център \"Тренд\" за нагласите на българите спрямо предстоящите евроизбори, проведено в средата на април.  като се има предвид малката разлика в подкрепата към двете партии“.   До голяма степен резултатите ще зависят от избирателната активност, която е традиционно ниска у нас на европейски избори, отбеляза Ганев.  Тук голямо значение има организационното им състояние, наличието на жизнени структури и до каква степен тези структури могат да бъдат мобилизирани в рамките на изборния ден“.   Трябва да се има предвид, че   коментира политологът. Така партията има по-голяма тежест при наличието на по-ниска избирателна активност, тъй като броят на поддръжниците ѝ остава непроменен, добави той.", "date": "2019.04.30", "title": "Димитър Ганев: Евроизборите могат да създадат нова политическа ситуация в България"}
{"url": "http://epicenter.bg/article/Andrey-Novakov--Ako-polucha-doverieto-na-horata--balgarskiyat-transporten-bransh-shte-ima-ofis-v-EP/181471/2/0", "text": "  Ако получа доверието на хората, българският транспортен бранш ще има офис в ЕП. Това заяви кандидатът за член на Европейския парламент от листата на ГЕРБ и СДС Андрей Новаков на среща с превозвачите в Перник.  На нея присъстваха кметът на Община Перник Вяра Церовска, народният представител д-р Александър Александров и областният управител Ирена Соколова. \"За мен е важно България да има представител в Комисията по транспорт. По този начин ще бъдем сигурни, че интересите на страната ще бъдат защитени“, заяви Андрей Новаков и допълни, че работата на международните шофьори е да бъдат командировани, а не да стоят в държавите си“, посочи той.   Новаков коментира пакета „Мобилност“, който държа в напрежение българските фирми, които работят в този сектор и нашите евродепутати до последния ден на Европейския парламент, когато стана ясно, че окончателно решение ще бъде взето от следващия парламент. Той не скри разочарованието си, че двегодишният труд се е провалил само с два гласа.    „За съжаление, Пакетът щеше да е останал в миналото, ако всички  български евродепутати бяха дошли на работа. Преговорите ще продължат през есента. Ще се търси решение в следващия Европарламент“, категоричен беше той. Новаков посочи също, че митът, че след 2020 година финансирането за  страната ни ще спре, се оказа лъжа. „Напротив! Селските райони ще  получат по-голямо финансиране, сравнение с предходния Програмен период,  на фона на намалените субсидии за голяма част от останалите  страни-членки. Обезлюдените райони ще получат специално третиране“,  обясни кандидатът на ГЕРБ за евродепутат. Кметът на Перник Вяра Церовска приветства Андрей Новаков за неговата  активност и работа през 5-те години в ЕП. Тя изрази своята увереност, че  най-младият български евродепутат ще остане верен на своите принципи и  ще защитава интересите на страна ни и на българските превозвачи. „Андрей Новаков беше този, който утвърди 18 милиарда лева за България в  следващия програмен период от европейските средства. Това е най-високият  бюджет от присъединяването ни към ЕС. По този начин общото увеличението  се равнява на 3.4 млрд. лв.“, подчерта градоначалникът. От своя страна представителите на местния транспортен бранш заявиха  своята подкрепа за Андрей Новаков , който през цялото време стоеше редом  до тях и отстояваше техните интереси.", "date": "2019.04.30", "title": "Андрей Новаков: Ако получа доверието на хората, българският транспортен бранш ще има офис в ЕП"}
{"url": "http://epicenter.bg/article/Rodnina-na-zam-kmet-na-Pernik-spechelil-porachka-za-370-000-lv-/181472/2/0", "text": "Роднина на заместник-кмета по строителството в Перник печели обществена поръчка за ремонт в града.    Договорът е на стойност 368 982 лв. с ДДС за реконструкция и рехабилитация на мост над р. Струма. Проектът се финансира по Оперативна програма „Региони в растеж“ 2014-2020, съобщи Антикорупционният фонд.    Обществената поръчка печели „Виа Интелего“ ООД с управител инж. Иво Гаджов, който е първи братовчед на заместник-кмета по строителството в общината, инж. Владислав Караилиев. Съгласно Закона за обществените поръчки (ЗОП), в процедури като тази в Перник не могат да участват дружества, управлявани от лица, свързани с възложителя. Същото ограничение е предвидено изрично и в документацията за участие в обществената поръчка. При подаване на офертата участникът е трябвало да подаде декларация, удостоверяваща липсата на такава свързаност.    От АКФ са попитали общината инж. Гаджов е подавал декларация за липса на обстоятелства по чл. 47, ал.1 и ал.5 от ЗОП (отм.), помолили и за копие от съответната декларация. В получения отговор от Вяра Церовска, кмет на  Перник, се казва, че поради отказ от страна на „Виа Интелего“ ООД не ни се предоставя копие на декларацията. Кметът ни насочи към Профила на купувача на интернет-страницата на Община Перник и към публикуваните протоколи от работата на комисията по обществената поръчка, в които няма данни за липсата на подадена такава декларация, информират от АКФ.    Възниква въпросът дали инж. Гаджов е предоставил неверни данни в тръжните документи като е пропуснал да декларира, че е свързан с лице, заемащо ръководна длъжност в организацията на възложителя.   Алтернативата е, че комисията не е отразила правилно в протоколите наличието или липсата на съответната декларация и неправомерно не е отстранила от участие „Виа Интелего“ ООД. На тези въпроси следва да отговорят Прокуратурата и Агенция за държавна финансова инспекция (АДФИ), които са сигнализирани от АКФ. \r\n   \r\n Сигнал относно съмнения за конфликт на интереси е изпратен и до Комисията за противодействие на корупцията и за отнемане на незаконно придобито имущество (КПКОНПИ), тъй като от Община Перник не предоставиха категоричен отговор на въпроса декларирал ли е заместник-кметът по строителството наличие на частен интерес във връзка с конкретната обществена поръчка.   Съмненията за наличие на конфликт на интереси произтичат и от състава на комисията за провеждане на процедурата. Трима от петимата членове на комисията, в това число и нейният председател, са служители на общината именно в ресора на заместник-кмета по строителството. \r\n \r\n \r\n \r\n От АКФ очакват АДФИ да провери и обстоятелства, свързани със забавянето на строителните работи, без това да доведе до санкции за изпълнителя. Според договора срокът за изпълнение на рехабилитацията е не повече от 194 календарни дни. Реално поръчката се изпълнява за 287 дни – с 93 дни повече от предвиденото по договор. Работата по проекта спира три пъти за общо 95 календарни дни поради влошени метеорологични условия и обстоятелства, определени като независещи от фирмата изпълнител и Община Перник. Възможност срокът да спре да тече при настъпване на неблагоприятни метеорологични условия за сезона е предвидена в договора.  Във връзка със забавянето на изпълнението поискахме по реда на Закона за достъп до обществена информация копия на констативните протоколи за наличие на неблагоприятни метеорологични условия и официалните справки, издадени от Националния институт по метеорология и хидрология към БАН. От всички достъпни документи не става ясно дали са били налице неблагоприятни метеорологични.   Дори метеорологичните условия да не са позволявали техническото изпълнение на проекта, това е трябвало да бъде предвидено от изпълнителя при изготвяне на предложението за участие в обществената поръчка и не може да бъде основание за спиране на работата. Отговорността уредена в договора се равнява на 0.05% от договореното възнаграждение за всеки просрочен ден, но не следва да надвишава 20% от стойността на договора.", "date": "2019.04.30", "title": "Роднина на зам.-кмет на Перник спечелил поръчка за 370 000 лв."}
{"url": "http://epicenter.bg/article/Pravitelstvoto-sazdade-novo-selo-v-obshtina-Peshtera/181474/2/0", "text": "С решение на Министерския съвет се създава ново населено място - село, на територията на община Пещера, област Пазарджик.   То е в границите на съществуващото селищно образувание с местно значение - летовище „Свети Константин“.   Областният управител на област Пазарджик е внесъл в Министерския съвет мотивирано предложение за създаване на новото населено място след разглеждане и преценка на основанията, изложени в искането от кмета на общината и решението на общинския съвет на община Пещера.   Предложено е новото населено място да се наименува „Свети Константин“' с указ на президента на Република България.   Със създаването му общият брой на селата в страната ще стане 5000.", "date": "2019.04.30", "title": "Правителството създаде ново село в община Пещера"}
{"url": "http://epicenter.bg/article/Andrey-Novakov-v-Pernik--Pokazahme-sposobnostite-si-i-shte-spechelim-doverieto-na-horata/181481/2/0", "text": "  „В следващия един месец ще работим за това да спечелим доверието на хората. Показахме своите способности и съм убеден, че сме единствените, които можем да постигнем реално измерими резултати в името на България“, сподели най-младият кандидат за член на ЕП от листата на ГЕРБ и СДС Андрей Новаков на пресконференция, с която беше поставено началото на предизборната кампания в област Перник.  Новаков не скри сантимента си към Перник и подчерта, че се чувства свързан с града и хората в него. „Щастлив съм, защото е видим резултатът от труда на кмета Вяра Церовска. Всичко, което тя направи за Перник през последните 4 години е показател, че с висок професионализъм и с подкрепата на правителството Европа влиза уверено в нашия дом“, каза още той. Новаков отправи призив към перничани да изберат листата на ГЕРБ и СДС, защото тя е единствената, която има доказани авторитети и професионалисти.  Областният координатор на ГЕРБ-Перник Вяра Церовска беше категорична, че ГЕРБ и СДС изпращат листа от подготвени, млади и ентусиазирани европейски политици, които ще работят за успеха и просперитета на България, за достойнството и самочувствието на всички българи навсякъде по света.  „Толкова много са достиженията на демокрацията. Всеки българин севълнува от съдбата на страната ни. Именно заради това, на 26 май трябва да дадем своя принос за запазването ѝ в България“, подчерта лидерът на ГЕРБ-Перник и призова всички демократично мислещи хора, да изберат номер 12 в интегралната бюлетина.   „Евродепутатите от партия ГЕРБ доказаха, че имат изключителен опит и авторитет и съм убеден, че ще представят достойно страната ни в Европа“, сподели кандидатът за член на ЕП Александър Йорданов. Той определи Андрей Новаков като най-опитния евродепутат, с личен принос за изработването на един изключително благоприятен бюджет за страната в следващия програмен период.„Победата на ГЕРБ и СДС на Европейските  избори ще даде необходимата на България сигурност и стабилност“, каза още той.  Общинският ръководител на ГЕРБ-Перник Ирена Соколова подчерта, че листата на ГЕРБ и СДС е съставена изцяло от кандидати, които се гордеят с постигнати резултати в биографиите си. Те са с изявен европейски и национален политически опит и са доказали, че утвърждават националните интереси заедно с европейските. “Европа е факт и същевременно процес, който създаваме и развиваме. Искаме развитие и напредък и най-напред имаме нужда от сигурност, спокойствие и справедливост. По време на  кампанията трябва задълбочено обсъждане на тези и други теми. И ще бъде непростимо да ги подминем и подменим. Искаме политика на постигане на съгласие и разширяване на подкрепата! Националните и европейски програми  дават реален шанс за развитие и напредък, и ако загубим тази кампания в несъстоятелно противоборство и идеологически спорове, то тогава ще загубим възможността Европа да развие България“, отбеляза Соколова. Тя  беше категорична, че партньорство с изразените демократични партии вдясно ще бъде ключово за успеха на ЕНП на европейските избори в България.  Председателят на СДС Румен Христов призова дебатът в предстоящите избори да бъде съсредоточен в това - какво нашите евродепутати ще направят за България.", "date": "2019.04.30", "title": "Андрей Новаков в Перник: Показахме способностите си и ще спечелим доверието на хората"}
{"url": "http://epicenter.bg/article/Andrey-Kovachev-shte-poseti-Knezha-na-1-may/181482/2/0", "text": "  Кандидатът за евродепутат от ГЕРБ Андрей Ковачев ще посети община Кнежа на 1 май. Това съобщиха от пресцентъра на ГЕРБ.   От 10:30 ч. утре кандидатът за евродепутат Андрей Ковачев ще присъства на откриването на традиционния фолклорен фестивал в община Кнежа, който ще се проведе в лесопарк „Гергана” край града.   От 13:00 ч. Андрей Ковачев ще се срещне с жители на град Кнежа в ресторант „Хибрид” в центъра на населеното място.  На срещата ще бъде дискутирана политическата платформа на ГЕРБ за евроизборите, както и основните приоритети в работата на евродепутатите в следващите пет години.   От 14:00 ч. в салона на читалището в село Бреница Ковачев ще участва в предизборна среща с жителите на селото.   В 16:00 ч. кандидатът за евродепутат от листата на ГЕРБ и СДС ще посети шивашка фирма в село Подем. ", "date": "2019.04.30", "title": "Андрей Ковачев ще посети Кнежа на 1 май"}
{"url": "http://epicenter.bg/article/Tezhka-katastrofa-s-uchilishten-avtobus-mezhdu-Aytos-i-Karnobat-/181484/2/0", "text": "Училищен автобус е катастрофирал между Айтос и Карнобат, няма пострадали при инцидента, съобщава БНР.    По първоначална информация, той се е ударил челно с лека кола и се е преобърнал в канавката.   В автобуса е имало три деца от село Чукарка. Автобусът се е  преобърнал, била е рязана вратата му, за да бъдат извадени децата.  Другите участници в пътното меле са Мерцедес-ван и Ауди А6. И двата автомобила, които са се врязали в автобуса, са с бургаска регистрация, пише регионалният сайт flagman.bg.   ", "date": "2019.04.30", "title": "Тежка катастрофа с училищен автобус между Айтос и Карнобат "}
{"url": "http://epicenter.bg/article/-Transportna-stachka-za-24-chasa-e-obyavena-v-Gartsiya-na-1-may/181485/2/0", "text": "По информация на посолството на България в Атина за 1 май 2019 г. в Гърция е обявена 24-часова транспортна стачка, която ще засегне автобусния, тролейбусния, градския електрически железопътен транспорт, както и движението на метрото, на корабите и на фериботите. Това съобщиха от Външно министерство.   Шофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 9:00 часа до края на работното време, а на кораби и фериботи – от 00:00 до 24:00 ч.   Трамваите, такситата и междуградските автобуси, както и другият масов транспорт, ще се движат съгласно разписанията. За допълнителна, по-подробна информация българските граждани могат да се обръщат към посолството в Атина на телефони: 0030 2106748105 и 0030 6937096220.   Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.", "date": "2019.04.30", "title": " Транспортна стачка за 24 часа е обявена в Гърция на 1 май"}
{"url": "http://epicenter.bg/article/Haralan-Aleksandrov--Ne-sme-bili-robi-v-Osmanskata-imperiya--a-nevolni-podanitsi-/181486/2/0", "text": "  \"Ние сме отпечатък на съветския модел, Русия винаги е оказвала огромно влияние в България. Така Харалан Александров коментира в ефира на Нова тв реакциите, които предизвика собственото му изказване, че турско робство в България не е съществувало.  \"Голяма част от разумните и образовани хора са съгласни, че не е имало турско робство, във вида на това, че хората са били вещи, всички са съгласни, че те са били поданици на султана\", заяви Александров.    в който хората влагат целия травматичен опит от тази епоха\". Според него,    Що се отнася до  Родителите на децата, които са вземани за еничарския корпус, са с по-висок статус от останалите, добави той.   Българите са се придвижвали свободно из цялата територия на Османската империя, можели са да търгуват.   След Руско-турската война заживяваме със спомена, че сме били роби, без да сме били, заяви Александров.  От гледна точка на правния статут сме били свободни поданици, но  . По същия начин би трябвало да разглеждаме чехите, поляците и унгарците в Хабсбургската империя, посочи социалният антрополог На въпрос как ще коментира факта, че през Средновековието е имало развит пазар на роби и кръвния данък, социалният антрополог припомни, че един от великите везири Соколович, който е взет в Еничарския корпус, дава своя принос към развитието на родната му Босна.  \" , като е описвана ситуацията като непоносима, докато тя е била умерено непоносима. Ние заживяваме, че сме били роби, без да сме били такива в действителност. Защо да бъдем роби е толкова важно за нас\", попита Александров.  \" \", разкри социалният антрополог. Единствено като роби се определят чернокожите, ние сме по-скоро неволни поданици на империята, добави Александров.   Настояването, че робството трябва да се третира в чисто юридическия смисъл на думата, е ситуация, която трудно се приема.   каза оше Харалан Александров. На въпрос дали трябва да се променят учебниците в тази посока Харалан Александров каза, че това не е била целта му. \"Нямаме право да посягаме към идентичността, ако това е толкова важно за нас. има нещо като културна памет, която е различна от историческите факти. Тя има собствена избирателна система за подреждане на историята - в случая героично жертваната идентичност\", посочи социалният антрополог.  \"Последният случай на одран жив човек е на Антонио Бригадин, който е одран по заповед на турски паша, и то защото е бил в лошо настроение. После кожата му е била опъната и пренесена от кораб до Истанбул. Чак тогава пашата осъзнава какво е направил, християнският свят се надига и малко след това империята е наказана в битката при Лепанто\", припомни Александров.  Това че нашите хора са избрали да се жертват ги прави много по-ценни от това да се считат за роби, заяви Александров в коментар на въпрос за кървавото потушаване на Априлското въстание и Баташкото клане.", "date": "2019.04.30", "title": "Харалан Александров пак скандализира: Не сме били роби в Османската империя, а неволни поданици "}
{"url": "http://epicenter.bg/article/GERB-Pernik-otkri-kampaniyata-si-s-vodosvet-za-zdrave-i-uspeh/181488/2/0", "text": "  С водосвет за здраве и успех ГЕРБ-Перник откри предизборната си кампания в областта, съобщиха от пресцентъра на партията.  С водосвет за здраве и успех ГЕРБ-Перник даде старт на предизборната кампания за членове на Европейския парламент. По традиция ритуалът беше отслужен в църквата „Свети Иван Рилски“. Свещ в храма запалиха най-младият кандидат за член на Европейския парламент от листата на ГЕРБ и СДС Андрей Новаков и Александър Йорданов, областният координатор на местната структура на ГЕРБ-Перник д-р Вяра Церовска, народният представител д-р Александър Александров, председателят на Жени ГЕРБ Ирена Соколова, членове и симпатизанти на партията в Перник, представители на Съюза на демократичните сили.  Андрей Новаков подчерта значимостта на предстоящите избори както за България, така и за Европа. \"В следващия Европарламент ще продължим да защитаваме интересите на страната ни в Европа и гласът на България ще се чува\", категоричен беше той.  Председателят на ГЕРБ-Перник Вяра Церовска отбеляза, че Андрей Новаков заема достойното трето място в листата за кандидати за евродепутати, което е признание за успешната му работа през последните пет години като представител на българските граждани в Европейския парламент.", "date": "2019.04.30", "title": "ГЕРБ-Перник откри кампанията си с водосвет за здраве и успех"}
{"url": "http://epicenter.bg/article/Toplofikatsiya-Sofiya-zapochna-spiraneto-na-parnoto/181489/2/0", "text": "Започва спирането на отоплението в столицата, съобщиха от \"Топлофикация София” ЕАД. Стартира кампанията за отчитане на уредите за дялово разпределение и изготвянето на изравнителните сметки за периода 1 май 2018 г. – 30 април 2019 г.   В тази връзка \"Топлофикация София” ЕАД призовава клиентите да осигурят достъп до всички жилища, включително и до апартаментите, в които отоплителните тела не се използват или са свалени. Проверката и отчетът на всички уреди и на водомерите за топла вода ще даде възможност на топлинните счетоводители да изготвят бързо и коректно изравнителните сметки и да не се налага те да бъдат преработвани поради по-късни отчети в отделни жилища. От дружеството припомнят, че клиентите имат право на две дати за безплатен отчет на уредите от топлинните счетоводители. Посещението на едната от тези дати задължително трябва да бъде в извънработно време. Ако нямат възможност да осигурят достъп до жилището на тези дати, потребителите могат да се свържат с топлинния си счетоводител и да заявят дата за индивидуален отчет, която, обаче, се заплаща според ценоразписа на съответната фирма.", "date": "2019.04.30", "title": "Топлофикация София започна спирането на парното"}
{"url": "http://epicenter.bg/article/Hilyadi-protestiraha-sreshtu-premiera-Babish--iskat-nezavisim-sad/181434/7/0", "text": "Хиляди граждани на Чешката република излязоха на протест срещу министър-председателя Андрей Бабиш и с искания за независима съдебна система. Това съобщава германският национален ежедневник Die Frankfurter Allgemeine Zeitung. Централният протест бе проведен във вечерните часове на понеделник в центъра на Прага. Демонстрации имаше в над сто други градове в страната.  Изданието припомня, че днес, 30 април, в длъжност встъпва новият министър на правосъдието Марие Бенешова. Прокуратурата проучва дали има основания за повдигането на обвинения срещу Бабиш за предполагаема измама с субсидии. Протестите са провокирани и от назначаването на Марие Бенешова за министър на правосъдието. Недоволните граждани смятат, че Бенешова ще се меси в криминално дело, което засяга министър-председателя.   Опозицията подозира, че върху съдилищата се оказва натиск заради дело, което трябва да определи дали премиера Бабиш е злоупотребил със субсидии от Европейския съюз преди повече от 10 години. Милиардерът Бабиш многократно е отричал обвиненията и твърди, че делото е опит да бъде изваден от политиката. На 17 април завърши полицейската проверка, която заключи, че Бабиш и негови сътрудници трябва да бъдат съдени за измама във връзка с разпределянето на 2 милиона евросубсидии от ЕС. Ако бъде признат за виновен, Бабиш е заплашен от присъда до 10 години затвор.", "date": "2019.04.30", "title": "Хиляди протестираха срещу премиера Бабиш, искат независим съд"}
{"url": "http://epicenter.bg/article/Donald-Tramp-izprati-za-ratifikatsiya-protokola-za-priemane-na-Makedoniya-v-NATO/181435/7/0", "text": "Президентът на САЩ Доналд Тръмп изпрати за ратификация в Сената протокола за присъединяване на Северна Македония към НАТО, съобщиха от Белия Дом, предава македонската редакция на Радио „Свободна Европа“, цитирана от Фокус. В писмото на държавния глава до Сената се казва, че „Северна Македония е твърд партньор на САЩ в сферата на сигурността и нейното членство в НАТО ще бъде от значение за стратегическите интереси на САЩ и Алианса“.  Протоколът за членство на Република Северна Македония в НАТО беше подписан от страните-членки на Алианса на 6 февруари 2019 година в Брюксел.", "date": "2019.04.30", "title": "Доналд Тръмп изпрати за ратификация протокола за приемане на Македония в НАТО"}
{"url": "http://epicenter.bg/article/-quot-Kommersant-quot---Gazprom--zaplashi-sas-sad-Daniya-zaradi-zabavyaneto-na-Severen-potok-2/181437/7/0", "text": "Руският енергиен гигант \"Газпром\" продължава да вижда \"шанс\" за въвеждането на газопровода \"Северен поток-2\" в експлоатация до края на текущата година, въпреки отсъствието на разрешение от Дания за полагане на тръбите. Но в изявленията на ръководството на компанията прозира несигурност - паралелно \"Газпром\" се подготвя за юридически действия срещу властите на скандинавската страна, които - от гледна точка на енергийния гигант, бави процеса. Източници на вестник \"Коммерсант\" предупреждават, че руската компания има малки шансове за бърза победа в този спор. Според анализатори обаче самата заплаха от иск срещу Дания може да окаже натиск над управляващите в Копенхаген.  , заяви Дмитрий Хандога, заместник-ръководител на външноикономическия отдел на компанията.  Припомня се, че на 15 април бе подадена молба за трети опционален маршрут на газопровода на юг от Борнхолм, както поиска датският регулатор. Последният преустанови разглеждането на двете предишни заявления, докато не бъде проучен определеният маршрут. Дмитрий Хандога обяви по-рано, че е подадена жалба срещу това изискване на регулатора. \"Анализираме как ще се отрази издаването на датското разрешително в един или друг срок, работим по набор от мерки, за да запазим изпълнението на проекта по график\", добави той. Аргументите на Nord Stream 2 се основават на факта, че ИИЗ, за разлика от териториалните води, не е под суверенитета на държавата, поясняват източници на изданието.  Съответно    Той обаче отбелязва, че досегашното обсъждане е само за диалога с регулатора, а не за началото на съдебния процес. Последното, ако \"Газпром\" следва този път, ще отнеме години. Позицията на Дания принуждава \"Газпром\" сериозно да обмисли предстоящите преговори за разширяване на транзита на газ през Украйна след 2020 година. Без Nord Stream 2, компанията ще трябва да изпомпва около 70 милиарда кубически метра годишно през Украйна, ако търсенето в Европа остане на рекордните нива, регистрирани през 2018 година. Забавянето влошава рентабилността на проекта. В рамките на конферентен разговор е зададен въпросът как „Газпром“ може да намали рисковете от прекъсване на транзита, в случай че „Северен поток-2“ не бъде построен, а с Украйна не може да се постигне споразумение. Действащият ръководител на „Газпром Експорт“ Михаил Малгин отбеляза, че компанията „като разумен оператор“ активно изпомпва газ в складове в Европа. Въпреки това, тези мощности не са достатъчни - дори когато през 2017 г. \"Газпром\" изпомпа рекордните осем милиарда кубически метра газ в европейските ПГС, този източник би могъл да покрие само около 10% от дневните доставки за Европа.   Ако Германия е в състояние да окаже необходимия политически натиск върху Дания и да получи разрешение, то проектът все още може да бъде завършен до края на годината. В същото време   Nord Stream 2 вече се подготвя за дело по този въпрос. \"Във всеки случай, газопроводът ще бъде построен и ако транзитът не успее, ще бъде активиран, независимо дали ще бъде законно или не\", казва един от източниците на редакцията.   Въпреки че самата тръба през датския участък на \"Северен поток\" може да бъде положена за един и половина до два месеца, все още ще бъде необходимо тя да се тества и напълни с газ. Алексей Гривач от Фонд за национална енергийна сигурност смята, че крайният срок за получаване на разрешение е октомври. Според него заплахата от съдебно дело и възстановяването на потенциални щети може да принуди Копенхаген да издаде разрешително, докато сега датските органи отлагат този въпрос без риск. Като цяло, според експерта, ", "date": "2019.04.30", "title": "\"Коммерсант\": „Газпром” заплаши със съд Дания заради забавянето на Северен поток-2"}
{"url": "http://epicenter.bg/article/Nito-edin-zapaden-lider-nyama-da-prisastva-na-chestvaneto-na-Denya-na-pobedata-v-Moskva/181440/7/0", "text": "Нито един западен лидер няма да присъства на честването на Деня на победата в Москва на 9 май.   Това стана ясно от думите на говорителя на Владимир Путин Дмитрий Песков, който заяви, че \"Кремъл не е канил никого специално\".   Припомняме, че от 2014 година, в която беше окупиран украинският полуостров Крим западните лидери бойкотират официалните чествания, провеждани от руското ръководство, а през 2016 година пристигна единствено президентът на Казахстан Нурсултан Назарбаев. През 2017 година присъства президента на Молдова Игор Додон, а през 2018-та президентът на Сърбия Александър Вучич и премиерът на Израел Бенямин Нетаняху. Обичайно Кремъл се стреми да използва Деня на победата, за да демонстрпира своето външнополитически влияние, канейки световни лидери в Москва, за да им деомнстрира военната мощ на Русия.   Превод: Faktor.bg", "date": "2019.04.30", "title": "Нито един западен лидер няма да присъства на честването на Деня на победата в Москва"}
{"url": "http://epicenter.bg/article/Gorbachov--Rusiya-i-SASht-tryabva-nezabavno-da-vazstanovyat-dialoga-za-strategicheskata-stabilnost/181454/7/0", "text": "Бившият съветски лидер Михаил Горбачов предупреди, че диалогът между Русия и САЩ за стратегическа стабилност трябва да бъде подновен незабавно, тъй като политиката на ядрено възпиране представлява постоянна заплаха за мира. Съответната си позиция той изрази в статия за американското издание  , предава TACC, цитирана от Фокус. Бившият президент на СССР изрази солидарност с мнението на Джордж Шулц, държавен секретар на САЩ в периода 1982-1989 г., с Уилям Пери, който е бил министър на отбраната на САЩ през 1994-1997 г., и сенатора от щата Джорджия Сам Нан. В статия в същия вестник от 11 април те подчертаха необходимостта от възможно най-скорошно възобновяване на диалога между САЩ и Русия по въпросите на стратегическата стабилност. \"Съгласен съм с тях за спешната необходимост от [подновяване] на стратегическото взаимодействие между САЩ и Русия. Аз също съм убеден, че ядреното възпиране, вместо да защитава мира, го поставя под постоянна заплаха\", подчерта Горбачов. Той припомни, че някога не е успял да убеди в това британския премиер Маргарет Тачър, която е била убедена, че ядрените оръжия са възпрепятствали избухването на Трета световна война. \"Днес чуваме същите аргументи в САЩ и Русия\", предупреди Горбачов. \"Ядрените оръжия приличат на пистолет, висящ на стена в пиеса, написана и поставена от непознат човек. Ние не знаем намеренията на режисьора. Ядрените оръжия може да се задействат поради технически проблем, човешка грешка или компютърна неизправност\", алармира бившият лидер на СССР. ", "date": "2019.04.30", "title": "Горбачов: Русия и САЩ трябва незабавно да възстановят диалога за стратегическата стабилност"}
{"url": "http://epicenter.bg/article/V-Norvegiya-zaloviha-kit-s-podozreniya--che-e-ruski-shpionin/181456/7/0", "text": "\r\n Един кит белуга, открит на брега на Норвегия, носел специална руска сбруя и вероятно е бил обучаван от руския флот, казва норвежки експерт, цитиран от BBC. Морският биолог проф. Аудун Рикардсен заяви, че сбруята има държател на GoPro камера и етикет, който сочи като източник Санкт Петербург. Норвежки рибар успял да го отстрани от кита. \r\n   \r\n \r\n Дресираната белуга многократно се приближавала до норвежките лодки край Ингоя, арктически остров на около 415 км от Мурманск, където се намира северният флот на Русия. Този вид китове се раждат във водите на Арктика. \r\n   \r\n Норвежката NRK публикува видеозапис, който показва свалената сбруя на белугата. \r\n   \r\n Проф. Рикардсен каза пред Би Би Си, че сбруята \"е била прикрепен много плътно около главата, пред гръдните му перки \". Каза, че е имало държател за GoPro, но не и камера. \r\n   \r\n Руски полковник от резерва, който преди е писал за военната употреба на морски бозайници, отхвърли безпокойството на Норвегия заради белугата. Но той не отрече, че може да е избягала от руския флот. \r\n   \r\n Интервюиран от руския оператор „Говори Москва“ полковник Виктор Баранец каза: \"Ако сме използвали това животно за шпионаж, наистина ли смятате, че ще прикачим номер на мобилен телефон със съобщението\" моля, обадете се на този номер\"?\" \r\n   \r\n \"Имаме военни делфини за бойни роли, не го покриваме\", каза той. \r\n Досега със сигурност може да се твърди, че и Русия, и САЩ са използвали по време на студената война обучени делфини за различни бойни действия. Руската база е в Севастопол, който беше под украински контрол до 2014 г., когато Русия анексира Крим. Американската база за военноморска програма за бозайници беше в Сан Диего. \r\n \r\n", "date": "2019.04.30", "title": "В Норвегия заловиха кит с подозрения, че е руски шпионин"}
{"url": "http://epicenter.bg/article/Leonardo-da-Vinchi-izchislil-kraya-na-sveta-/181457/7/0", "text": "Леонардо да Винчи е изчислил кога ще настъпи краят на света.   Това твърди изследователката Сабрина Сфорца Галиция от Ватикана. Тя е от хората, които силно вярват, че Леонардо наистина ни е оставил таен код към някои от тайните, до които е достигнал или които е узнал от посветени. Този код е закодиран в произведенията му - картини, скици, научни трудове и размисли, твърди г-ца Сфорца Галиция, пише в. \"Астро Телеграф\".  Тя години наред проучва шифрите на Леонардо в картините му. \"Наистина има код на Да Винчи, макар и доста по-различен, отколкото пише Дан Браун в популярния си роман \"Шифърът на Леонардо\", отсича изследователката.  Сабрина прави обстойни проучвания на \"Тайната вечеря\". Стенописът е нарисуван в черквата \"Санта Мария деле Грацие\" в Милано. Леонардо заедно с учениците си го прави от 1495 до 1498 г. Размерите му са 4,60 на 8,80 метра. Сфорца Галиция изследва и гоблена, който шият за френския крал Луи XIII по стенописа на Леонардо. Смята се, че за гоблена са използвани оригинални скици, които Да Винчи прави за фреската. Използвайки сложни алгоритми и правейки компютърни модели, изследователката изчислява, че в \"Тайната вечеря\" художникът енциклопедист е засекретил послание за края на света. Според нея шифърът на Леонардо наистина съществува и той е именно за края на света, а не за това дали Христос се оженил за Мария Магдалена и от връзката им дали се е родило дете.  Разбирайки древни и средновековни кодове, Сабрина Сфорца Галиция смята, че е разбрала какво е посланието на Леонардо в \"Тайната вечеря\". Според твърденията на изследователката, в картината за последното ядене на Христос с учениците му е закодирано откровение за апокалипсиса. Той ще бъде под формата на тотален потоп. Стартът му ще бъде на 21 март 4006 г., а финалът му ще е на 1 ноември същата година. Така Леонардо да Винчи ни е оставил послание, че краят на света ще е през 4006 г., убедена е Сабрина.  \"Да Винчи е бил изключителен ренесансов учен и човек на вярата, който е живял в трудни времена. В творчеството си той е засекретил послания за тайното знание, в което е бил посветен и за откритията си, за да не бъде атакуван от многобройните си недоброжелатели. За жалост, голяма част от неговите творби са изгубени, но ние сме длъжни да предадем посланията му от творбите му, които са налични\", казва Сабрина. ", "date": "2019.04.30", "title": "Леонардо да Винчи изчислил края на света, кодът за тоталния потоп е в \"Тайната вечеря\""}
{"url": "http://epicenter.bg/article/Mey-iska-skok-na-studentskite-taksi-sled-Brekzit-/181458/7/0", "text": "Британският премиер Тереза Мей е поискала скок в таксите за студентите от ЕС след Брекзит. За плана на британското правителство да промени цената на обучение в британски университети за граждани на ЕС след Брекзит съобщава „Файненшъл таймс“, цитиран от БГНЕС.   Тереза Мей иска да повиши повиши тарифите до нивото на тези, които плащат студентите от трети страни. Предложението да се спре преференциалното третиране на студенти от ЕС идва от министъра на образованието Деймиън Хиндс и окончателното решение по него все още не е взето.   Критиците на тази инициатива твърдят, че това ще подкопае конкурентоспособността на Обединеното кралство. Министерството на финансите вече е изразило загриженост, че поради вдигането на тарифите притокът на талантливи млади хора в страната ще намалее. Според вътрешните оценки на правителството, тази стъпка може да намали броя на студентите от страните от ЕС с две трети.   Сега студенти от страните от ЕС учат в английските университети при същите условия като британските граждани. Обучението е ограничено до 9 250 паунда на година, студентите от Европейския съюз също имат право на студентски кредити за обучение, гарантирани от правителството.   Министър Хиндс иска да започнат да се налагат по-високи такси на европейските студенти още през учебната 2021/2022 година, когато Великобритания трябва да напусне ЕС и да излезе от преходния период. Един от аргументите на министъра е, че британското правителство не трябва да издава студентски заеми с нисък лихвен процент на никой друг, освен на гражданите на своята страна, защото много заеми, издавани от студенти от ЕС, никога не се възстановяват и няма механизми това да се случи.   През 2017 г. 135 000 студенти от страните от ЕС без британско гражданство са се обучавали в университетите във Великобритания. Копирано от standartnews.com", "date": "2019.04.30", "title": "Мей иска скок на студентските такси след Брекзит "}
{"url": "http://epicenter.bg/article/Erdogan-predlozhi-na-Tramp-da-se-tarsi-reshenie-za-ruskite-C-400/181469/7/0", "text": "Спорът между Анкара и Вашингтон за това дали Турция да купи ракетите от Русия се придвижи една стъпка напред към евентуалното му решение.  Реджеп Ердоган предложи на Доналд Тръмп да се създаде работна група за преодоляване на различията между Анкара и Вашингтон за руските ракети С-400, предаде Ройтерс. Това стана по време на телефонен разговор между двамата президенти в понеделник. \"Президентът Реджеп Тайип Ердоган проведе телефонен разговор с президента на САЩ Доналд Тръмп. Лидерите обмениха мнения по темата за Сирия и се споразумяха да продължат тясното си сътрудничество в борбата срещу тероризма. Нашият президент повдигна въпроса за създаването на работна група за доставката на системи С-400\", съобщи в комюнике канцеларията на турския държавен глава.  Белият дом също потвърди, че Тръмп и Ердоган са обсъдили плановете на Турция да купи ракетите. Държавният секретар Майк Помпео и няколко сенатори предупредиха Турция, че ако купи С-400 ще й бъдат наложени наказания по закон за санкции срещу държави, които купуват оръжие от Русия. Турция от своя страна заяви, че като член на НАТО не представлява заплаха за САЩ и законът за санкциите не може да бъде приложен спрямо нея. Досега Ердоган многократно е коментирал, че Турция няма да се откаже от сделката за придобиване на системата за противовъздушна отбрана, въпреки натиска от Вашингтон. Това стана повод за напрежение със САЩ, които заявиха, че съюзник от НАТО не бива да получава такова оборудване от неприятелска страна, припомня Ройтерс.   Двете страни спорят от месеци заради турската поръчка от Русия за закупуване на зенитните комплекси, за които САЩ твърди, че са несъвместими с отбранителните системи на НАТО и могат да компрометират техните изтребители F-35.", "date": "2019.04.30", "title": "Ердоган предложи на Тръмп да се търси решение за руските C-400"}
{"url": "http://epicenter.bg/article/Kola-se-vryaza-v-mol-v-Hamburg--ima-dvama-raneni/181473/7/0", "text": "Автомобил се заби в търговски център в Хамбург с пълна скорост, ранявайки двама души, съобщава БГНЕС. По информация на Ройтерс полицията разследва инцидент, а не терористичен акт.   Колата счупила стъклените врати на търговския център, преди да се спре в ескалатор и да увисне наполовина от един от етажите вътре в сградата. Търговският център е евакуиран. Полицейски и спасителни екипи са разположени на мястото на инцидента. Според говорител на пожарната случката се развила за 5-8 секунди.", "date": "2019.04.30", "title": "Кола се вряза в мол в Хамбург, има двама ранени"}
{"url": "http://epicenter.bg/article/Istoricheski-moment--Yaponskiyat-imperator-Akihito-abdikira--Video-/181476/7/0", "text": "Настоящият японски император Акихито извърши основния ритуал за предаването на Хризантемовия трон на неговия син Нарухито. Това е първата абдикация в Япония за повече от два века.   Акихито технически остава император до полунощ, когато страната ще навлезе в новата ера на Рейва или \"красива хармония”, която ще продължи докато Нарухито се пенсионира.   По време на брифинг 85 годишният монарх заяви, че е прекарал 30 от живота си изпълнявайки дълга си с \"дълбоко уважение и любов към хората”. \"Това беше голяма благословия”, каза той.   Акихито благодари на \"народа на Япония, който ме прие като техен символ и ме подкрепяше”.   При краткия ритуал в разкошната \"Чамова стая” в императорския дворец в Токио напускащия император обърна трона си в присъствието на императорската регалия - древен меч и свещено бижу, за което се смята, че легитимира императора.   Премиерът Шинзо Абе благодари на императора, който заемаше Хризантемовия трон от 1989 г., казвайки, че той е \"изпълнил задълженията си като символ на Япония.”   Той добави, че кралската двойка е позната с техните пътувания, за да утешат жертвите на природни бедствия, е дала на японците \"смелост и надежда”.    Източник: Канал 3", "date": "2019.04.30", "title": "Исторически момент! Японският император Акихито абдикира след 30 години на трона (Видео)"}
{"url": "http://epicenter.bg/article/Huan-Guaydo--Zapochna-finalnata-faza-ot-svalyaneto-na-Maduro-/181477/7/0", "text": "Лидерът на венецуелската опозиция Хуан Гуайдо заяви във вторник, че „финалната фаза“ от неговия план за сваляне на президента Николас Мадуро е започнала и призова народа на страната и военните да го подкрепят, за да се сложи край на „узурпацията“ на настоящия режим, предава Reuters, цитирана от \"Фокус\".  Журналист на Ройтерс по-късно e видял Гуайдо в близост до военновъздушната база „Ла Карлота“ в Каракас, заобиколен от група мъже в униформи.  Министърът на информацията на Венецуела Хорхе Родригес написа в „Туитър“, че срещу правителството се изправя малка група от „предатели от армията“, които искат да осъществят преврат.  След това, във видео, публикувано на неговия акаунт в „Туитър“ Гуайдо говори в компанията на мъже във военни униформи и опозиционния политик Леополдо Лопес, който е под домашен арест.  „Националните въоръжени сили взеха правилното решение и сега разчитат на подкрепата на венецуелския народ“, заяви Гуайдо.  По- рано неправителствената организация NetBlocks, която се занимава с мониторинг на блокировките в интернет, съобщи, че достъпът до някои социални мрежи е ограничен във Венецуела след появата на съобщение за въстание на група военни\", предаде ТАСС.  „Много интернет страници са ограничени във Венецуела на фона на военното въстание в подкрепа на операция „Свобода“, се казва в страницата на организацията в „Туитър“.  Според данните на NetBlocks, в момента във Венецуела не работят „Туитър“ и „Перископ“.  По-рано Гуайдо публикува видеоклип, на който се обръща към венецуелските военни с призив да излязат на улицата, за да „сложат край на узурпацията на страната“.  По неговите думи, обръщението е записано от територията на въздушната база Франсиско Миранда в Каракас. На видеото заедно с Гуайдо е заснета група военни и лидерът на опозиционната партия „Народна воля“ Леополдо Лопес, който в момента трябва да е под домашен арест.", "date": "2019.04.30", "title": "Хуан Гуайдо: Започна финалната фаза от свалянето на Мадуро "}
{"url": "http://epicenter.bg/article/NSI--22---ot-balgarite-sa-pod-praga-na-bednostta-oshte-20-9--ot-naselenieto-zhivee-v-materialni-lisheniya/181451/4/0", "text": "22 % от населението на страната са били под прага на бедността през 2018 г.   Това сочи статистика на НСИ. Индикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация.  Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“. През 2018 г. линията на бедност общо за страната e 351.11 лв. средномесечно на лице от домакинство. При този размер на линията под прага на бедност са били 1 550.8 хил. лица, или 22.0% от населението на страната. В сравнение с предходната година размерът на линията на бедност се запазва, а относителният дял на бедното население намалява с 1.4 процентни пункта.  Системата за социална защита има съществено значение за редуциране на бедността. Данните за 2018 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 22.0 до 29.5%, или със 7.5 процентни пункта.  Съответно при изключване на пенсиите и останалите социални трансфери равнището на бедност нараства до 45.2%, или с 23.2 процентни пункта. Основният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда.   За целия период на наблюдение относителният дял на бедните е най-висок сред безработните лица (56.1% за 2018 г.), като рискът от бедност при безработните мъже е с 11.8 процентни пункта по-висок в сравнение с безработните жени.  През 2018 г. делът на бедните сред заетите лица във възрастовата група 18 - 64 години се запазва на нивото от предходната година - 10.1%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно работно време. Същевременно рискът от бедност сред работещите жени е с 2.9 процентни пункта по-нисък от този при мъжете.  Образователното равнище оказва съществено влияние върху риска от бедност при заетите лица. Най-висок е относителният дял на работещите бедни с начално и без образование - 66.2%. С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 4 пъти за лицата със средно образование.  Делът на работещите бедни с висше образование е 6.2%. От 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група. Отговорът на този въпрос е доброволен, т.е. ако лицето не желае да посочи към коя етническа група принадлежи, се отбелязва отговор „Не желае да отговори“. Дадена е възможност да се отбележи и отговор „Не се самоопределям“, ако лицето не може да определи своята етническа група.  Етническата група на децата се определя от родителите. Ако родителите имат различна етническа принадлежност, за децата се регистрира отговорът, който родителите определят по взаимно съгласие. През 2018 г. най-висок е относителният дял на бедните сред лицата, самоопределили се от ромската етническа група - 68.3%, а най-нисък - сред лицата, самоопределили се от българската етническа група - 15.6%. Наблюдават се съществени различия в разпределението на бедните от различните етнически групи според икономическата им активност. Сред бедните от българската етническа група преобладават пенсионерите (48.7%), докато при ромската етническа група най-висок е относителният дял на безработните лица (39.2%).  По отношение на работещите лица най-висок е относителният дял. Образователното равнище оказва силно влияние върху риска от бедност независимо от етническата принадлежност - и при трите основни етнически групи с нарастване на образователното ниво рискът от бедност за работещите лица намалява. Рискът от бедност за лицата с начално и без образование е 28 пъти по-висок в сравнение с риска от бедност при лицата с висше образование за българската етническа група и 3 пъти по-висок за турската етническа група.  Най-голям брой лица изпитват ограничения по отношение на плащането навреме на разходите свързани с жилището (27.5%). Успоредно с това 22.6% от лицата не могат да си позволят консумация на месо, пиле или риба всеки втори ден, а 19.6% от лицата не могат да посрещнат със собствени средства неочаквани финансови разходи. Ограничения при отоплението на жилището си имат 26.2% от лицата.  През 2018 г. 20.9% от населението живее в материални лишения.  Ограниченията на лицата, свързани със задоволяване на определени нужди и потребности, се различават в зависимост от етническата принадлежност. За всички етнически групи най-висок е процентът на лицата, които имат затруднения при плащането навреме на разходите за жилището, като сред ромите това са 65.1%, за турската етническа група – 33.3%, и за българската етническа група – 24.8% от лицата, самоопределили се към съответния етнос (табл. 4).  Повече от половината от ромите (51.5%) не могат да си позволят, ако желаят, едноседмична почивка извън дома и около 63% не могат да си позволят консумация на месо, пиле или риба всеки втори ден. При турската етническа група 29.4% от лицата не могат да посрещнат със собствени средства неочаквани финансови разходи и 30.3% не могат да си позволят консумация на месо, пиле или риба всеки втори ден.", "date": "2019.04.30", "title": "НСИ: 22 % от българите са под прага на бедността,още 20.9% от населението живее в материални лишения"}
{"url": "http://epicenter.bg/article/Shtedrost-s-evropari--Stolichna-obshtina-kupuva-peyka-za-10-000-lv--i-koshche-za-bokluk-za-1000--/181459/4/0", "text": "Столичната община е развързала щедро кесията за закупуването на градски мебели при течащия ремонт на центъра. Какво и откъде да се купува, до голяма степен е било предрешено още на ниво проект, като цените при някои артикули сериозно надхвърлят пазарните. Така за едно кошче за боклук столицата ще плати симпатичната цена от 1 000 лв., а монолитна градска пейка от гранит ще струва на столичани 10 000 лв. Това показа проверка на \"Сега\" на базата на публично наличната информация за течащия ремонт в централни градски зони.  Пейка за 10000 лв. и кошче за 1000 купува Столична община  В момента с пари от ЕС се работи по две градски зони. \"Джи Пи Груп“ отговаря за обновлението на участъци от ул. „Цар Шишман“, „6-ти септември“, „Солунска“ и „Граф Игнатиев“ (20 113 417 лв. без ДДС) , а \"ПСТ Груп\" ремонтира пл. \"Александър Невски\", пл. \"Народно събрание\", градинките при университета, \"Св. София\" и \"Кристал\" (17 888 814 лв. без ДДС).  Общината е предпочела да скрие цените за по-скандалния ремонт - извършваните от фирма \"Джи Пи Груп\" дейности. Договорът с фирмата е публикуван с всички задължителни приложения по техническото изпълнение, но не и с ценовата оферта. Така няма как да се провери оферираната от изпълнителя цена за изпълнението на редица дейности, предизвикали скандал заради неприемливи естетически решения или лош монтаж. Общината не дава информация и по отделни запитвания. Така например „Сега“ поиска да получи информация за цената, която столицата ще плати за злополучните перки по \"Граф Игнатиев\" и Водната стена на пл. \"Гарибалди\", но от общината не отговориха конкретно.  Добра представа за разходите обаче дава договорът за другата зона с \"ПСТ Груп\". Тук ценовата оферта е публична, а от документацията става ясно, че и двете фирми са работили с един и същ мострен каталог за изпълнението на договора. От техническите оферти се разбира, че доставчиците на някои от продуктите са едни и същи. Така може да се очаква, че предложените цени по отделни позиции от двете фирми са близки. Цените на \"ПСТ Груп\" при някои продукти направо изумяват.  Над 2 пъти е разликата в предложената от \"ПСТ Груп\" цена за закупуване на улични кошчета спрямо пазарните цени за абсолютно същия модел, показа проверка на \"Сега\". Според мострения каталог, изготвен от проектанта \"А.Д.А.\", и за двете зони е заложено закупуването на кошчета с материал, устойчив на студ и вандализъм, капацитет 85 литра, тегло 9.6 кг и размери 47.5/76 см. За зоната, ремонтирана от \"ПСТ Груп\", е предвидено поставянето на 129 кошчета от марка Аdmiral, като фирмата е предложила единична цена от 988 лв. без ДДС на бройка (127 452 лв. без ДДС за цялото количество). Кошче с абсолютно същите характеристики в каталога на \"Мева\" за 2019 г. струва 392 лв. без ДДС. Не е ясно кога ще се монтират тези кошчета и дали моделът не е сменен - монтираните в момента в района съдове са от друг модел.  Косвена информация за цената на прословутите перки на акула по \"Граф Игнатиев\" разкрива друго проектантско решение - като антипаркинг елементи да се ползват гранитни блокове с размер 40/40/40. Блоковете могат да се видят по протежението на улиците и в двете зони, като цената на един гранитен блок при \"ПСТ Груп\" е 323 лв. без ДДС. В зоната на \"ПСТ Груп\" е заложено да бъдат поставени 151 гранитни блока с цел ограничаване на паркирането за цена от 48 759 лв. без ДДС. По договора с \"Джи Пи Груп\" е заложено поставянето на още 542 антипаркинг гранитни блока със същите размери. Цената на перките би следвало да е близка - първоначално и тези ограничители бяха в правоъгълна форма, а после бяха преработени, за да не пречат. Последно се реши перките да бъдат сменени с чугунени стълбчета.  Гранитът въобще е на мода при течащите ремонти на централната градска част въпреки скандално високите цени за отделни артикули. Така по договор с \"ПСТ Груп\" е поръчано да бъдат доставени 11 монолитни каменни пейки срещу астрономическата сума от 112 404 лв. без ДДС (10 218 лв. бройката). От мострения каталог става ясно, че блоковете трябва да са от светлосив гранит с монтирано дърво за сядане върху тях, като не са посочени размери. До момента в зоната на ремонта на \"ПСТ Груп\" няма доставени такива пейки, показа проверка на \"Сега\".  Сред куриозните продукти, поръчани по договора, е и изработен от ламарина знак за обозначаване на паркомясто за инвалиди. Ламариненият елемент с размери 40/40/60 ще се монтира върху статичен гранитен блок, като цената само на ламарината е 464 лв. без ДДС. В зоната на \"ПСТ Груп\" е предвидено монтирането на 10 такива елемента. След избухването на скандала около друго странно проектантско решение - \"Водната стена\" на пл. \"Гарибалди\", общинският съветник от ДСБ Марта Георгиева обяви, че по нейна информация доставката и монтажът на творението са стрували 28 000 лв.  Високите цени спрямо други оферти на пазара правят впечатление при много продукти. Така например по-обикновените пейки, класически дизайн, поръчани по договора с \"ПСТ Груп\", са на стойност 849 лв. без ДДС. Класически пейки със сходни размери от тропическо дърво от друг доставчик могат да се намерят за цени от 514 лв. Поръчани са 5 автоматизирани самопочистващи се тоалетни с единична цена 84 700 лв. без ДДС, а в интернет може да бъде открита оферта за тоалетна, изготвяна за община Бургас на същата фирма, на цена от 80 220 лв. с включен ДДС. Тук обаче е трудно да се провери дали характеристиките са еднакви и как самият монтаж товари цената. Заложена е и доставката на 7 велостоянки за по 6 броя велосипеди с единична цена 674 лв. без ДДС. Стойки за същия брой велосипеди, но друг модел могат да се намерят на цени от около 230 лв.  Мостреният каталог  При тези обществени поръчки изготвеният от проектанта мострен каталог до голяма степен е предрешил от кои вносители да се доставят съответните продукти. При строителните материали разнообразието е по-голямо, но при градските мебели посоченият модел води до ползване на един и същ доставчик и от двете фирми. Впечатление прави ползването на каталога на испанската фирма Novatilu. От него са заложени моделът за чешма Tree drinking fountain, оттам вероятно е заимствана и идеята за гранитни пейки. Гранитът по поръчката на \"ПСТ Груп\" е доставян от \"Евро строй 2016\", а по този на \"Джи Пи Груп\" - от фирма \"Жакот\". Не е ясно защо не е предпочетено обявяването на отделна обществена поръчка за доставка на градски мебели, за да се търсят по-изгодни цени. ", "date": "2019.04.30", "title": "Щедрост с европари! Столична община купува пейка за 10 000 лв. и кошче за боклук за 1000! "}
{"url": "http://epicenter.bg/article/-Arteks-quot--obzhalva-zapovedta-za-spirane-na-stroezha-na-sgradata--Zlaten-vek-/181478/4/0", "text": "На 25.04.2019 година в ДНСК е получена писмена жалба от фирма „Артекс – Златен век“ ООД срещу заповедта за спиране на строежа им, адресирана чрез ДНСК до Софийски административен съд – София град.  Предстои жалбата на фирмата да бъде изпратена по законоустановения ред в административния съд.   34-етажната сграда в софийския кв. \"Лозенец\" е най-големият проект на строителната компания.   До спирането му се стигна след като се разбра, че високопоставени политици са купували от \"Артекс\" луксозни апартаменти на цени под пазарните, а това поднови съмненията на протестиращите срещу строежа граждани, че депутати от ГЕРБ са прокарали законова поправка, от която \"Артекс\" са се възползвали.  Инициативен комитет от \"Лозенец\", в който има и общински съветници, протестира срещу строителството повече от година, но преди скандала с апартаментите, отговорните институции не намираха проблем.   Спирането на строителството беше обявено след среща на инициативен комитет от протестиращи с премиера Бойко Борисов на 8 април.   От компанията веднага обясниха решението с натиск на улицата и обявиха, че ще обжалват.. Писмената жалба е получена от администрацията на 25 април - последния работен ден преди великденските празници.   Съдът ще преценява кой е прав в спора за законността на строителството, след като самите държавни и общински институции изпаднаха в противоречие и смениха мнението си за това дали е строителното разрешително на компанията е валидно, или не.  Досега \"Артекс\" са построили десетина етажа от сградата. Заповедта за спиране влиза в сила веднага, а по съществото на спора предстои да се произнесат две съдебни инстанции. ", "date": "2019.04.30", "title": "„Артекс\" обжалва заповедта за спиране на строежа на сградата „Златен век“"}
{"url": "http://epicenter.bg/article/Prodalzhava-deloto-sreshtu-Miroslav-Borshosh-za-NDK/181442/3/0", "text": "Вицепремиерът Томислав Дончев и бившите министри за европейското председателство Деница Златева и Лиляна Павлова са призовани като свидетели по делото срещу бившия изпълнителен директор на НДК Мирослав Боршош, съобщава БНР.   Заедно с бившия председателя на Съвета на директорите на Националния дворец на културата Валентин Кръстев, Боршош е подсъдим за нецелево разходване на средства и умишлена безстопанственост, ощетили НДК с близо три и половина милиона лева.   Прокуратурата твърди, че отпуснати целево за европредседателството средства са били използвани за покриване на текущи разходи на НДК.   Дончев, Златева и Павлова са свидетели по делото, тъй като в различни периоди от управлението на Мирослав Боршош дружеството е било под техен надзор. Съдът даде ход на делото през ноември миналата година. ", "date": "2019.04.30", "title": "Продължава делото срещу Мирослав Боршош за НДК"}
{"url": "http://epicenter.bg/article/Kashti-za-gosti-shte-vrashtat-10-mln--lv--proverkite-prodalzhavat/181447/3/0", "text": "До момента са проверени 110 къщи за гости, като по тях са предявени за възстановяване над 10 млн. лв. Това каза на брифинг министърът на земеделието, храните и горите Румен Порожанов.  За периода от 2007 г. до 2013 г. са построени по две от мерките по Програмата за развитие на селски райони 746 къщи за гости. Те се финансират с до 200 хил. евро. По данните, които имаме, средното финансиране е около 135 хил. евро, заяви Порожанов.  По думите му основен проблем при къщите за гости е използването им по предназначение. До момента от Фонд \"Земеделие\" има направена проверка на около 18% от всички къщи за гости. По информация отпреди седмици са проверени над 110 къщи за гости, като по тях са направени актове и са предявени за възстановяване над 10 млн. лв. За 32 от тях имаме искане за пълно възстановяване на сумите, а за останалите – частично или финансова корекция, в зависимост от изпълнението на бизнес плана, посочи земеделският министър.  Порожанов поясни, че къщите за гости са изграждани в райони, които са определени по Програмата за развитие на селските райони, като там не са сложени големите туристически центрове.  Той съобщи, че ще се направи цялостна масова проверка на всички къщи за гости, независимо дали им е изтекъл мониторинговият период или не, и ако се установи, че има пропуски в отчетите, ще бъдат налагани съответните финансови корекции или пълното възстановяване на сумата. Проверката трябва да се движи възможно най-бързо. Но предвид, че говорим за стотици хиляди обекти, може би ще се забави известно време. Но ще има риск-анализ за приоритетните обекти, които да се разгледат приоритетно, обясни Румен Порожанов, като уточни, че за новия програмен период не е отворен лотът за къщи за гости, тъй като той крие рискове.   Проверките на ДФЗ текат още от 2015 г. През 2016 г. гражданите затрупали Фонда със сигнали, че къщите масово не се използват по предназначение, след като списъкът им бил публикуван на страницата на ДФЗ.От миналата седмица по разпореждане на главния прокурор в проверките се включиха МВР и НАП, напомни пък вътрешният министър Младен Маринов.  ", "date": "2019.04.30", "title": "Порожанов: Къщи за гости ще връщат 10 млн. лв., проверките продължават"}
{"url": "http://epicenter.bg/article/Traktor-se-preobarna--zagina-64-godishen-mazh/181453/3/0", "text": "Пътник в трактор е загинал след инцидент със селскостопанската машина, която се е преобърнала, съобщи ОД на МВР - Хасково.   Произшествието е станало в село Горски извор, община Димитровград. Колесният трактор е бил собственост на софийско ООД и е бил управляван от 64-годишен мъж от Велико Търново. Водачът не е притежавал валидно свидетелство за правоуправление, уточняват от полицията. При завой надясно той не се е убедил в безопасността на маневрата и тракторът се е преобърнал на лявата си страна.   Кабината му е затиснала падналия по време на преобръщането 64-годишен пътник от Банкя. Пострадалият е бил транспортиран в хасковската болница, където по-късно е починал. Образувано е било досъдебно производство.", "date": "2019.04.30", "title": "Трактор се преобърна, загина 64-годишен мъж"}
{"url": "http://epicenter.bg/article/Avtobus-se-preobarna-i-se-varna-otnovo-na-gumi-kray-Varna--sedem-choveka-postradaha/181475/3/0", "text": "7 души са пострадали при катастрофа с автобус в село Припек. Това съобщиха от ОДМВР - Варна. Сигналът е подаден около 10.45 часа. Съобщено е за пътнотранспортно произшествие, възникнало в с. Припек. Според първоначалната информация 70-годишният водач на микробус \"Мерцедес” от масовия транспорт по неизяснени към момента причини губи контрол над превозното средство минава през разделителна мантинела, преобръща се и отново се връща на гумите си. Вследствие на произшествието, в болнично заведение са отведени седем души. Изясняват се получените от тях травми.   Работата по изясняване на детайли около инцидента продължава.", "date": "2019.04.30", "title": "Автобус се преобърна и се върна отново на гуми край Варна, седем човека пострадаха"}
{"url": "http://epicenter.bg/article/Prokuraturata-pogna-Megz-za-napadenie-i-poboy-na-zhena-v-Plovdiv/181479/3/0", "text": "Районната прокуратура в Пловдив разследва скандалната дизайнерка Миглена Каканашева - Мегз за нападение и побой над жена в града под тепетата, съобщи \"Трафик нюз\". Случаят е станал преди няколко месеца.    Потърпевшата била атакувана от дизайнерката, удряна и скубана. Жената е подала жалба в Криминална полиция. След разследване, приключило преди дни, материалите са били предадени на районните прокурори. По неофициална информация причина за нападението е ревност.   \r\n Очаква се Районната прокуратура в Пловдив да излезе със становище по казуса в рамките на месец. \r\n   \r\n Това не е първият случай, когато Мегз напада и бие друга жена. Преди време жителка на Раковски е станала жертва на гнева на дизайнерката, но не е подала жалба в полицията. \r\n \r\n В началото на януари Районната прокуратура в Пловдив повдигна обвинения на 28-годишната Миглена Каканашева, приятеля й Румен Рончев и нейния братовчед Антон Лесов. \r\n   \r\n Според прокуратурата, Мегз умишлено е склонила Рончев и Лесов противозаконно да присвоят чужда движима вещ - джип \"Мерцедес G350\", като обсебването е в големи размери. \r\n   \r\n Миглена Каканашева е обвиняема за подбудителство към обсебване в големи размери. Тя е с наложена мярка за неотклонение \"парична гаранция\" в размер на 10 000 лева. \r\n", "date": "2019.04.30", "title": "Прокуратурата погна Мегз за нападение и побой на жена в Пловдив"}
{"url": "http://epicenter.bg/article/VAS-othvarli-zhalbata-za-mashinnoto-glasuvane/181501/3/0", "text": "Върховният административен съд отхвърли жалбата на фирмата „Българските машини за гласуване” срещу решението на ЦИК за избор на доставчик на машините за предстоящия вот за Европейски парламент. Решението е окончателно, съобщи БНТ. След проведения конкурс ЦИК реши „Сиела Норма” да достави 3000 машини за гласуването на предстоящия вот за Европейски парламент. Стойността на поръчката е до 7,5 млн. лв. без ДДС.   В конкурса участваха три фирми, но според ЦИК офертите на другите две не отговарят на необходимите изисквания. Една от тези фирми – „Българските машини за гласуване” - ЕООД оспорва решението на комисията. Състав на ВАС днес изслуша аргументите на двете страни.   Александър Чобанов от „Българските машини за гласуване” твърди: „Техническите спецификации не са изпълнени от нито една фирма, нито от „Сиела”, нито от „Лекс”, нито са изпълнени от нас. Бил Гейтс да дойде за тези 7 дена не може да ги вкара в машината. Не може да вкара техническите изисквания. Това са писане на софтуер, които трябва да бъдат писани от екипи, които са повече от 20. Никой не ги е изпълнил.” „Фирма \"Информационно обслужване\", която е направила тези спецификации, ги е направила така, че те да не могат да бъдат изпълнени за седем дни”, твърдят от компанията.   От ЦИК оспорват тези твърдения. „Жалбата е абсолютно неоснователна, не е доказана. Трябва изцяло да се отхвърли. А защо те са пристъпили към обжалване, това е право на всеки субект. Това е демократичната държава”, твърди Ивайло Ивков от ЦИК.  Според говорителя на ЦИК Александър Андреев жалбата няма да повлияе на срока за доставяне на машините за гласуване. ", "date": "2019.04.30", "title": "ВАС отхвърли жалбата за машинното гласуване"}
{"url": "http://epicenter.bg/article/Balgarskata-armiya-vadi-za-parada-na-6-may-tehnika-i-mashini--s-koito-se-gordee/181495/2/0", "text": "Сухопътните войски и авиацията ще зарадват софиянци и гостите на София и тази година, като представят на военния парад на 6 май, Деня на храбростта и празник на Българската армия, бойната си техника и летателните машини, с които въоръжените ни сили се гордеят. От военното ведомство вече се похвалиха с многобройните машини, които ще преминат по булевардите на София и във въздушното пространство на столицата на 6 май…  Предназначен е за транспортиране на личен състав при изпълнение на бойни задачи. Той има монтиран люк с възможност на завъртане на 360 градуса и застопоряване във всяко едно положение. Може да се монтира 7,62 мм и 12,7 мм картечница. Двигателят е тип – дизелов с максимална скорост на движение 120 км/ч.   Предназначена е за транспортиране на личен състав при изпълнение на бойни задачи, патрулиране, и конвоиране на механизираните формирования. На машините се монтира 7,62-мм картечница. Двигателят е 6,5 литров дизелов с турбокомпресор. Мощността му е 190 конски сили, който развива максимална скорост от 110 км/ч.  Предназначена е за транспортиране на екипажа на машината и механизираното отделение при изпълнение на бойни задачи. Въоръжението е една 12,7мм. картечница „Браунинг М2 калибър 50”, сдвоена с 40мм автоматичен гранатомет МК 19 и съоръжение за изстрелване на 76мм. димни гранати. Машините разполагат с 6- цилиндров дизелов двигател с турбокомпресор. Максималната скорост на движение е 100 км/ч. Притежават висока степен за балистична и противоминна защита на екипажа. Бойните машини „Comando select” са доставени за контингента ни в Афганистан по Програмата за чуждестранно военно финансиране (FMF) на САЩ.  Предназначена е за транспортиране на екипажа на машината и механизираното отделение при изпълнение на бойни задачи. Въоръжението е една 12,7 мм. картечница „Браунинг М2 калибър 50”, сдвоена с 40мм автоматичен гранатомет МК 19 и съоръжение за изстрелване на 76мм. димни гранати. Машините разполагат с 6- цилиндров дизелов двигател с турбокомпресор. Максималната скорост на движение е 100 км/ч. Притежават висока степен за балистична и противоминна защита на екипажа. Бойните машини „Guardian” са използвани до 2012 г. от контингентите ни в Афганистан.    Военновъздушните сили също са предоставили доста от своите летателни машини за парада на 6 май…  е многоцелеви вертолет от среден тип. Произведен е във фирмата „Еврокоптер“- Франция. Схемата на изпълнение е осева с четирилопатен носещ винт и петлопатен опашен винт, задвижвани от два турбинни двигателя Makila 1A1 с максимална мощност от 1400 kw (1900к.с.). Пилотажно-навигационното оборудване е от последно поколение многофункционални дисплеи, които максимално улесняват летеца при пилотирането. Оборудван е със система за планиране на полета и подвижна карта.  Тактически военнотранспортен самолет за средни и къси разстояния. Оборудван с два турбовитлови двигателя “Rolls Royce”, с мощност 4700 конски сили всеки, осигуряващи отлична тяговъоръженост, която позволява излитане и кацане на къси полоси и опериране от летища на голяма надморска височина.  е последно поколение турбовитлов, учебно-тренировъчен самолет, производство на швейцарската фирма „Pilatus Aircraft”, символ на качество и надеждност при минимални експлоатационни разходи. Изпълнява всички фигури от висшия пилотаж с претоварвания от - 3,5g до +7g до тавана на самолета от 25000 фута (8000м). Оборудван с четирилопатно витло HARTZELL и двигател PRAT & WHITINEY-CANADA, с максимална мощност от 950 конски сили. Това осигурява висока тяговъоръженост, динамичност и маневреност в полет при максимално излетно тегло на самолета от 2350 кг. На въоръжение в българските ВВС е от 2004 година. Предназначен е както за първоначално летателно обучение, така и за усъвършенстване и поддържане на летателно–тактическата и бойната подготовка на летците-пилоти. Оборудван е с най-съвременни навигационни и комуникационни системи. Сертифициран за изпълнение на визуални и инструментални полети, денем и нощем във всякакви метеорологични условия.   Източник: standartnews.com", "date": "2019.04.30", "title": "Българската армия вади за парада на 6 май техника и машини, с които се гордее"}
{"url": "http://epicenter.bg/article/TOL-politsiyata-spipa-1400-bez-vinetki-po-praznitsite/181497/2/0", "text": "Близо 30 000 автомобила са проверили за винетки инспекторите на Националното ТОЛ управление в празничните дни от 25 до 29 април. Спипани са 1 400 нарушители, но повече от половината от тях са били чужденци. На нарушителите са наложени 1188 компенсаторни такси, от които 707 са на автомобили с чуждестранни регистрационни номера. Най-много компенсаторни такси са наложени на водачите на леки автомобили – 1 119, като от тях 680 са на чужденци. Съставени са и 208 акта за установяване на административно нарушение. От 25 до 29 април, включително, са продадени 136 590 електронни винетки на обща стойност над 5,7 млн. лв. Най-много винетки са купени в първия почивен ден от Великденските празници – 38 432 броя за близо 1,6 млн. лв. От всички продадени, 114 394 електронни винетки са за леки автомобили, на стойност над 4.6 млн. лв., а съответно 22 196 е-винетки са купени за тежкотоварни превозни средства на стойност над 1 млн.лв. От 1 май 2019 г. кол центърът към Националното ТОЛ управление увеличава работното си време. Гражданите ще могат да получават информация на номер 0700 10 876 всеки ден от понеделник до неделя, от 8 до 20 часа.", "date": "2019.04.30", "title": "ТОЛ полицията спипа 1400 без винетки по празниците"}
{"url": "http://epicenter.bg/article/Elena-Yoncheva-v-Dupnitsa--V-Balgariya-problemat-ne-e-koruptsiyata--a-grabezhat-/181498/2/0", "text": "\r\n \r\n „Ако действително имахме управници, които ги е грижа за България, днес, 12 години след като станахме част от ЕС, трябваше да си говорим как се подобрява инфраструктурата в Дупница и селата от общината, как местната болница функционира по-добре, а младите хора живеят и работят в града си”. \r\n   \r\n Това каза водачът на листата на „БСП за България” за изборите за ЕП Елена Йончева на среща с жители на община Дупница. \r\n   \r\n Йончева добави, че вместо това говорим как в с. Джерман, на 300 метра от къщите на хората, започва да се строи депо за отпадъци, което е земетръсна зона и на което има свлачища, а може би темата трябваше да бъде свързана с новия модерен завод за преработка на отпадъци. \r\n \r\n \r\n \r\n   \r\n „Огромни средства дава ЕС и за пътища, и за индустрия, а инфраструктурата продължава да е лоша и неуредена”, каза още Йончева. \r\n   \r\n Водачът на листата на левицата коментира, че от 2014г. досега Европа ни е дала над 7 млрд. лв. за селско стопанство. Тя добави, че 80% от тези пари са дадени за 75 фирми. \r\n   \r\n „В нашата програма предвиждаме средствата, които ще се отпуснат през следващите години, да се дадат за малки и средни ферми и за млади фермери. Това ще помогне част от младите хора, които са в чужбина, да се върнат и да развиват свой собствен бизнес”, коментира още Елена Йончева. \r\n   \r\n „Нашите опоненти казват, че навсякъде има корупция и са прави. В България, обаче, проблемът не е корупцията, а грабежът”, категорична бе Елена Йончева. Тя добави, че 22% от БВП на България се губи в резултат на корупцията, а това са 11 млрд. лв. годишно. „Тук не става дума само за кражби от еврофондове, а за всичко, което страната ни губи, в резултат на лошото управление. У нас липсва всякаква справедливост, затова Европа има много механизми, с които може да ни помогне”, заяви още Елена Йончева. \r\n   \r\n Водачът на листата на „БСП за България” призова жителите на Дупница на 26 май да гласуват с №18 в бюлетината, защото България има нужда от справедливост сега. \r\n   \r\n \r\n \r\n \r\n   \r\n „На управляващите им липсва визия. Те имат консуматорско отношение към властта и Европа”, заяви кандидатът за евродепутат Иван Кръстев. Той коментира, че в медийното пространство от страна на кандидатите от ГЕРБ се чуват единствено коментари по отношение на БСП, листата на левицата за ЕП и Елена Йончева, която е уплашила силоваците във властта. \r\n   \r\n „Какви са техните приоритети: изграждане на Европейски суперкомпютър, борба с фалшивите новини и борба с хибридните атаки от страна на Русия. Това според тях са основните проблеми  на България. Основният проблем на България и българите, обаче, са неравенствата във всички сфери. Срещу това ще се борим ние, а не срещу химери”, категоричен бе Кръстев. Той каза още, че българите имат и няколко други ключови проблема- един от тях са доходите на хората. „За 10 години членство в ЕС румънците успяха да вдигнат средната си заплата три пъти и тя е 160% повече от заплатата у нас, а българският министър на финансите обеща 20 лв. повече. България изостава в процеса на сближаване спрямо държавите, с които беше близка преди 10 години”, коментира още кандидатът за евродепутат. \r\n   \r\n \r\n   \r\n \r\n   \r\n „Новият Европейски парламент трябва да стане и гарант за защита на правата на потребителите. За съжаление българският потребител не е равен с потребителя в останалите страни от ЕС”, заяви кандидатът за евродепутат Емил Георгиев. Той бе категоричен, че  темата за двойния стандарт при храните е излязла от България и то от левицата, а не от други. „Европа трябва да се превърне в еталон за борба с климатичните проблеми. Никъде в Европа жителите на голям град, като Хасково, не пият радиоактивно замърсена вода”, коментира още Георгиев. \r\n   \r\n Кандидатът за евродепутат каза още, че тези избори не са само за нов ЕП, а за страната ни са най-важните, откакто сме част от ЕС, защото след тях следват предсрочните парламентарни избори. „Убеден съм, че новите евродепутати от левицата ще дадат всичко от себе си, за да продължат темата за социалната справедливост, доходи, образование, здравеопазване и сигурност”, завърши Емил Георгиев.   \r\n \r\n", "date": "2019.04.30", "title": "Елена Йончева в Дупница: В България проблемът не е корупцията, а грабежът и лошото управление!"}
{"url": "http://epicenter.bg/article/Radan-Kanev--Sedesarite-shte-glasuvat-za-men--te-byaha-represirani-ot-GERB-/181499/2/0", "text": "Когато говорим за гласовете на „сините” хора в България, аз съм сигурен, че те много добре помнят местните избори през 2011 г., местните избори през 2015 г.   Помнят кои лидери обикаляха всеки кандидат за кмет, всяка листа за общински съветници, независимо oт коя партия са, и ги защитаваха в много трудна битка. Това написа във Фейсбук зам.-председателят на ДСБ и водач на евролистата на Демократична България Радан Кънев.  Според него седесарите са били репресирани от ГЕРБ, а не са били техни съюзници. \"Аз съм сигурен, че тези хора за ГЕРБ не могат да гласуват. Те бяха арестувани по време на кампанията и пускани след изборния ден. Те бяха рекетирани, магазините им бяха затваряни, бяха сплашвани. Аз бях с тях през цялата кампания – от първия до последния ден. Тези хора ме помнят и ме познават, ние разговаряме всеки ден, срещам ги по време на обиколките си. Аз вярвам, че ще имам тяхната подкрепа, включително тяхната преференциална подкрепа като кандидат в нашата листа\", пише Кънев.  В Реформаторския блок председателят на СДС Божидар Лукарски беше министър на икономиката, а сините имаха и няколко квоти за зам.-министри в коалиционното правителство. Тогава Радан Кънев като председател на ДСБ напусна коалицията заради оставката на Христо Иванов.", "date": "2019.04.30", "title": "Радан Кънев: Седесарите ще гласуват за мен, те бяха репресирани от ГЕРБ "}
{"url": "http://epicenter.bg/article/Zam-shefka-na-fond--quot-Zemedelie-quot--hvarli-ostavka--telefonat-y-ostaven-za-kontakt-na-kashta-za-gosti/181500/2/0", "text": "По разпореждане на премиера Бойко Борисов министърът на земеделието, храните и горите Румен Порожанов поиска оставката на зам.-изпълнителния директор на Държавен фонд \"Земеделие“ Иванка Багдатова-Мизова, съобщиха от пресцентъра на земеделското министерство.   Причината е информация, че телефонът й е обявен в сайт за резервации (www.hoteliinfo.com) на къща за гости \"Тара“ в с. Юндола. Предстои да бъде извършена проверка. Иванка Багдатова-Мизова подаде своята оставка и тя ще бъде приета.", "date": "2019.04.30", "title": "Зам.-шефка на фонд \"Земеделие\" хвърли оставка, телефонът й оставен за контакт на къща за гости"}
{"url": "http://epicenter.bg/article/D-r-Konstantin-Trenchev--Pritesnen-sam-za-badeshteto-na-natsiyata--tryabva-ni-balgarski-model/181502/2/0", "text": "В битка за достоен живот и социални права - говорят синдикалистите.  , който в продължение на 26 години водеше синдиката в неговата 30-годишна история. Битката за достоен живот и социални права не е български, а световен, отбеляза Димитър Манолов. Той добави, че в този момент се правят равносметки във връзка с честванията на 100-годишнината на Международната организация на труда, и направи кратък преглед на историята на синдикалното движение, което било стимулирано след големите военни конфликти.   „Сега, за съжаление, сме в една много тежка социална дупка, която не ми се иска да прогнозирам, че ще приключи, когато дойде третият голям глобален конфликт.” Манолов подчерта, че парадигмата, в която се развива светът, е порочна: хората, които нямат нищо са ограбвани, а банкерите, които ги доведоха до криза преди 10-ина години, вместо да бъдат наказани, бяха \"възнаградени\" с пари, за да се оправят. Така се получава навсякъде - които имат най-много, биват поощрявани, а от тези, които нямат нищо, се взима. Тази парадигма трябва да се обърне, убеден е синдикалният лидер. Според него много важни са правилата. Колкото и да са единни работещите, правилата в България са били многократно пренаписвани така, че да им се отнемат правата.   Д-р Константин Тренчев подчерта, че интересите в обществото винаги се разминават. Тези, които организират трудовия процес, имат едни интереси, а тези, които им работят - други. Има и трета сила - власт и партии. Те би следвало, по думите му, да пишат правилата така, че двете големи групи в обществото да намират пресечни интереси, да се уповават на нещо и да работят съобразно установени от властта закони и правила.   „Когато хората трябва да спечелят едно сражение,... те трябва да бъдат първо, много добре организирани и второ, да бъдат много на брой, защото другите ни превъзхождат в огнева сила, а ние ги превъзхождаме в жива сила... И нищо не може да оцелее, ако хората са добре организирани”, смята д-р Тренчев.   Според него най-важното условие за успех на каузата е хората, които имат само собствените си ръце и глава, да бъдат единни. Често обаче те не са единни.   „Работещите трябва да осъзнаят, че колкото по-единни са, толкова по-силни са. Хората обаче не са“, заяви Тренчев.   „Всеки народ има нещо специфично, ние се опитваме да се вградим в чужд цивилизационен модел. Ние не можехме сами да се освободим от Турция, след това се опитахме да влезем в немския, след това се опитахме да влезем в съветския, сега в англо-саксонския. Ние гледаме да повтаряме. Можем да сме малки и слаби, но трябва да намерим нещо, в което сме неповторими“, подчерта д-р Тренчев.   „Притеснен съм за бъдещото, защото го нямаме“, призна Тренчев, визирайки демографския ни проблем.   „Ние имаме страхотна склонност към саморазрушение. Има нации, които живеят далеч по-бедно от нас, но се чувстват по-добре. Имаме склонност да се самонаказваме“, отбеляза Димитър Манолов.", "date": "2019.04.30", "title": "Д-р Константин Тренчев: Притеснен съм за бъдещето на нацията, трябва ни български модел"}
{"url": "http://epicenter.bg/article/Vizhte-programata-na-papskata-vizita-na-Negovo-Sveteyshestvo-Papa-Frantsisk-v-Balgariya/181503/2/0", "text": "Негово Светейшество Папа Франциск пристига на апостолическо пътуване в България в периода 5-7 май и ще посети градовете София и Раковски.   \r\n За да може всички желаещи граждани и гости на столицата и на град Раковски да посетят събитията от програмата на Светия отец, е създадена координация между всички институции, имащи пряк ангажимент преди, по време и след провеждане на мероприятията в предстоящото посещение. Целта е постигане на максимална ефективност по охрана на обществения ред, организация на движението и противодействие на престъпността. \r\n   \r\n Гражданите и гостите на София ще могат да присъстват на 3 основни събития от програмата на Папа Франциск. Контролно-пропускателните пунктове за тях ще са отворени 3 часа преди събитието. \r\n   \r\n Две от събитията в София ще са на 5 май 2019 г.: \r\n - в 13, 00 ч Светият отец ще произнесе неделната молитва „Царица небесна“ на площад „Свети Александър Невски“; \r\n - в 16,45 ч на площад „Княз Александър Първи“ Папа Франциск ще отслужи света литургия. \r\n Третото събитие в София е на 6 май 2019 г.: \r\n В Раковски жителите и гостите на града ще могат да проследят светата литургия с първо причастие, което Папа Франциск ще даде на деца в църквата „Пресвето сърце Исусово“ в 11,15 ч на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието. \r\n   \r\n На 3 май ще бъде разпространена допълнителна информация за предприетите мерки и местоположението на контролно-пропускателните пунктове за събитията от апостолическото пътуване на Папа Франциск в София и Раковски. \r\n   \r\n Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск  е възможно да възникне временно затруднение в движението. \r\n   \r\n Умоляваме гражданите да следват задължителните организационни указания с цел доброто протичане на събитията. \r\n   \r\n Необходимата информация за контролно-пропускателните пунктовe за гражданите ще бъде публикувана на официалния сайт за посещението на Папа Франциск в България – www.popeinbulgaria.gov.bg , на сайтовете на МВР, на СДВР и на Областната дирекция на МВР в Пловдив. \r\n", "date": "2019.04.30", "title": "Вижте програмата на визитата на Негово Светейшество Папа Франциск в България"}
{"url": "http://epicenter.bg/article/Kandidatite-za-evrodeputati-ot-BSP-za-Balgariya--Nyama-da-pozvolim-stroezha-na-depo-za-otpadatsi-pri-s--/181504/2/0", "text": "  Кандидатите за евродепутати от \"БСП за България\" Иван Кръстев и Емил Георгиев се срещнаха с Инициативния комитет срещу стоежа на депо за отпадъци в с.Джерман. На срещата, освен представители на Инициативния комитет, присъстваха народният представител Иван Ибришимов и областният председател на БСП – Кюстендил Станислав Павлов.  „Вече 8 г одини се борим това, тук да не се превърне в боклукчарника на Кюстендилска област. Осем години ни лъгаха, мамиха и ни обещаваха какво ли не. Потвърди се правилото, че ГЕРБ лъжата я нямат за нищо. И те продължават това безумие“, това каза на срещата председателят на инициативния комитет Божидар Тасков.   Кандидатът за евродепутат Емил Георгиев сподели, че е член на комитета, който е наблюдавал строежа на АМ „Струма“. „Едва ли някой знае повече от мен- защо магистралата беше отклонена на 3 км. от тук. Доказаха се свлачищни процеси, високи подпочвени води, районът е земетръсен. Всички процеси, които бяха доказани, дадоха основание магистралата да се отклони. Кметът на Дупница направи всичко възможно това депо да се утвърди. Аз няма да оставя нашите депутати и тези, които ще станат евродепутати, да позволят строежа на това депо да се случи. Обещавам, че няма да го допусна. Искам да бием ГЕРБ с 1 глас и този глас да бъде от Джерман“, заяви Емил Георгиев.  По-късно, на среща в Дупница, петицията против строежа на депото подкрепи и водачът на листата на \"БСП за България\" Елена Йончева.", "date": "2019.04.30", "title": "Кандидатите за евродепутати от БСП: Няма да позволим строежа на депо за отпадъци при с. Джерман "}
{"url": "http://epicenter.bg/article/Elena-Yoncheva-v-Pernik--Shte-spechelim-tezi-izbori-zaradi-Balgariya/181505/2/0", "text": "„Ние, от „БСП за България”, ще се преборим  и ще спечелим тези избори заради България и заради всички български граждани.  Имаме уникален шанс да започнем да живеем достойно и да се възползваме истински от европейската помощ. Тя ще възроди българското селското стопанство, икономиката, здравеопазването и образованието”.   Това заяви водачът на листата на „БСП за България” за изборите за ЕП Елена Йончева пред над 350 жители на гр. Перник. Тя добави, че това, което европейската левица ще направи, още с първите си стъпки в новия Европейски парламент, е да създаде общ стандарт за минимална европейска заплата и пенсия.   „Това е изключително нужно за страната ни, защото всеки втори българин, между 20 и 39 години, напуска България. Заради неработещата държавна машина и корупцията във властта губим 22% от БВП. Това са средства, част от които могат да бъдат отделени за съживяването на индустрията на Перник”, заяви още Елена Йончева.   Водачът на листата на левицата каза, че с тези пари могат да бъдат създадени нови работни места, за да не пътуват всеки ден над 30 000 перничани до столицата да работят.   „Съживяването на България зависи от всеки един от нас.  Това управление ни изтласква все по-далеч от Европа, но то има алтернатива. Ние сме алтернативата и ще успеем да възстановим онази България, която всички искаме”, заключи Елена Йончева.   „Перник е град с огромни възможности за развитие. Но защо общината е най-задлъжнялата в България?”, зададе въпрос кандидатът за евродепутат Иван Кръстев. Той попита още- защо в последните години сме свидетели на всичко, което се случва не само тук, но и в цяла България? „Защото моделът е сбъркан. Ние имаме шанс да го сменим, но първата стъпка трябва да бъде направена на 26-и май”, категоричен бе Иван Кръстев.   „Убеден съм, че нашите 7 или 8 европейски депутати ще наложат нов режим на работа на Европейския парламент, за да може Европа да стане еталон за социална справедливост. Тя ни е нужна сега”, категоричен бе кандидатът за евродепутат Емил Георгиев.  Той заяви, че евродепутатите от „БСП за България” ще помогнат ЕП да стане стожер и за опазването на природата, за да не говорим повече, че Перник е най-мръсният град в България. „Ние, еколозите, сме закърмени с идеята за социална справедливост и ако това е лява политика, тогава ние сме леви и се гордеем с това. Затова сме в един отбор с БСП и заедно ще спечелим тези избори”, завърши Георгиев.      „Европейските избори са най-важните за България в последните 10 години, защото нещата, които се решават в Европейския парламент, засягат всички нас. Нужна ни е справедливост сега.”, заяви народният представител от ПГ на „БСП за България” Станислав Владимиров. Той коментира, че колкото и да им се иска на ГЕРБ да омаловажат тези избори, след тях България ще продължи напред. „Страната ни трябва да продължи по нов път, защото това управление ни направи най-бедните, най-болните и най-необразованите в Европа.  Дебатът за доходите, справедливостта и равния шанс на всички българи трябва да бъде повдиган всеки ден”, каза още Владимиров. Народният представител добави, че не се съмнява, че на 26-и май с №18 „БСП за България” ще победи и ще започне истинската промяна в България, за да може страната ни да заеме онова достойно място, което заслужава.   ", "date": "2019.04.30", "title": "Елена Йончева в Перник: Ще спечелим тези избори заради България"}
{"url": "http://epicenter.bg/article/-Hristo-Prodanov--Prestapnoto-usvoyavane-na-evrofondove-e-patent-samo-na-GERB/181506/2/0", "text": "„Основното послание, което даваме със старта на кампанията си утре, е за справедливост и високи доходи, за ЕС не на двойните стандарти, а на равенство на всичките си граждани.”   Това заяви зам.-председателят на ПГ на „БСП за България” Христо Проданов пред БСТВ. Той добави, че мигрантите са общоевропейски проблем, както и че възрастните хора в Странджа са също граждани на ЕС. По думите му скандалите във властта са породени от самата нея и БСП не залага на компроматна война.   „Ще имаме конструктивна и градивна кампания и ще представим нашата Визия за Европа и бъдещето на ЕС”, категоричен бе той. Проданов обясни, че единственото, което крепи управлението, е властта и парите.   „Ако ДПС не се регистрира в НС, няма да има заседание и затова тройната коалиция между ГЕРБ, ДПС и ОП е вече видна”, каза зам.-председателят на парламентарната група на социалистите.   „Освен милион и половина българи, които са под прага на бедността, има и други 2 милиона, които живеят в риск от бедност и с огромни лишения. Половината население води скотски живот”, коментира Проданов огласена статистика. Той предположи, че активистите на ГЕРБ вероятно живеят доста добър живот. Проданов добави, че откакто е народен представител, не е дебатирана в Народното събрание темата за неравенството. Той обясни, че левицата многократно е повдигала въпроса за увеличение на доходите на различни групи българи, но от страна на управляващите няма никаква чуваемост.   Христо Проданов предположи, че ГЕРБ са се отказали от слогана си за изборите- „Европа в нашия дом”, защото след скандалите около „Апартаментгейт” е щял да е комичен подобен избор. „Престъпното усвояване на еврофондове е патент само на ГЕРБ, защото сме от 2007 година в ЕС и почти през цялото време е управлявала само ГЕРБ”, заключи той и призова всички българи да гласуват на европейските избори.  ", "date": "2019.04.30", "title": " Христо Проданов: Престъпното усвояване на еврофондове е патент само на ГЕРБ"}
