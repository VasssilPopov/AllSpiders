{"url": "http://epicenter.bg/article/Vitsepremierat-Karakachanov--Situatsiyata-s-yazovirite-v-stranata-e-pod-kontrol-/148933/2/0", "text": "Ситуацията с язовирите е под контрол Ситуацията с язовирите в страната е под контрол, няма основание за тревога. Това заявиха на съвместна пресконференция министърът на отбраната Красимир Каракачанов и главен комисар Николай Николов, директор на Главна дирекция „Пожарна безопасност и защита на населението”, предаде репортер на БГНЕС.  По разпореждане на министър-председателя Бойко Борисов, вицепремиерът по обществения ред и сигурността и министър на отбраната Красимир Каракачанов свика работно съвещание на министрите, в чиито ресори са вменени отговорности за състоянието на язовирите в страната.  Главен комисар Николов подчерта, че ситуацията в страната е нормална за сезона. Единствено проблемни са два каскадни язовира в община Хайредин. Взети са необходимите мерки и 9 жители са изведени от 15 къщи.  „Нивата на реките в цялата страна са повишени. Най-значително в северната част на страната, но пряка опасност за населените места няма“, каза още главен комисар Николов.  Той посочи, че в близките три дни не се предвиждат опасни метеорологични явления, т.е. не би трябвало да очакваме повишаване на нивата на реките.  Министър Каракачанов заяви, че МО е подготвило 16 модулни формирования с лодки и хеликоптери, които са готови да се намесят и да помагат в случай на нужда.  ", "date": "2018.03.08", "title": "Вицепремиерът Каракачанов: Ситуацията с язовирите в страната е под контрол "}
{"url": "http://epicenter.bg/article/Anton-Kutev--Plamen-Georgiev-shte-zavisi-ot-resheniyata-na-GERB--obazhdaneto-na-Borisov-i-Tsvetanov-/148894/2/0", "text": "„Биографията на Пламен Георгиев недвусмислено доказва, че е зависим. Той ще зависи от решенията на ГЕРБ, обажданията на Борисов и със сигурност ще зависи от Цветанов. Как ще се бори с корупцията, като тя е в парламента?“. Така зам.-председателят на ПГ на „БСП за България“ Антон Кутев коментира избора на Георгиев за шеф на новия антикорупционен орган. Очаквано, парламентът избра посочения от ГЕРБ за председател на Комисия за противодействие на корупцията и за отнемане на незаконно придобитото имущество. Това бе причината Антон Кутев да попита - след като ГЕРБ го назначава, как ще го следи? „Няма как да се гарантира, че той ще води делата срещу управляващите, както трябва“, допълни Кутев. Според него изборът на управляващите за Пламен Георгиев доказва, че БСП е била права във всички съмнения, които е изразила към този закон. „Когато парламентът избира ръководителя на този орган, избира човека, който ще води борбата с корупцията. ГЕРБ винаги избират хора, които да са послушни, да е свързан с тях и да им гарантира комфорт“, категоричен е Кутев. Той припомни скандала, когато премиерът казва на шефа на митниците Ваньо Танов да прекрати проверка. „Това е престъпление. Това не го е чул кандидатът на ГЕРБ. Ако си беше свършил работата, сега нито Борисов, нито Цветанов щяха да са тук“, коментира Кутев. „Независимостта е далеч от кандидатурата на Пламен Георгиев.  Днес трябва да изберем най-достойния за поста председател на антикорупционния орган. Човек, който да гарантира борбата с корупцията“, заяви пък народният представител от ПГ на „БСП за България“ Кристина Сидорова. Тя обясни, че като част от специализирания екип за корупционни престъпления, делата, по които работи Пламен Георгиев, са и тези за „Софийски имоти“, завършили с оправдателна присъда. „Делата срещу кмета Хасан Азис – върнати за доразглеждане. Да не забравяме и знаковото и показателно дело за кабинета „Борисов-1“, а именно скандалът „Ало, Ваньо“, също завършило с оправдателна присъда“, допълни тя. Според нея интересен факт е, че малко след това кариерата на Пламен Георгиев започва да се развива шеметно. „Той става зам.-министър, представител на една от партиите, които днес управляват. За каква независимост говорим? Интересно е делото за 6 апартамента на един председател на парламентарна група как би завършило. Автобиографията на Пламен Георгиев не говори за независимост“, категорична е Сидорова. „Политическата обвързаност в биографията на кандидата създава недоверие“, коментира народният представител Пенчо Милков. Според него изборът на председател на комисията е ключов за политиката на целия антикорупционен орган. „Няма как да възприемем Пламен Георгиев само като професионалист, въпреки че той безспорно е такъв“, каза още той. Милков представи накратко  кандидата, който предлага БСП – Николай Николов: „Млад човек, доктор по право, посветил се на специфичните правила, които регламентират именно тази сфера, но политически не е обвързан“ Според  Милков доверието на хората в политиците зависи от мерките, които се взимат в борбата с корупцията. „Ако хората видят, че комисията с борба с корупцията върши работа, с политически необвързани лица, това ще повиши доверието в институцията Народно събрание. Не трябва да избираме човек, за който изникват въпросите- дали е прекратявал дела. Не трябва да избираме кандидат, за който съществува съмнение“, каза още Пенчо Милков. „Когато говори за корупция, човек, на който до ден днешен му е трудно да обясни за шестте си апартамента и предвид, че България е на първо място по корупция в целия ЕС, е срамота. Цветанов е един от хората, които трябва да спрат да застават на парламентарната трибуна, защото е прекалено висока“, заяви пък народният представител от левицата Стоян Мирчев. Той припомни, че  заради квалификации на Цветан Цветанов, България е осъждана над 6 пъти и трябва да плати стотици хиляди долари.", "date": "2018.03.08", "title": "Антон Кутев: Пламен Георгиев ще зависи от решенията на ГЕРБ, обаждането на Борисов и Цветанов!"}
{"url": "http://epicenter.bg/article/BSP-vav-vrazka-s-tvardeniya-na-GERB--che-Monika-Stanisheva-e-svarzana-s-deynostta-na-kupuvacha-na-ChEZ--P/148898/2/0", "text": "Това съобщиха от \"Позитано\" 20 във връзка с твърдения на ГЕРБ, че съпругата на президента на ПЕС Сергей Станишев - Моника Станишева е свързана с дейността на купувача на ЧЕЗ.  \" , посочват още от БСП.       В декларация от името на ПГ на ГЕРБ депутатът Спас Гърневски публично обвини Моника Станишева, че стои зад Гинка Върбакова и от нейно име пуска прессъобщения до медиите.   \"Вчера се появи една писмена следа, която ясно показа кой стои зад доскоро анонимната компания Инерком. Купувачът на активите на ЧЕЗ разпространи до медиите прессъобщение, чието съдържание не е особено интересно. Интересен обаче е авторът на прикачения файл, съдържащ въпросното прессъобщение. Той е Monika Yosifova!!! Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Една малка техническа грешка, другари, ви издаде! Не просто БСП, а БСП и ПЕС стоите зад сделката за активите на ЧЕЗ в България! Сделка, за която се опитахте да ни наклеветите, за да повторите метежа от зимата на 2013 г.\", се казва в декларацията на ГЕРБ.  ", "date": "2018.03.08", "title": "Нинова: Станишева свързана с купувача на ЧЕЗ? Партията не носи отговорност за ничии бизнес дела!"}
{"url": "http://epicenter.bg/article/Nyama-stenograma-ot-razgovorite-na-Radev-s-patriarh-Kiril-/148905/2/0", "text": "Такава просто не е правена, научи Епицентър.бг.   \"Разговорите на президента Румен Радев с руския патриарх Кирил и водената от него делегация не са били засекретявани, нито е водена стенограма\", съобщиха и от прессекретариата на държавния глава.   От президентството подчертаха, че българските национални интереси се отстояват твърдо и отговорно на всяка международна среща на президента Румен Радев.   Пред Епицентър.бг от екипа на Радев уточниха, че при такива разговори не се води стенограма, за да бъдат откровени.    След изявлението на руския патриарх, камерите били спрени  и запис от по-нататъшния разговор няма. Източник от президентството съобщи за Епицентър. бг, че президентът Румен Радев отвърнал:  \"    казал държавният глава.   Според присъствал на разгоора Радев посочил, че е бил впечатлен от тезата за \"   В края на разговора патриарх Кирил благодарил на президента и му пожелал духовни сили на държавническото поприще. Българският държавен глава на свой ред благодарил, но уточнил, че още със заемането на поста е поискал благословия  за да отпаднат неяснотите какво е предизвикало острото изказване на главата на Руската православна църква.   Тома Биков заяви:  \"Поради високия обществен интерес да бъде разсекретена стенограмата от срещата, за да бъдат разсеяни всякакви съмнения за това дали българската национална позиция е била една при премиера, друга при президента. Надяваме се президентът, като човек с ястребско поведение, като ястреб да е защитил българската национална позиция. Благодарни сме на руската армия, че е водила война в името на българската свобода, но в тази армия са участвали и българските опълченци, така, както са участвали и други националности“.  Руският патриарх Кирил посети страната ни по повод Националния празник 3 март, а преди да отпътува изрази огорчение, че българските власти приписват заслуги наравно с Русия и на други националности за освобождението ни.  В сряда вицепремиерът Валери Симеонов нарече руския патриарх „второразрядно съветско ченге“, „агент на КГБ“ и “цигарен милиардер“. Депутатите от \"Обединени патриоти\" настояха той да се извини на Кирил. Днес и от ГЕРБ се разграничиха от изказването на Симеонов:  \"Това е преценка на вицепремиера, която е направил в качеството си на лидер на НФСБ, доколкото разбирам. Българското правителство няма такава позиция\", заяви Биков.  Лидерът на партия \"Воля\" Веселин Марешки подкрепи искането на ГЕРБ да се разсекрети стенограмата от разговорите на президента Румен Радев с руския патриарх Кирил. От \"Воля\" са категорични, че вътрешните спорове при \"Обединени патриоти\" по казуса доказват нужда от законови промени, с които да не се допуска участие на коалиции в изборите:  \"Вчера ни разиграват отново циркове! Единият е казал, че ще воюваме с Русия, а другият му казва да се извини! Ами, като имат такива непримирими противоречия, кое ги свързва в една коалиция?! Абсолютно ще подкрепим разсекретяването на тази стенограма, защото, ако там има недостойно поведение на който и да е, ние, българските граждани, сме длъжни да знаем!\"   ", "date": "2018.03.08", "title": "Няма стенограма от разговорите на Радев с патриарх Кирил "}
{"url": "http://epicenter.bg/article/Borisov-i-emirat-na-Katar-obsadiha-infrastrukturnite-obekti-na-Balkanite-/148907/2/0", "text": "Министър-председателят Бойко Борисов се срещна с емира на държавата Катар Шейх Тамим бин Хамад Ал-Тани, който е на държавно посещение в България. Фокус на разговорите беше поставен върху възможностите за повече инвестиции от Катар в България, както и инфраструктурните проекти за свързаност на Балканите и Европейския съюз. Това съобщиха от правителствената информационна служба.  Премиерът Борисов запозна емира на Катар с картата на транспортните коридори №4, №8, №9 и №10 и го информира за срещите със Световната банка, Европейската банка за възстановяване и развитие и Европейската инвестиционна банка. Той допълни, че между България и Катар вече е имало няколко добри за бизнеса и свързаността сделки, но е дошло времето двете страни да си поставят по-амбициозни задачи в сферата на инвестициите.  Емирът на Катар Шейх Тамим бин Хамад Ал-Тани поздрави премиера Борисов за председателството на ЕС и изрази увереност, че то ще бъде успешно.  „Договорихме се, че вече не бива да губим време в говорене, трябва да работим. Затова обсъдихме няколко стъпки за сближаването между нашите две страни и по-конкретно в сферата на инвестициите“, каза емирът на Катар.  По време на срещата на специална церемония бяха подписани и три меморандума за сътрудничество в областта на енергетиката, образованието и младежта и спорта.  В сферата на енергетиката Шейх Мухаммад бин Абдулрахман Ал Тани - вицепремиер и министър на външните работи на Катар и министърът на енергетиката Теменужка Петкова подписаха меморандум, който позволява двете страни да си сътрудничат при изграждането на нова инфраструктура за доставки на втечнен или компресиран природен газ от Катар за страната ни и региона на Югоизточна Европа. България и Катар ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди. Те ще разгледат конкретни варианти за съвместни дейности, включително чрез създаване на смесена компания или други механизми.  Министърът на младежта и спорта Красен Кралев и министърът на културата и спорта на Катар Салах Бин Ганим Ал Али подписаха Меморандум за разбирателство, който цели насърчаването на развитието на програми за младежки и спортен обмен, координиране на позиции и мнения по време на световни и международни форуми, свързани с младежкия сектор, обмен на информация и предложения въз основа на интересите на младежките центрове и спортните федерации в България и в Катар.  В сферата на висшето образование ректорът на Софийския университет „Св. Климент Охридски“ проф. дфн Анастас Герджиков и президентът на Катарския университет д-р Хасан Рашед Ал-Дерхам подписаха меморандум за сътрудничество с цел установяване на ефективни академични отношения и културни връзки. Документът предвижда двете институции да съдействат за обучението и развитието на академичния състав, както и в обмена на знания и опит и осъществяване на съвместна дейност в различните сфери на науката и образованието.  Двамата лидери приветстваха подписването на документите, а емирът Шейх Тамим бин Хамад Ал-Тани използва случая да покани българския премиер Бойко Борисов на посещение в Катар и благодари за сърдечното посрещане в Министерския съвет.  ", "date": "2018.03.08", "title": "Борисов и емирът на Катар обсъдиха инфраструктурните обекти на Балканите (Снимки, Видео)"}
{"url": "http://epicenter.bg/article/Prezidentat-na-Chehiya-e-obsadil-s-direktora-na-ChEZ-prodazhbata-na-balgarskiya-biznes-na-kompaniyata-/148911/2/0", "text": "Президентът на Чехия Милош Земан е обсъдил с директора на ЧЕЗ продажбата на българския бизнес на компанията. Разговорът се е провел вчера, съобщи говорител на президента.  За купувач на \"ЧЕЗ - България\" в края на февруари бе избрана фирмата \"Инерком\". Собственикът на фирмата Гинка Върбакова започна разговори в централата на ЧЕЗ, за възможността държавата също да придобие дял в електроразпределителното дружество.  \"Инерком\" има срок от девет месеца, за да осъществи плащанията към ЧЕЗ по сделката.  ", "date": "2018.03.08", "title": "Президентът на Чехия е обсъдил с директора на ЧЕЗ продажбата на българския бизнес на компанията "}
{"url": "http://epicenter.bg/article/Epitsenter-bg-tarsi-redaktor-za-vatreshna-politika/148914/2/0", "text": "Епицентър. бг търси редактор с профил „вътрешна политика“. Искаме към екипа ни да се присъедини човек с подчертан интерес и познания към вътрешно-политическите процеси.     Завършено висше образование Най-малко 5 години стаж в медии Познания за вътрешната политика в България Умения за работа в екип   Изпращайте автобиография със снимка на  ", "date": "2018.03.08", "title": "Епицентер.бг търси редактор за вътрешна политика"}
{"url": "http://epicenter.bg/article/Monika-Stanisheva--Opitat-da-bada-zamesena-s--quot-Inerkom-quot--e-falshiva-novina--/148915/2/0", "text": "\"Длъжна съм категорично да заявя, че нито аз лично, нито „Актив Груп“ като агенция имаме нещо общо с ПР-обслужването на г-жа Върбакова или притежаваната от нея компания. А опитът да бъда замесена с фирма „Инерком“ категорично е фалшива новина.\" Това написа в специално разпространена позиция Моника Станишева на информация на в. “Капитал”, повторена днес от парламентарната трибуна и в декларация на ГЕРБ, прочетена от Спас Гърневски.  \"Категорично заявявам, че няма да позволя името ми да бъде замесвано в подобни нелепи сценарии и че всеки, който разпространява неверни твърдения за мен, ще трябва да ги докаже в съда\", пише още Моника Станишева.   ", "date": "2018.03.08", "title": "Моника Станишева: Опитът да бъда замесена с \"Инерком\" е фалшива новина! "}
{"url": "http://epicenter.bg/article/Mazh-zagina-pri-sblasak-mezhdu-kamion-i-mikrobus-na-patya-Vidin-Montana/148880/3/0", "text": "Мъж е загинал при катастрофата между камион и микробус в района на село Ивановци. Това съобщиха за Агенция „Фокус“ от ОДМВР – Видин.   Сигналът за инцидента е получен малко след 4.00 часа сутринта. По първоначални данни камион с турска регистрация навлиза в насрещната лента и се блъска в микробус. Вследствие на удара шофьорът на микробуса е починал, не е имало други пътници в превозното средство.   Водачът на камиона, който е от турски произход, е откаран за преглед в лечебно заведение. Причината за катастрофата е в процес на изясняване, извършва се оглед на мястото. Агенция „Пътна инфраструктура“ е пуснала обходни маршрути, докато се разчистят пътните платна.", "date": "2018.03.08", "title": "Мъж загина при сблъсък между камион и микробус на пътя Видин-Монтана"}
{"url": "http://epicenter.bg/article/Ukrayna-arestuva-aktivi-na--quot-Gazprom-quot--/148877/4/0", "text": "Украйна започна \"арести\" на активи на \"Газпром\" заради нарушаване на украинското антимонополно законодателство, предаде Дойче веле, цитирана от Канал 3.  По думите на украинския премиер Володимир Гройсман, вече са предприети такива действия срещу имуществото на четири дъщерни компании на \"Газпром\". Той призова руската компания да изпълни изискванията на украинския съд, както и решението на Стокхолмския арбитраж, по силата на което тя дължи на Киев над 4.6 милиарда долара.  Премиерът уточнява, че е запорирано имущество на компаниите \"Газпром сбит Украини\" и \"Международен консорциум за управление и развитие на газопреносната система на Украйна\", както и ценни книжа на \"ЮжНИИГипрогаз\" и \"Газтранзит\".  През 2016 г. антимонополната комисия на Украйна постанови, че е налице злоупотреба с монополно положение от страна на \"Газпром\" на пазара на природено газ в страната, и наложи глоба на руския концерн в размер на 86 милиарда гривни. За година тази сума се удвои. От своя страна \"Газпром\" обжалва това решение, но съдилищата на всички инстанции признаха исканията на Киев за основателни.  \"Газпром\" е длъжен да изпълни искането на антимонополната служба на Украйна, както и решението на Стокхолмския арбитраж, категоричен е Гройсман. В противен случай украинската страна ще проучи възможността за запориране на активи на компанията зад граница, добави той.  На 28 февруари Стокхолмският арбитраж задължи \"Газпром\" да доплати на украинския \"Нафтогаз\" 4.63 милиарда долара за неизпълнени доставки на газ за транзитиране.  ", "date": "2018.03.08", "title": "Украйна арестува активи на \"Газпром\" "}
{"url": "http://epicenter.bg/article/Vladimir-Sheytanov--Rusiya-nyama-da-preglatne-pozora--koyto---nanese-Valeri-Simeonov-/148875/11/33", "text": "  ЗА АГРЕСИВНОТО НЕВЕЖЕСТВО КАТО НАЧИН НА УПОТРЕБА В ДЪРЖАВНОТО УПРАВЛЕНИЕ НА БЪЛГАРИЯ   Вчера, сутринта, 07.03.2018г., българското общество бе \"почерпено\" с поредна порция \"УПРАВЛЕСКИ ТАЛАНТ\" от екрана на българската телевизия.   КАРТИНАТА БЕ ПОТРЕСАВАЩА!   Трудно ми е да определя кое точно преобладаваше в тази политическа изява.... Безсилен съм да поема подобни огромни дози на управленски умения и дарби... По-лошото обаче е, че и България вече рядко реагира. Загубила е имунната си система.   Ще си спестя усилията и няма да анализирам разтърсващото изказване на един български вицепремиер за патриарха на Руската православна църква.   Тук обикновените думи са безсилни.   Ще се огранича до правната оценка:   Публично изказване на вицепремиер, съдържащо толкова многобройни обидни квалификации и опозоряващи твърдения, които не могат да бъдат доказани пред съд, против когото и да е, да не говорим - против главата на Руската православна църква, за действия в изпълнение на официални държавнически прерогативи, представляват квалифициран състав на деяние по чл.147 и чл.148 от НК на Република България.   От гледна точка на международното право, това е изключително грубо нарушение на принципа на международната вежливост.   Нанесена е обида на официален гост, държавник от изключително висок ранг.   Това е непростима грубост. Държава, която уважава себе си и собствените си граждани, която е доказала, че е готова да заплати всяка цена, за да защити своето национално достойнство, която се възпитава под звуците на \"Ленинградска симфония\" и \"Вставай, страна огромная\", такава държава няма да преглътне подобна позорна проява.   Българското правителство ще получи протестна вербална нота от Руската федерация. В нотата ще бъде взето отношение. Поведението на българския вицепремиер ще бъде квалифицирано най-вероятно като грубо неуважение, нарушаване на принципите и нормите на международното право.   Не бих се учудил, ако действията на вицепремиера бъдат квалифицирани като открито неприятелски акт.   А може би вербалната нота вече е получена ...   Сигурен съм, че Руската федерация ще поиска официално извинение от българското правителство.   И България ще трябва да го поднесе, точно така както го поднесе Реджеб Ердоган за сваления руски военен самолет преди няколко години.   Последиците ще бъдат сериозни, да не кажа катастрофални за двустранните отношения.   Виновникът ще слезе от власт, ще си отиде, където отиде Асен Мичковски..., Но последиците ще останат да тегнат на гърба на българския народ.   Всеки народ си отговорността за своите държавници и политици. Не само руският народ носи отговорност за Александър   - цар Освободител (наречен така и на паметника на пл. \"Народно събрание\"), но и българският народ ще носи отговорност за това, което беше наговорено по повод главата на Руската православна църква.   Тук лично извинение от страна на виновника не е достатъчно. Декларация на правителството, че се разграничава от действията на своя вицепремиер, също няма да бъде достатъчна.   В дипломацията има непростими неща.   Публичното неуважение и обиди от екрана на телевизията пред лицето на 7 млн. българи и още толкова в чужбина, и пред цялата телевизионна общност, не се прощава. Да не говорим, че не се забравя.   След първия подобен казус, когато въпросният вицепремиер обиди немския евродепутат, този нов случай представлява очевиден рецидив.   Република България няма друг полезен дипломатически ход, освен небазавна оставка на въпросното лице, заради уронване името и престижа на България, увреждане на двустранните отношения с Руската федерация (което неминуемо ще последва), за неизбежните негативни последици в политически, икономически и духовен аспект.   С подобен стил на управление, ние твърдо кандидатстваме за канавката на международните отношения.   Много се надявам това да бъде чуто от председателя на Съвета на Европейския съюз. Да се отнасяш вежливо към гостите на държавата е не само вековна традиция на българския народ, но и задължение по международния обичай (втория по сила регулатор в международните отношения).   Изхождайки от битието си на бивш български дипломат, на български юрист, на български гражданин, изхождайки от възпитанието си и не на последно място - от чувството си за национално достойнство, считам че изходът е само един -   Уволнение!!!   Не желая, не приемам, отказвам,... Да изпитвам исторически срам като българин, заради подобен вицепремиер... И да нося отговорност за неговите грехове...   А те са доста тежки за носене.  ", "date": "2018.03.08", "title": "Владимир Шейтанов: Русия няма да преглътне позора, който ѝ нанесе Валери Симеонов!"}
{"url": "http://epicenter.bg/article/Lili-Ivanova--Mili-zheni--Chestit-8-mart--Badete-zdravi--shtastlivi-i-vlyubeni-/148910/6/0", "text": "Лили Иванова поздрави всички дами по случай Международния ден на жената, 8-ми март. Примата на българската естрада публикува в профила си в социалната мрежа следния тескт   Изпълнителката прибави към поста си и множество сърца в знак на обич.   В момента Лили Иванова се готви за поредния спектакъл, част от националното й турне. Примата започна своя гастрол с голям концерт в Пловдив в края на месец февруари. Следващият спектакъл ще е на 20 март във Варна, а 2 дни по-късно тя ще пее и в Русе.", "date": "2018.03.08", "title": "Лили Иванова: Мили жени, Честит 8 март! Бъдете здрави, щастливи и влюбени!"}
{"url": "http://epicenter.bg/article/Tramp-podpisva-dnes-dokument-za-nalagane-na-mita-varhu-vnosa-na-stomana-i-aluminiy/148854/7/0", "text": "Президентът на САЩ Доналд Тръмп ще подпише днес документ за налагане на мита върху вноса на стомана и алуминий, предаде Ройтерс, като се позова на добре осведомен източник. Той уточни, че церемонията е планирана за 15.30 ч. (22.30 ч. българско време). Мексико, Канада и други страни може да бъдат освободени от планираните от президента Доналд Тръмп мита върху вноса на стомана и алуминий в Съединените щати, обяви по-рано говорителката на Белия дом Сара Сандърс, цитирана от АП. Агенцията отбелязва, че един такъв ход е възможно да смекчи удара на фона на заплахите за ответни мерки и мрачни икономически прогнози. Изключенията ще бъдат направени \"случай по случай\" и \"страна по страна\", подчерта Сандърс. Броени дни по-рано Белият дом бе казал, че няма да има изключения, припомня АП.   Ройтерс отбелязва, че в края на работния ден вчера борсовите индекси и доларът са възстановили по-голямата част от своите загуби в сряда, след като стана ясно, че Тръмп може да направи изключение от митата за ключови партньори на САЩ като Мексико и Канада.  ", "date": "2018.03.08", "title": "Тръмп подписва днес документ за налагане на мита върху вноса на стомана и алуминий"}
{"url": "http://epicenter.bg/article/Emirat-na-Katar-i-prezidentat-Radev-byaha-gosti-na-Borislav-Mihaylov-na-bazata-v-Boyana-/148896/8/0", "text": "Емирът на Катар шейх Тамим бин Хамад ал Тани и президентът на Републиката Румен Радев се срещнаха с президента на Българския футболен съюз Борислав Михайлов в Националната футболна база „Бояна“, съобщиха от БФС.   По време на визитата бяха положени основите на бъдещо сътрудничество между футболните федерации на България и Катар, което бе посрещнато радушно от президента на страната ни Румен Радев.  Президентът Михайлов показа на своите високопоставени гости административната сграда на БФС, футболните терени, хотелската част, фитнес-центъра и възстановителния център на Националната футболна база.  „За мен е голяма чест да стартираме подобно сътрудничество със страна, която подкрепя толкова осезаемо развитието на спорта и в частност футбола. Радвам се, че емирът остана с прекрасни впечатления от условията в нашата база в Бояна, която може да осигури отличен престой на отбори от тази страна. Предстоят ни срещи и разговори с колегите от футболната федерация на Катар, които вярвам, че ще бъдат ползотворни“, заяви президентът на Българския футболен съюз Борислав Михайлов.  Емирът на Катар шейх Тамим бин Хамад ал Тани е на първо посещение в страната ни по покана на президента Румен Радев във връзка с подписването на двустранни договори за сътрудничество в областите на икономиката, енергетиката, селското стопанство, младежта и спорта, транспорта, търговията и туризма.  Емирът пристигна с делегация от над 60 представители на компании от Катар, които ще участват в двустранен бизнес форум.  Визитата в България на шейх Тамим бин Хамад Ал Тани включва среща и с премиера на България Бойко Борисов.  ", "date": "2018.03.08", "title": "Емирът на Катар и президентът Радев бяха гости на Борислав Михайлов на базата в Бояна "}
{"url": "http://epicenter.bg/article/Krastiha-Megan-na-tayna-tseremoniya-v-Kentarbari/148872/10/100", "text": "Меган Маркъл стана част от англиканската църква на тайна церемонията, извършена от архиепископа на Кентърбъри. До нея бе годеникът ѝ принц Хари. 45-минутната служба се е състояла във вторник вечерта. На кръщенето са присъствали принц Чарлз и Камила, но принц Уилям и бременната Катрин не са били там. Кръщенето на Меган Маркъл и навлизането ѝ в дебрите на англиканската вяра е стъпка към предстоящата ѝ сватба с принц Хари и трансформацията ѝ от разведена американска актриса в бъдеща снаха на кралското семейство. Церемонията е била строго охранявана и на нея са присъствали само няколко членове на кралското семейство. Меган помолила 62-годишния архиепископ да води службата, когато преди няколко месеца той я напътствал и я въвел в тайнството на църквата. Кръщенето е спазило пълният ритуал на църквата със светена вода от река Йордан. Църквата в замъка Сейнт Джеймс е знакова за живота на Хари. В нея е било положено тялото на Даяна седмица преди погребението ѝ през 1997 г. Принц Джордж също е кръстен в тази църква през 2013 г. По принцип не е нужно Маркъл да става англиканка, за да се омъжи за Хари, но още след годежа им през ноември 2017 г., тя даде да се разбере, че ще кръсти, за да покажае уважение към кралицата като глава на англиканската църква. Принц Хари и Меган ще се оженят на 19 май в църквата Сейнт Джордж в замъка Уиндзор.   Източник: Дир.бг", "date": "2018.03.08", "title": "Кръстиха Меган Маркъл на тайна церемония в Кентърбъри"}
{"url": "http://epicenter.bg/article/Zabavno-gadaene-po-tsvetyata-podareni-na-8-mart-/148873/10/0", "text": "Цветята, които жените получават като подарък на 8 март са особени, заредени със специална енергия, енергията на мъжа, който ги подарява.   Тези цветя имат важна роля, защото е важен не само техният външен вид или аромат, но и този енергиен заряд, който неволно и подсъзнателно е заложен в подарените цветя. По начина, по който стоят цветята във вазата, може да се разбере как в крайна сметка се отнася мъжът към вас.    Забележете и запомнете първата мисъл, която ви е дошла в главата, когато сте видели букета. И какво ви се е искало да направите с него.   Същото подсъзнателно сте искали да направите и с неговият дарител.   Помолете дете да помирише цветята и забележете неговата реакция. Това показва как вашият избраник се отнася към децата.   Забележете колко дни са издържали цветята и коя част от тях е изсъхнала по-първа? От трайността им ще разберете продължителността на вашите отношения. Източник: novini.bg", "date": "2018.03.08", "title": "Забавно гадаене по цветята подарени на 8 март  "}
{"url": "http://epicenter.bg/article/Melaniya-Tramp-i-Sara-Netanyahu-se-poyaviha-v-bledosini-toaleti--Snimki-/148879/10/84", "text": "Американският президент Доналд Тръмп и съпругата му Мелания посрещнаха преди дни израелският премиер Бенямин Нетаняху и съпругата му Сара. На фона на разследванията за корупция в Израел на премиера Нетаняху, той и съпругата му бяха приети радушно във Вашингтон. Двете дами се бяха спрели на тоалети в бледосиньо, но с лека разлика в нюансите, пише Дир.бг. Сара Нетаняху бе с рокля в бизнес стил с 3/4 ръкав и остра якичка. А Мелания Тръмп бе с палто отново в бледосиньо, прибрано с колан през талията. Най-силно впечатление обаче направиха обувките на Мелания. Тя бе избрала невероятни обувки на висок ток в бледосиньо, които грабнаха вниманието на модните експерти. Според някои анализатори това, че дамите са избрали синьото за тоалетите си, а господата бяха заложили на вратовръзки в същия цвят, можело да се приеме символично и като знак на приятелство. Двете дами обсъдиха работата на Мелания Тръмп срещу насилието на деца в интернет, както и работата на Сара Нетаняху в помощ на децата с онкологични заболявания, преживели Холокоста, войници и почернени семейства.  ", "date": "2018.03.08", "title": "Мелания Тръмп и Сара Нетаняху се появиха в бледосини тоалети (Снимки)"}
{"url": "http://epicenter.bg/article/Desislava-Radeva--Ginka-Varbakova-i-Nikolina-Angelkova---nay-komentiranite-zheni-v-stranata/148895/10/99", "text": " – някои с чар, други със стил, трети с поведение, а четвърти просто с присъствието си. Такива жени обикновено се превръщат в любимата тема на обществото – тоалетите, професиите и парите им са предмет на усилени дискусии.  в страната ни в момента. Изненадващо обаче те не са свързани с киното, модата или шоу бизнеса като цяло, а с политиката. Ето ги и тях: – собственичката на фирмата, избрана за купувач на активите на ЧЕЗ у нас, безспорно е сред най-обсъжданите жени у нас момента. Тя бе подложена на обществена „дисекция“ – от външния й вид, през образованието и фирмите й.    – съпругата на президента Румен Радев повече от година е сред най-коментираните дами у нас. Независимо какво ще облече или ще публикува в социалните мрежи, Радева предизвиква обществена реакция, която изправя едни срещу други нейните почитатели и критици. Последната й публична проява отново породи дискусия, а причината - изборът й на тоалет. Тя не остана длъжна на критиците си. \"Така ли ще оцелеем като нация - ядящи се помежду си? Това ли са ни проблемите? Ако да - с мед да ги намажеш!\", написа Радева в личния си профил във Фейсбук.  – министърът на туризма определено се нареди сред най-обсъжданите жени в момента у нас. Ангелкова се похвали в социалните мрежи, че е била сред гостите на наградите „Оскар“ и публикува свои снимки редом до холивудските звезди.   Източник: Дарик", "date": "2018.03.08", "title": "Гинка Върбакова, Десислава Радева и Николина Ангелкова - най-коментираните жени в страната"}
{"url": "http://epicenter.bg/article/Mariya-Ilieva-i-bashtata-na-deteto-y-ne-zhiveyat-zaedno/148901/10/100", "text": "Мария Илиева се появи за първи път в телевизионен ефир след появата на сина ѝ Александър. Илиева разказа и за любовта си с бащата на Александър - Георги в ефира на bTV. разказа Мария. Двамата се запознали случайно на парти, на което били в две приятелски компании, които се забавляват. Всичко станало спонтанно и бързо. \" , каза Илиева. Тя допълни че е страхотен Георги е страхотен баща и се надява да бъде такъв. ,  Тя си пожела синът им да е здрав и тя да съумее да бъда фантастична майка, каквато е нейната собствена.  сподели шеговито певицата в ефира на bTV. Илиева разказа как се чувства като майка: \" Тя изказа специални благодарности на Хали, която ѝ помага за отглеждането на бебето, както и на майка си и приятелите, които са плътно до нея. Илиева вече се завръща на сцената, тъй като се чувства достатъчно готова и изпълнена с музика, която иска да излезе от нея. Певицата каза, че избирателно приема участия и ще пътува заедно със сина си на предстоящите си изяви в Пловдив и Варна. сподели певицата.    ", "date": "2018.03.08", "title": "Мария Илиева и бащата на детето й не живеят заедно"}
{"url": "http://epicenter.bg/article/Antoniya-Petrova-se-prezapasi-sas-sutieni/148912/10/100", "text": "\"Мис България\" 2009 се похвали в социалните мрежи със солидно количество луксозно бельо, пише Дир.бг.   Петрова показа завидно количество сутиени от марката Victoria's Secret. Тя публикува снимката в официалния си профил във Фейсбук. На кадъра цяло двойно легло е покрито с луксозното бельо във всякакви цветове и модели. Петрова, която е една от най-обсъжданите носителки на титлата \"Мис България\", обича да провокира и често става обект на коментари.", "date": "2018.03.08", "title": "Антония Петрова се презапаси със сутиени"}
{"url": "http://epicenter.bg/article/Nora-Nedkova--Sled--quot-Chereshkata-quot--priyatelite-se-otdrapnaha-ot-men/148920/10/0", "text": "\r\n \r\n За първи път в предаването тя се нахвърли да го бие и дори се наложи да идва полиция.  , разкрива Нора пред Love style. Плеймейтката е категорична, че не би влязла във „ВИП Брадър” с Кулагин, както се говори упорито напоследък. Тя харесва предаването и би участвала, само ако скандалния гримьор не е там. разказа Недкова. , твърди Недкова.  Нора говори и за отношенията си със Слави Трифонов.  ", "date": "2018.03.08", "title": "Нора Недкова: След \"Черешката\" приятелите се отдръпнаха от мен"}
{"url": "http://epicenter.bg/article/Bizhuta-i-chasovnitsi-za-nad--30-mln--na-Oskarite/148928/10/84", "text": "Номинираните за Оскар и техните колеги искат да изглеждат перфектно в нощта на церемонията. Ето защо в неделя видяхме на червения килим бижута за милиони. Аксесоарите на Оскарите струват над 30 милиона долара, изчислиха от списание \"Форбс\". Това беше звездната вечер на бижутерската къща \"Хари Уинстън\".   носеше повече от 84 карата диаманти на фирмата под формата на обици, гривни и пръстени. Най-зле облечената за церемонията - , заложи на бижута от \"Хари Уинстън\" за над $4.2 милиона.  избра аксесоари за $3.8 милиона от същата фирма, включващи царствената й платинена огърлица със сапфири и диаманти. Олимпийската шампионка   заложи на винтидж бижута от \"Булгари\" - огърлица от платина, злато диаманти и рубини (1969) в комплект с обици (1955).   избра същата фирма и аксесоари от 1930 г. Номинираните за \"Актьор в поддържаща роля\"   (\"Формата на водата\") и Уилям Дефо (\"Проектът Флорида\") заложиха на часовници IWC Schaffhause, съответно за $9900 и $12 700. Сър  обаче бе най-бляскавият сред мъжете. На ежегодното си антиспин парти за гостите на Оскарите поп звездата сложи платинен часовник Bulgari Octo Finissimo и брошка със сапфири, рубини, смарагди и диаманти от 1969 г. Както и два змийски пръстена от бяло злато с очи от сапфири.   Източник: Дир.бг", "date": "2018.03.08", "title": "Бижута и часовници за над $30 млн. на Оскарите (Снимки)"}
{"url": "http://epicenter.bg/article/Palna-misteriya-okolo-noviya-vodesht-na--quot-Stani-bogat-quot--po-BNT-/148936/10/0", "text": "На stanibogat.bnt.bg вече започна записването за участие в обновения “Стани богат”, който стартира тази пролет по БНТ. Всички обаче се питат кой ще е водещ на нашумялата тв игра, след като стана ясно, че това няма да е Ники Кънчев, пише БЛИЦ.  Според запознати, в списъка с имена в телевизията присъстват няколко популярни българи. Сред обсъжданите фигури са естрадната легенда Орлин Горанов и радиоводещият Драго Симеонов.  Горанов покрива профила за водещ на подобен тип куиз шоу - популярен мъж на средна възраст, с богата обща култура и сериозна фенска маса сред дамите. Вариантът със Симеонов също би бил логичен. Преди години именно той бе водещ на друго подобно предаване в националната телевизия. Не е ясно обаче дали една евентуална покана към Симеонов няма да обтегне отношенията му с Ники Кънчев, с когото са колеги в “Дарик”.  Според запознати, вариант за водещ на “Стани богат” може да е и Юлиан Вергов. Актьорът е единственият от “Трите мечки”, който не е водил голяма телевизионна игра. Колегите му Захари Бахаров и Владо Карамазов водиха лотарийни игри, а Вергов може да получи шанс да стане лице на интелектуална такава.  Из коридорите на телевизията се говори, че е възможно водещ на “Стани богат” да стане и Любен Дилов-син. Вероятно това е причината bTV окончателно да не излъчи нито един епизод на вече заснет формат с Дилов и Екатерина Евро. В играта има два отбора, като единият се води именно от популярния писател и сценарист.  Официално от БНТ не коментират кой ще води най-популярната познавателна игра. Източници в екипа коментират, че от телевизията ще искат да пазят до последно изненадата и дори първите участници в играта, екипът на шоуто и публиката ще подпишат декларации за поверителност.  Проверка в регистрационната форма и условията за записване на stanibogat.bnt.bg не показва подобни рестрикции. Желаещите да капитализират знанията си просто трябва да попълнят стандартна информация за себе си и да оставят контакти за връзка.  ", "date": "2018.03.08", "title": "Пълна мистерия около новия водещ на \"Стани богат\" по БНТ "}
{"url": "http://epicenter.bg/article/Putin-pozdravi-ruskite-zheni-po-sluchay-8-mart/148856/7/0", "text": "Президентът Владимир Путин поздрави жените в Русия по случай Международния ден на жената, 8 март, предаде ТАСС. В реч, излъчена по телевизия \"Россия 24\", Путин отбеляза умението на жените винаги и навсякъде да създават гостоприемна атмосфера на работа и в семейството, да поемат ежедневните грижи за дома и децата и да бъдат нравствен пример за нас.   Международният ден на жената е още един повод да изразим огромното си уважение към жените, възхищението си от тяхната красота и нежност, продължи руският президент. Той обърна специално внимание на труда на многодетните майки. На образа на жената са посветени множество литературни произведения, припомни Путин и прочете откъс от стихотворение на поета Андрей Дементиев, започващ с думите \"Аз зная, че всички жени са прекрасни/ И със своята красота, и със своя ум\". \"Бъдете обичани и щастливи\", каза в заключение руският президент.   Международният ден на жената е обявен през 1910 г. по инициатива на германската активистка и борец за равноправие на жените Клара Цеткин, припомня ТАСС. Отбелязан е за първи път на 19 март 1911 г. в Австрия, Дания, Германия и Швейцария. В Русия Международният ден на жената е празничен, неработен ден.", "date": "2018.03.08", "title": "Путин поздрави руските жени по случай 8 март"}
{"url": "http://epicenter.bg/article/Chestit-Den-na-zhenata-/148810/2/0", "text": "Първият Ден на жената е отбелязан на 23 февруари 1909 г. в САЩ по инициатива на Американската     \"Жените са създадени, за да бъдат обичани, а не разбирани” Оскар Уайлд \"Жената е покана за щастие.\" Бодлер \"Без жена не може да се живее също така, както не може да се живее без храна и вода. Родени и откърмени от жените, ние в значителна степен живеем техния живот и нямам е никаква възможност да се отречем от тях.\" Мартин Лутър Кинг \"Красивата жена се харесва на очите, а добрата на сърцето; едната е прекрасна вещ, а другата е съкровище.\" Наполеон \"Най-красивият грим за една жена е страстта.\" Ив Сен-Лоран \"Когато жената стане своя собствен най-добър приятел, животът е по-лесен.\" Даян фон Фюрстенберг \"Мъжете играят играта, жените знаят резултата.\" Роджър Удис \"Да бъдеш жена е ужасно трудна задача, тъй като тя се състои основно в работа с мъже.\" Джоузеф Конрад \"Една жена е като торбичка чай, не може да каже колко силна е тя, докато не я сложите в гореща вода. \" Нанси Рейгън \"Една жена може да каже повече с една въздишка, отколкото един мъж може да изрече с много думи.\" Арнолд Холтан \"Мъжете често допускат, че другите жени са потиснати, но не и тяхната собствена.\" Шийла Рауботъм \"Жените са по-мъдри от мъжете, защото те знаят по-малко, а разбират повече.\" Джеймс Търбър \"Когато ще съм с единия крак в гроба, ще кажа цялата истина за жените. Ще я кажа, ще скоча в ковчега, ще се похлупя с капака и ще възкликна: \"Правете каквото знаете сега!\" Лев Толстой \"Ако ги нямаше жените, всички пари на света не биха означавали нищо.\" Аристотел Онасис \"Би ми било много по-лесно да помиря цяла Европа, отколкото няколко жени.\" Луи XIV \"Днешните жени не могат да се държат по мъжки, но макар и много рядко, им се удава да се държат джентълменски.\" Комптън Макензи \"Жена, която цени себе си твърде ниско, подбива цената на всички жени.\" Нели Макланг \"Зад всеки идиот има по една велика жена. \" Джон Ленън \"Можеш да намериш жени, които никога не са имали любовници, но е трудно да намериш такива, които са имали само един. \" Ларошфуко \"Мъжете, които се изказват лошо за жените, обикновен имат предвид само една жена.\" Реми дьо Гурмон \"Никога не съм мразила толкова силно един мъж, че да му върна диамантите.\" За За Габор \"Никога няма да намериш жена без готов отговор.\" Шекспир \"Проблемът е, че аз наистина харесвам жените. Неприятностите идват само от омъжените.\" Джон Стайнбек а, Грузия, Гвинея Бисау, Еритрея, Казахстан,Киргизстан,Лаос, Република Македония, Мадагаскар,Молдова,Монголия,Непал (само за жени), Русия,Таджикистан,Туркменистан,Уганда,Украйна,Узбекистан,Виетнам и Замбия. ", "date": "2018.03.08", "title": "Честит празник! Соломон: Жената е по-сладка от живота и по-горчива от смъртта"}
{"url": "http://epicenter.bg/article/Chestit-praznik--zheni-/148849/2/0", "text": "      Това е ден за международно признание на икономическите, политическите и обществените постижения на жените.   Започнал само като политическо събитие за социалистите, празникът постепенно става част от културата на много страни. В някои от тях денят губи политическата си окраска и става просто повод за мъжете да изразят своята симпатия и внимание към жените около тях — нещо като комбинация от западните празници   и  . В други страни темата за политическите и човешките права на жените, отстоявани от  , е силно застъпена, а на борбата за признаване на тези права на жените по света се гледа отговорно и с надежда. В България денят се празнува и като Ден на майката, въпреки че според някои българи   (25-ти март) е християнският празник на майката и жената.   В последните години 8 март е криворазбран празник. Той е оспорван, считан за комунистическа отживелица, част от омразно минало за някои, малко лицемерен, дори смешен, за други заради клишето, в което се е превърнал.   Празникът на майките - ние, като техни деца, им отдаваме почит и сами станали майки, получаваме на свой ред - с някое стихче или картичка. Всъщност, дори само затова си струва неговото съществуване. Други жени очакват признание за значимостта си от любимите си мъже. И да, това се изразява в подаръци, цветя, поне малко по- различно отношение от другите дни. И да, заради това си струва да бъде харесван.   Необвързаните си организират излизане по женски, за да се вдъхновят от женската си сила и независимост и да я демонстрират в екип. Все още в много предприятия и фирми мъжете почитат колежките си по някакъв начин – независимо, дали идва от ръководството, или спонтанно. Тогава 8 ми март става и забавен, но не по- малко значим.   Но истината е, че се е е деформирал и никой вече не си спомня откъде идва поводът, защо е точно тази датата. Преди всичко останало –  . Очакванията ни към мъжете или децата ни всъщност са съвсем неоснователни.   Да бъде обявен 8 март за Международен ден на жената от ООН през 1977 г. ( забележете, не от ЦК на КПСС или друг комунистически орган ) има толкова важни причини, които нямат нищо общо с майчинството и любовта или пък политическите режими.   – да сме независими финансово, да имаме равни права спрямо мъжете във всяка сфера на живота. С което задълженията ни само се увеличават, но това е друга тема. И доколко успяваме на постигнем признание от тяхна страна – също. Можете ли да си представите, че зад всяко едно наше действие днес стоят митинги на работнички, демонстрации, насилие, пламенни речи на трибуни пред вдъхновено множество и тих психологически тормоз у дома?  История, градена от малки триумфи, като правото да има еднаква тоалетна за жени и мъже или големи – като правото да гласуваш и сама да бъдеш избирана. Толкова много жени по света са били пионер в толкова много области, че е трудно да обхванем с поглед цялото това наследство, което днес малко или много приемаме за даденост.   Да си спомним за жените хайдутки, първите светски учителки и интелектуалките, за жените партизанки, за милосърдните сестри по фронтовете на толкова много войни, за жените героини на социалистическия труд, за всички онези жени, които бяха първи в професията си, а после я и преподаваха. Имената им се нареждат в световната история на женското движение за еманципация, рамо до рамо с техните сестри.  Само за сравнение - д- р Елизабет Блекуел е първата жена - дипломиран лекар в САЩ през 1849 г., а през 1859 г. става и първата жена, вписана в Британския лекарски регистър. През 1866 г. се дипломира д- р Тота Венкова – първата жена- лекар в България, милосърдна сестра, после и лекар на фронта, до последно упражняваща професията си безплатно. Те не само са работили в епоха, когато е било немислимо жена да го прави, те са проправяли път на всички жени след тях, които вече са можели да мечтаят за свободна професия, образование, място в обществото и за признанието му.  Това не е феминистко послание. Бих искала само да подчертая, че ние жените дължим отбелязването на 8 март именно на нас – жените, на нашето минало и бъдеще, отразено в поколението, което отглеждаме.   Онези жени, които са творили историята така, че ние днес да се радваме на това, което имаме – равнопоставено място в брака, равни права в деловата сфера и образованието, свободен избор на професия, право на равно заплащане, на привилегии, глас в обществото, който се чува и има тежест. В модерни времена акцентът, разбира се, се е преместил значително от извоюване на права и отстояването, себедоказването.   макар да има още много места по света, където фундаменталните ни права са накърнени. Основното предизвикателство сякаш пада върху това, колко можем да смогнем с високите летви, които си поставяме или приемаме доброволно, доколко трябва да си припомним някои традиционни роли и как да опазим женствеността в щурма ни към този уж мъжки свят. Сякаш точно сега е моментът, в който трябва да закрепим баланса. В нас самите, в семейството, в обществото. А постигането на хармония е умение, което владеем.     ", "date": "2018.03.08", "title": "Благословено е да си Жена! Честит празник!"}
{"url": "http://epicenter.bg/article/Andrey-Raychev--Nadyavam-se-da-nyama-predsrochni-izbori-po-vreme-na-evropredsedatelstvoto/148868/2/0", "text": "„В момента е жътва за Бойко Борисов“, заяви в сутрешния блок на Bulgaria ON AIR социологът Андрей Райчев относно успехите на премиера. „И какво се случва изведнъж - скандал в кухнята с жената. Това изкарва Борисов от нерви“, обясни Райчев.   „Надявам се да нямаме предсрочни избори по време на европредседателството“, каза все пак той.    Нещата вървят - скандал от нещо, скандал по всеки повод, скандал от нищо.   прогнозира социологът. Според него депутатите вече спорят предизборно, защото има подсъзнателно чувство за предстоящи избори и те вече са в разговор като между конкуренти за властта.  В момента той е на жътва, но вместо управлението да се радва, има скандал в къщата с жената. Но все пак се надявам се да не се стигне до избори по време на председателство, уточни Райчев За пореден път социологът посочи, че БСП не е алтернатива на това управление, но е силна опозиция, каквато страната ни не е виждала от много време. Преди опозицията мънкаше в парламента. Сега тя успя да наложи президента и то в трудни за социалистите избори. Освен това свали председателя на Народното събрание.  , категоричен бе Райчев.   Относно това, че ДПС се готвят за избори, Андрей Райчев заяви, че силно се съмнява в това, Според него Движението изчаква точен момент. Той е на мнение, че ДПС са били тежко ранени в сърцето със скандалите около Лютви Местан. „Изобщо не съм сигурен обаче, че е време за избори за тях“, отсече социолога", "date": "2018.03.08", "title": "Андрей Райчев: Надявам се да няма предсрочни избори по време на европредседателството"}
{"url": "http://epicenter.bg/article/Amerikanski-desanten-korab-navleze-v-Cherno-more/148869/2/0", "text": "  Американският десантен кораб USS Oak Hill е навлязъл в Черно море, съобщават в \"Туитър\" турски наблюдатели, проследяващи движението на военните кораби през Босфора, цитирани от    От снимките може да се види, че кораби на турската брегова охрана са придружавали американския вонене кораб.   По-рано командването на Шести флот на военноморските сили на САЩ съобщиха, че USS Oak Hill се отправя към бреговете на Румъния, за да участва във военните учения \"Пролетна буря 2018\", които ще се проведат от 8 до 15 март. Американските военни твърдят, че маневрите са насочени към повишаване на бойната съгласуваност на въоръжените сили на двете страни.   Американски военни кораби редовно влизат в Черно море. По-конкретно, в средата на февруари разрушителите \"Карни\" и \"Рос\", оборудвани с крилати ракети \"Томахоук\", навлязоха в акваторията на морето. Впоследствие се появиха информации в медиите, че САЩ са изпитали в Черно море нова бойна електроника.  ", "date": "2018.03.08", "title": "Американски десантен кораб навлезе в Черно море"}
{"url": "http://epicenter.bg/article/GERB-nastoyava-za-razsekretyavane-na-stenogramata-ot-sreshtata-mezhdu-Rumen-Radev-i-ruskiya-patriarh-Kiril/148870/2/0", "text": " Депутатите от ГЕРБ Красимир Велчев и Тома Биков поискаха на трибунка в кулоарите на парламента да бъде разсекретена стенограмата от срещата на президента Румен Радев с руския патриарх Кирил.   „На срещата между патриарх Кирил и премиера Бойко Борисов присъстваха много медии, но все пак останаха неизказани неща. На тази среща той благодари, че всички руски войни са дали живота си за свободата на България и изброи и тези от другите страни, борили се за свободата на България“, напомни Велчев.   “Много ми е интересно обаче защо така и не разбрахме какво точно е казал президента“, попита той. Хубаво е, когато има такива срещи, всичко да става публично“, заяви Велчев.    „ПГ на ГЕРБ призовава президента Румен Радев поради високия обществен интерес каква българска национална позиция е била изразена да бъде разсекретена стенограмата от срещата му с патриарх Кирил, за да бъдат разсеяни съмненията дали позициите на премиера и президента са различни“, заявиха депутатите.   „Ние се надяваме президентът като човек с ястребско поведение да е защитил интереса на България“, каза от своя страна и Тома Биков.   „Уважаваме руската армия, благодарни сме, че е водила война в името на българската свобода, но в нея са участвали и български опълченци, така както са участвали и други националности“, обясни депутатът.   „Това е тема, свързана не само с миналото, а и с настоящето и бъдещето“, посочи депутатът. „Искаме разсекретяване на стенограмата, за да можем всички да се убедим, че на 3 март сме имали единна позиция“, каза още той.   „Надяваме се президентът да е защитил националната позиция и България да е имала национална позиция от всички институции по време на честването на 140 години от Освобождението на България“, изтъкна Тома Биков.   На въпрос дали може да стане международен скандал заради изказването на вицепремиерът Валери Симеонов за патриарх Кирил, Тома Биков отговори, че Симеонов се е изказал в качеството си на председател на НФСБ.   „Българското правителство няма такава позиция“, добави той. А Красимир Велчев, заяви, че Валери Симеонов е възрастен човек, но поясни, че ако е нужно следващата сряда министър – председателят ще направи родителска среща с родителите му.   рипомняме, че руската православна църква първа публикува на интернет страницата си видео от срещата на патриарх Кирил с българския президент Румен Радев по време на честванията за националния празник Трети март. От видеото става ясно, че патриарх Кирил буквално се кара на държавния ни глава, който в словото си на националния ни празник посочи и заслугите на войните от Полша и Литва за освобождението на България след Руското – турската война от 1877-1878 г,. \" \", посочва гостът от Русия.   \" \", подчертава патриарх Кирил.   Главата на руската православна църква казва откровено, че е останал с двойнствено впечатление от този юбилей. \"Казвам ви го открито. Ще го кажа, разбира се, открито на всеослушание\", казва патриарх Кирил.   Два дни по-късно от президентството изпратиха писмена позиция до медиите. В Нея се казва: \"Руските медии излъчват упреците на Негово светейшество Кирил по време на разговора му с Радев, но побързаха да се оттеглят преди отговора на президента, в който той дава отпор на нападките на руския патриарх.   В него българският държавен глава твърдо заяви, че „така, както Църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност“. Що се отнася до Освобождението, то е резултат от Руско-турската война и България е признателна тъкмо на Русия. Президентът Радев каза още, че е бил впечатлен от тезата за „силата на мълчанието“ в писанията на патриарх Кирил. Тогава Негово Светейшество Кирил спря с упреците и каза „добре, нека прелистим тази страница“. В края на разговора патриарх Кирил благодари на президента Радев и му пожела духовни сили на държавническото поприще. Българският държавен глава му благодари, но уточни, че още със заемането на поста е поискал благословия от мъдрия духовен водач на православните българи, Негово Светейшество Неофит, нашия патриарх, който му я е дал\", събщиха тогава от президентството.  ", "date": "2018.03.08", "title": "Тома Биков: Надяваме се президентът Радев като ястреб да е защитил България пред руския патриарх"}
{"url": "http://epicenter.bg/article/Borisov-chestiti-praznika-na-zhenite-i-im-pozhela-da-sa-tseneni--obichani-i-uvazhavani/148871/2/0", "text": "Бойко Борисов честити празника на всички жени. Той отправи своите пожелания от страницата си във фейсбук.    Премиерът пожела на дамите да са ценени, обичани и уважавани.     Честит празник, дами! Пожелавам Ви да сте ценени, обичани и уважавани! Бъдете все така борбени и силни. Желая Ви здраве и много любов!", "date": "2018.03.08", "title": "Борисов честити празника на жените и им пожела да са ценени, обичани и уважавани"}
{"url": "http://epicenter.bg/article/Osmi-mart-podrani-v-Bryuksel--Kozmetika-za-nad-110-nashenki-ot-Nedzhmi-Ali/148874/2/0", "text": "Осмомартенското кавалерство подрани в Брюксел благодарение на евродепутата Неджми Али. Представителят ни в Европарламента подари козметични комплекти на 110 дами по време на парти по повод Международния ден на жената.   То беше организирано от Сдружението за култура и взаимопомощ на Кърджали и останалите региони, чийто председател е Мюмюн Местан от село Бенковски, Община Кирково.   Събитието в белгийската столица премина с много танци от страна на нашенки от цяла България, които дори пяха заедно с Фолклорна група „Делиорман Добруджа”. Формацията е част от отбелязването на всеки по-специален повод в столицата на Европейския съюз.", "date": "2018.03.08", "title": "Осми март подрани в Брюксел! Козметика за над 110 нашенки от Неджми Али"}
{"url": "http://epicenter.bg/article/Deputatite-izbirat-shef-na-antikoruptsionniya-organ-sas-skandal/148876/2/0", "text": "Депутатите от ГЕРБ и БСП влязоха в сериозен спор по време на избора на председателя на новата антикорупционна комисия.   Кандидатети са двама - Пламен Георгиев, който ръководеше комисията за конфискация. Той е номиниран от ГЕРБ и \"Обединени патриоти\" и се сочи за фаворит. Конкурентът му - Николай Николов е досегашният шеф на комисията за конфликт на интереси. Той беше издигнат от БСП. Основният аргумент на БСП срещу Георгиев е, че докато беше прокурор,той отказа да образува разследване за търговия с влияние по скандала \"Мишо Бирата\". Става дума за подслушаните телефонни разговори, изтекли в медиите, между премиера Бойко Борисов и шефа на митниците Ваньо Танов. В записа се чуваше как премиерът нарежда на шефа на митниците да прекрати проверката в пивоварна \"Леденика\" на Михаил Михов, защото е \"поел ангажимент да не го закача\". Този отказ на Георгиев да разследва стана основен трамплин в кариерата му. От ГЕРБ контрираха с това, че от БСП са прикрили факта, че техният кандидат е бил общински съветник в Ловеч и е политически обвързан със социалистическата партия.   Българският парламент трябва да направи своя избор. Днес дебатът падна по-ниско, отколкото очаквах. Естествено, че провокацията дойде отляво, каза от трибуната на парламента председателят на ПГ на ГЕРБ и зам.-председател на партията Цветан Цветанов по време на дебатите около избора на председател на новия антикорупционен орган.   \"На изслушването онзи ден не можахме да разберем всички данни от биографията на г-н Николай Николов. Той е бил общински съветник от БСП в Ловеч. По време на управлението на БСП общината в Ловеч има 9 млн. лева финансови корекции и 5 млн. неразпалтени плащания. Защо се е стигнало до този финансов колапс в община Ловеч? Нали там са работили само професионалисти? Тук трябва да изберем човек, който трябва да се бори срещу разграбването на държавата и корупционните схеми\", заяви Цветанов.   \"Пламен Георгиев е прокурорът, по чийто дела са осъждани политици. Последните две години КОНПИ е отнела и възстановила на държавата средства в размер на 43 млн. лева. Това не е ли атестат за добрите професионални качества на единия кандидат. Вие не спряхте да наблягате на политическата обвързаност, без да кажете дума за професионализма на Пламен Георгиев. КОНПИ получи най-добри оценки в последните два доклада на ЕК. Трябва да се отнасяме с уважение към всички кандидати. Трябва да се съсредоточим върху професионалните им качества. Аз съм убеден, че днес ще направим информиран избор\", завърши Цветанов.", "date": "2018.03.08", "title": "Депутатите избират шеф на антикорупционния орган със скандал"}
{"url": "http://epicenter.bg/article/Parlamentat-izbra-Plamen-Georgiev-za-predsedatel-na-antikoruptsionniya-organ-/148882/2/0", "text": "Народните представители избраха Пламен Георгиев Димитров за председател на Комисията за противодействие на корупцията и за отнемане на незаконно придобитото имущество, предаде репортер на Агенция „Фокус“. „За“ избирането му гласуваха 148 депутати, 66 бяха „против“, а 4 се въздържаха. Новоизбраният председател на комисията е предложение на ГЕРБ. За другия кандидат, Николай Иванов Николов, предложен от БСП, „за“ гласуваха 79 народни представители, 62 „против“ и 73 „въздържал се“.  Според приетите правила за избран се счита кандидатът, за който са гласували повече от половината депутати в зала. Като вече избран председател Пламен Георгиев ще предложи свой заместник и трима членове на комисията. Те също ще бъдат избрани от депутатите.  В дебатите от ГЕРБ попитаха бил е кандидатът Николай Николов общински съветник в Ловеч. От БСП изтъкнаха, че общинските съветници се избират от хората, а зам.-министрите, какъвто е бил Пламен Георгиев - от правителството.  Зам.-председателят на ПГ на БСП Антон Кутев заяви: „Важното е дали Пламен Георгиев, който ще изберете, е в състояние да се бори с корупцията дори тогава, когато е във вашите редици“.  Депутатът от ГЕРБ Иван Миховски попита: „След като не е притеснително, че Николай Николов е бил общински съветник от БСП, защо го нямаше в автобиографията му“.  Лидерът на „Воля“ Веселин Марешки изтъкна: „Дебатът започна да се извращава, не знам дали нивото може да падне по-ниско“. „Малко смирение и повече възпитание. Да се концентрираме върху професионалните качества, да изразим надежда, че избраният кандидат ще скъса пъпната си връв с ГЕРБ или БСП“, призова той.  Председателят на ПГ на ГЕРБ Цветан Цветанов беше категоричен, че БСП са скрили факта, че предложеният от тях кандидат е бил общински съветник. Той припомни, че от ГЕРБ не са влезли в политически сблъсък при избирането на Мая Манолова за омбудсман. Според него предлагането й за поста е политически ход с цел тя да не бъде кандидат за лидер на БСП.  Пламен Георгиев Димитров, който е предложен от ГЕРБ и „Обединени патриоти“, е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе“- за висок професионализъм и принос в борбата с престъпността. Пламен Георгиев е преминал обучение в академията на ФБР за борба с корупцията в публичната сфера.  Предложеният от БСП Николай Иванов Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество.  ", "date": "2018.03.08", "title": "Парламентът избра Пламен Георгиев за председател на антикорупционния орган "}
{"url": "http://epicenter.bg/article/Mirolyuba-Benatova--Chestit-8-mart-na-vsichki-malchalivi-svideteli-na-poboishta-i-ubiystva/148883/2/0", "text": "Навръх Деня на жената журналистката Миролюба Бенатова публикува тъжна честитка. Постът кара потребителите на социалната мрежа да се замислят върху това колко уважавани са у нас представителките на нежния пол.     Публикацията събра множество съчувствени коментари.", "date": "2018.03.08", "title": "Миролюба Бенатова:  Жената у нас не е ценност. Поне не колкото един гараж"}
{"url": "http://epicenter.bg/article/Plamen-Georgiev--Savsem-skoro-shte-badat-hvanati-hora-s-pari--ochakvayte-barzi-razkritiya--/148884/2/0", "text": "Очаквайте разкрития, скоро ще видите. Ще бъдат хванати хора с пари, това ще се случи съвсем скоро. Това каза пред журналисти в Народното събрание Пламен Георгиев, който беше избран за председател на антикорупционния орган, предаде репортер на Агенция „Фокус“.  „Корупцията е наистина негативно явление, но има начин да се бори. Съвсем скоро, буквално до седмици, очаквайте нови и нови резултати и то много сериозни“, заяви той. „Започваме много сериозна борба с корупцията. Този един месец го използвахме по много интензивен начин“, изтъкна Пламен Георгиев.  „Няма да чакате резултатите след 2-3-10 месеца, а буквално след седмици ще започнат да „валят“ първите резултати“, коментира той.  „Вече започнахме акции, ако погледнете политическата принадлежност на лицата, срещу които бяха първите акции ще си обясните колко независимо действаме“, посочи председателят.  „Днес се наслушах на страхотни глупости, които ме разочароват. Толкова години съм градил авторитета си и сега да се политиканства на мой гръб - не беше достойно“, заяви той.  „В работата ми нищо няма да ме разколебае. Високите резултати, които сме постигали досега, ще бъдат пренесени в новата комисия“, каза още Пламен Георгиев.   \"Работя срещу корупцията, дали е ГЕРБ, БСП, ДПС или друг няма никакво значение и вече има примери за това\", каза още Пламен Георгиев.  „Няма да допусна някой по някакъв начин да твърди, че съм обвързан с когото и да е. Никога не съм бил член на политическа партия, поканен съм в министерството на правосъдието като експерт“, заяви той.  \"Защо се пропуска, че по дело, по което работих, е единственият политик, вкаран в затвора - Митхат Табаков. Беше му свален имунитетът и лежа ефективно в затвора за корупция във връзка с обществени поръчки\", каза Георгиев.  „Бях прокурор, който наблюдаваше досъдебно производство срещу Ваньо Танов“, посочи той. „Прокуратурата е установила съдържанието на разговора между Ваньо Танов и Бойко Борисов, текла е проверка, с която нямам нищо общо“, уточни Пламен Георгиев.  „Такъв разговор не съм чул и няма как да го чуя. Обясних го, беше извършена проверка и всички установиха, че няма никакви нарушения във връзка с воденето на делото до момента, в който съм наблюдаващ прокурор“, изтъкна той. В отговор на въпрос занимавал ли се е с разследване на Бойко Борисов, Пламен Георгиев коментира: „Никога, нямало е такъв сигнал“.  Попитан може ли казусът „ЧЕЗ“ може да влезе в работата на Антикорупционния орган той посочи: „Всеки казус може да попадне в полезрението ни, ако се подаде сигнал, в който се посочват нарушения на лица, които заемат високи длъжности в държавата. Ако има такива доказателства, нека бъдат предоставени- ние ще ги проверим“.  „Не мога да кажа кого ще предложа за комисията, а само визията за тези, които ще бъдат предложени. Ще помисля и за Николай Николов, той също е авторитетен човек, но не е само той. Вече имам визия, познавам всички, които работят в тази сфера. Аз ще преценя кой да предложа за комисията, депутатите не могат да ми кажат, коментира Пламен Георгиев.  „Предстои наистина сериозна борба с корупцията по всички нива“, изтъкна Пламен Георгиев. „Нека хората подават сигнали, ще проверим всички“, посочи той.   ", "date": "2018.03.08", "title": "Пламен Георгиев: Съвсем скоро ще бъдат хванати хора с пари, очаквайте бързи разкрития! "}
{"url": "http://epicenter.bg/article/Boyko-Borisov-na-sreshta-v-Bundestaga--Prisaedinyavaneto-kam-Shengen-e-prioritet-za-Balgariya-/148887/2/0", "text": "Сътрудничеството с Германия по важните теми от европейския дневен ред обсъди министър-председателят Бойко Борисов с представители на Комисията по европейски въпроси на Бундестага. Отчетени бяха резултатите дотук от воденото от България председателство на Съвета на ЕС, като беше изтъкната ключовата роля на страната ни за активизиране на диалога със страните от Западните Балкани и стимулирането на реформите в тях. В разговора Бойко Борисов посочи, че приобщаването към ЕС изисква установяване и утвърждаване на добросъседски отношения, при които няма нерешени политически въпроси, както и стимулиране на регионалното сътрудничество по общи проекти в сферата на енергетиката, сигурността и инфраструктурното свързване. Дискутирана беше и темата за миграцията като беше отбелязана необходимостта от ефективно управление и контрол на външните граници на ЕС за сигурността на Съюза и за безпроблемното прилагане на правото на свободно движение. Заедно с това премиерът Бойко Борисов заяви, че присъединяването на България към Шенгенското пространство остава приоритет, който ще засили общата европейска сигурност. Дунавската стратегия, Брекзит, Многогодишната финансова рамка, Механизмът за сътрудничество и оценка също бяха във фокуса на разговорите между българския министър-председател и немските депутати.", "date": "2018.03.08", "title": "Борисов на среща с делегация от Бундестага: Присъединяването към Шенген е приоритет за България!"}
{"url": "http://epicenter.bg/article/Shte-zapazim-blizkite-otnosheniya-s-London--uveri-Borisov-/148888/2/0", "text": "България ще запази установените близки отношения с Великобритания в бъдеще, тъй като отговарят на интересите на двете държави и на стратегическото им партньорство в НАТО. От особено значение е поддържането на вече създаденото отлично сътрудничество по въпросите на сигурността, посочи министър-председателят Бойко Борисов при срещата си с Дейвид Дейвис, държавен секретар по излизането на Великобритания от ЕС. Това съобщиха от правителствената информационна служба.  Двамата бяха единодушни, че България и Великобритания ще запазят добрите си партньорски отношения в политиката, икономиката, туризма и сигурността.  По време на разговора си с държавния секретар на Обединеното Кралство Великобритания и Северна Ирландия българският премиер отбеляза, че въпреки процеса на Брекзит, Европа трябва да остане обединена и силна. От своя страна Дейвис поздрави премиера Борисов за доброто водене на председателството на Съвета на ЕС.  ", "date": "2018.03.08", "title": "Ще запазим близките отношения с Лондон, увери Борисов "}
{"url": "http://epicenter.bg/article/Dragomir-Stoynev--ChEZ/148889/2/0", "text": "От ЧЕЗ не са ми предлагали като енергиен министър България да влезе в сделката по продажбата на ЕРП-то. Това заяви от парламентарната трибуна зам.-председателят на ПГ на \"БСП за България\" Драгомир Стойнев. Той бе министър на икономиката и енергетиката в правителството на Пламен Орешарски. Вчера от централата на ЧЕЗ в Прага дойде новината, че дружеството е предлагало на българското правителство да влезе в сделката още в самото й начало. От Прага обаче не уточниха кога е станало това. И от ГЕРБ използваха \"празнотата\" за публична атака към БСП. Точно това предизвика реакцията на Стойнев.   \"Жалко е, че от тази трибуна продължават да се сипят фалшиви новини. От трибуната на парламента се говорят простащини. С тези декларации не страда само опозицията, страда целият български парламент. Явно сме готови да стигнем дъното с тези деклрации. Това е свещена трибуна. Превърнахме Народното събрание в селска седянка. Аз вярвам, че основната наша задача е да подобряваме живота на хората, а не да казваме кой какво чул зад ъгъла. Деклdрацията на ГЕРБ беше една сбирщина от слухове\". Драгомир Стойнев прочете декларация от името на парламентарна група, с която отговори на декларацията на ГЕРБ, прочетена по-рано от Спас Гърневски. \"Докато бях министър, ако ЧЕЗ се продаваше, държавата щеше да я купи. И това нямаше да стане с национализация, както вие плашите хората. Грозно е да се говорят слухове и да се манипулира общественото мнение. Проблемът е друг. Проблемът е, че вчера зам.-министърът на финансите обявява, че не е изпращал никакви документи до българския премиер. Кой не казва истината? Българският народ трябва да знае\", призова той.   \"Според г-н Плескач е имало предложение, още миналата година България да се включи в сделката, но държавата не се е намесила. Вие трябва да дадете отговор на този въпрос, защото в последните 2 години управлявате държавата, а сделката е стартирала точно тогава. Вие правите нещо скандално, като се опитвате да затворите сделката. Вие изписвате Гинка Върбакова. Ние не знаем коя е Гинка Върбакова, сигурен съм, че и мнозинството от вас също не я познава. Трябват конкретни отгвори. Държавата пази ли гърба на Гинка Върбакова? Тези отговори трябва да се дадат\", категоричен беше Стойнев.   \"Държавата трябва да изкупи изцяло дяловете на ЧЕЗ. Според нас държавата трябва да се намесва в икономиката. Това е разликата между нас и вас. Ако държавата изкупи всички дялове, парите ще остават тук в България, а няма с тях да се хранят чешките пенсионери\", завърши Стойнев. В декларацията си социалистът отговори и на Спас Гърневски от ГЕРБ. Депутатът от ГЕРБ заяви по-рано, също от парламентарната трибуна, че зад Гинка Върбакова стоят БСП и ПЕС, защото фирмата й \"Инерком\" била свързана с фирма на съпругата на президента на ПЕС Сергей Станишев - Моника Станишева.    „Силно вярвам, че сме избрани да изпълним една цел, а тя е просперитета на българската държава и подобряване на благополучието на българските граждани“, заяви Стойнев. По думите му от БСП няма политик, който да си позволи в името на личния си интерес да постави този на държавата. „Тук няма печеливши и губещи, тук има интерес на България“, посочи Стойнев.  ", "date": "2018.03.08", "title": "Драгомир Стойнев: ЧЕЗ не са ми предлагали като енергиен министър България да влезе в сделката"}
{"url": "http://epicenter.bg/article/Korneliya-Ninova--Evropa-ne-ni-iska-v-Shengen--zashtoto-ni-nyama-doverie--/148890/2/0", "text": "Пламен Георгиев ще започне с фалстарт - ГЕРБ си уреждат някой да им гарантира, че няма да бъдат закачани за краденето през последните 9 години. Това каза лидерът на БСП Корнелия Нинова по време на дебатите по избор на председател на антикорупционния орган, предаде репортер на Агенция „Фокус“.  „Ключовата дума е доверие. Когато един орган и хората, които го представляват, нямат доверие, каквото и да направят, то няма да бъде възприето от българското общество. Борбата с корупцията е въпрос на доверие. Европа ни няма доверие и затова казва, че сме изпълнили всички технически изисквания за Шенген, но не ни иска, защото има корупция“, каза Нинова.  Лидерът на БСП поясни, че за българското общество корупцията е проблем номер 1, защото няма доверие в институциите и в депутатите, че ще се реши този въпрос.  „Г-н Цветанов, днес не е време двамата кандидати да сблъскват идеи. Законът е приет“, заяви лидерът на БСП. „За съжаление съмненията за необективност по дела, които г-н Георгиев вече е гледал, ще тежат“, посочи Нинова. Тя определи Антикорупционния закон като \"куц\".  „Дадохте му един месец и го поправихте“, подчерта лидерът на БСП. Нинова попита дали от ГЕРБ си дават сметка, че европейските посланици не гледат тази дискусия и обърна внимание, че ще дойде нова оценка от Европа.  „Гледате сега и на момента да уредите един човек, който ще ви слуша, за да ви гарантира, че няма да бъдете по никакъв начин закачани, за това което крадохте последните 9 години от управлението на България“, коментира Нинова.  Във връзка с объркването на Цветан Цветанов, че Корнелия Нинова е била заместник-министър в кабинета на Иван Костов, Нинова каза: „Днес допълнихте автобиографията ми с нови и неизвестни за мен факти. Можете да се обърнете към г-н Борисов, който за подобни обвинения вече отговоря в съда“, посочи тя.  ", "date": "2018.03.08", "title": "Корнелия Нинова: Европа не ни иска в Шенген, защото ни няма доверие! "}
{"url": "http://epicenter.bg/article/Stoyan-Mirchev--GERB-sazdavat-ogromen-mezhdunaroden-skandal-okolo-sdelkata-za-ChEZ-/148891/2/0", "text": "„Около сделката с ЧЕЗ ГЕРБ създават огромен международен скандал. Те показаха каква е способността им да председателстват ЕС и коя е най-важната тема на председателството. Реакциите и на Бойко Борисов, и на ГЕРБ са напълно хаотични от началото на скандала. И правителството на Чехия го хвана в поне пет тежки лъжи.”   Това заяви по Нова ТВ народният представител от ПГ на „БСП за България” Стоян Мирчев. Той обясни, че в момента премиерът няма сили да продължава да лъже и поради тази причина Томислав Дончев говори по темата.   Мирчев припомни кои са лъжите на Борисов- в началото той твърдеше, че сделката е между две частни фирми, но Българската банка за развитие е държавна и е част от сделката. „Втората лъжа, е че БСП е виновна за ЕРП-тата. Първите 67% са продадени от правителството на Симеон Сакскобургготски, а вторите 33% от Бойко Борисов. След това той не бил комуникирал с чешкия премиер, но се оказа, че е комуникирал”, добави Мирчев.   Депутатът припомни, че ЧЕЗ ни съди за 590 млн.евро, но още от 2013 г. компанията се е опитвала да разреши проблема с разговор с правителството на Борисов, за да не се стига до дело. Относно това, кои са били кандидатите за закупуване на активите на ЧЕЗ у нас, Стоян Мирчев заяви, че премиерът е знаел още от септември 2017 година, защото службите ни са му предали два доклада за актуалното състояние на участниците в сделката. „С поведението си, ГЕРБ показват, че са срещу интересите на българския народ и го наричат \"гадове\" и \"тъмни сили\". Това е безобразие”, отсече народният представител.", "date": "2018.03.08", "title": "Стоян Мирчев: ГЕРБ създават огромен международен скандал около сделката за ЧЕЗ "}
{"url": "http://epicenter.bg/article/Kristalina-Georgieva--Propastta-v-dohodite-v-ES-zaplashva-da-posee-nedovolstvo/148853/2/0", "text": "Нарастващата пропаст в доходите в страните членки на Европейския съюз заплашва да подхрани политическото недоволство и да помрачи успеха от намаляващите разлики в доходите между по-богатите и по-бедните държави от блока. За това предупреждава главният изпълнителен директор на Световната банка Кристалина Георгиева в интервю за вестник \"Файненшъл таймс\", предаде БТА, цитирана от Новини.бг.   Георгиева обобщава, че технологичните промени създават нови работни места за квалифицираните кадри в преживяващите бум градски райони, но изключват по-ниско образованите работници извън големите градове. Бившият европейски комисар изразява увереност, че тези проблеми са решими, но подчертава потенциалните вреди от увеличаващото се неравенство между отделните региони както в старите, така и в новите страни членки на ЕС. \"Ако то не бъде взето под внимание\", предупреждава Кристалина Георгиева, \"има риск хората да се почувстват без права, разочаровани и изоставени\". \"Това ще е плодородна почва за популизма - не непременно за (политици), които излизат с решения, а за хора, които издигат правилния лозунг, диагностициращ проблема.\"   Кристалина Георгиева даде интервюто си за авторитетния британски ежедневник преди публикуването на изследване на Световната банка, което показва как намаляването на пропастта между отделните страни членки на ЕС прикрива увеличаващите се неравенства в самите държави. Докладът отчита, че по-бедните страни догонват по-богатите на фона на разширяването на юг и на изток от началото на този век, но някои неравенства в самите държави са се запазили или дори са се увеличили. В Полша, например, брутният вътрешен продукт на глава от населението се е повишил от половината от средноевропейския през 2000 г. до 69 процента през 2015 г. Разликите в доходите между отделните региони в страната обаче са се увеличили. \"Нашата диагноза е, че конвергентната машина на ЕС все още работи. Тя обаче не работи за всички и има признаци за нарастващи разделения\", обобщава главният изпълнителен директор на Световната банка пред \"Файненшъл таймс\". Тя отбелязва, че \"европейците с ниски доходи изостават на трудовия пазар в голяма част от ЕС\", и предупреждава, че \"ако не бъде обърнато внимание на този проблем, ще има увеличаващо се неравенство с всички последици от това.\" Технологичният напредък е повишил броя на креативните и аналитичните работни места с 15 процента през последните 15 години, но тези с ръчен труд са намалели със същите темпове, сочи изследването.   Работните места с ръчен труд изчезват особено бързо в България, Италия, Гърция, Румъния, Словения, Унгария, Латвия и Австрия. Докладът призовава за съсредоточаване на вниманието върху пропуските в образованието, които правят по-трудно за хората, загубили своята работа, да се възползват от откриващите се възможности. Над 30 процента от 15-годишните в България, Румъния, Гърция, Малта и Словакия не покриват основните стандарти за грамотност. Този дял надхвърля 20 процента в някои западноевропейски страни, сред които и Франция. Намаляващият ръст на производителността също спъва икономическия растеж в Европа. Той пада особено бързо в южната част на континента, където обременителните регулации в някои страни задушават икономическия растеж и инвестициите, допълва Световната банка.", "date": "2018.03.08", "title": "Кристалина Георгиева: Пропастта в доходите в ЕС заплашва да посее недоволство"}
{"url": "http://epicenter.bg/article/Emil-Radev--BSP-zapochna-da-govori-antievropeyski--V-Bryuksel-pitat-za-tova-/148855/2/0", "text": "Хората не трябваше да бъдат пред българския Министерски съвет, а пред този в Чехия. Нашата страна не е отговорна за сделката. Това заяви в предаването на \"Здравей, България\" по Нова телевизия евродепутатът от ГЕРБ Емил Радев. \"Българската държава се опитва да гарантира правата на над 3 млн. потребители. Клаузите за конфиденциалност в договора са доста притеснителни. Все пак говорим за електроразпределително дружество и то в страната ни\", продължи Радев. \"Сега като се прие петата директива, ние правим свързани дирекционни регистри, за да може например нашите разузнавателни органи, като правят проверка, да разбират информация кой например е точният собственик на чуждестранно предприятие\", даде пример той. Емил Радев коментира дали чешката страна е отправяла оферта към правителството за закупуване на дружеството.   \"Несериозно е такава оферта да се прави устно. За мен е странно как са предлагали на българската страна да влезе в сделката за ЧЕЗ, като водят дела срещу нея за огромна сума\", изтъкна евродепутатът. \"Българската държава се защитава по арбитражното дело. Какво ще платим е много бъдеще несигурно нещо\", смята Радев.  България  е в центъра на вниманието на ЕС, нормално е всичко, което се случва тук да има отзук при нашите европейски партньори, коментира във втората част на интервюто си в предаването \"Здравей, България\" Емир Радев. \"Притеснително е антиевропейското говорене на БСП. БСП започна да говори антиевропейски. Това говорене по времена председателството  не прави добро впечатление\", заяви Емил Радев. В Брюксел питали за това. Водещият Виктор Николаев зададе въпрос, а не се ли интересуват от поведението на Обединени патриоти. И призова евродепутата за коментар по думите на министър Валери Симеонов, който нарече руския патриарх Кирил \"агент на КГБ\". \"Тези реплики на Симеонов са в личното му качеството. Не може да ангажираме правителството  с тази позиция\", бе отговорът на Радев.", "date": "2018.03.08", "title": "Емил Радев: БСП започна да говори антиевропейски. В Брюксел питат за това!"}
{"url": "http://epicenter.bg/article/Siderov-za-Simeonov--Kak-shte-davash-otsenka-na-ruskiya-patriarh--da-ne-sme-v-mahlensko-kafene-/148857/2/0", "text": "\"Не знам вие, г-н Никодимов, дали сте съгласен патриархът и главата на най-голямата православна църква в света да е наречен измамник. Как може да се кажат думи, които един джихадист или дори ислямист не смее да ги каже?!\" С тези думи лидерът на \"Атака\" Волен Сидеров се обърна към водещия предаването \"Денят започва\" по БНТ Иво Никодимов по повод думите на Валери Симеонов за руския патриарх Кирил. Вчера коалиционният партньор на \"Атака\" в \"Обединени патриоти\" нарече главата на руската църква \"контрабандист\" и \"агент на КГБ\", което предизвика буря в коалицията. Депутатите от \"Атака\" и ВМРО подписаха протестна декларация срещу думите на Симеонов, но тези от НФСБ отказаха.   \"Да обидиш главата на църквата, значи да обидиш Бог. Преглъщал съм много обиди по мой адрес, махал съм с ръка в името на някакъв път и отборна игра. Това обаче е недопустимо, Симеонов трябва да се извини\", добави още лидерът на \"Атака\". \"Ще помоля всички коментатори, политици и всичколози да спрат с условностите. В средата на 19 век няма нация, ние сме заличени и никой не знае, че има българи. И това, че се освободихме, се дължи на Русия, която реши да помогне на християнските поробени народи. Ако не беше руската държава, нямаше нито румънци, нито финландци да участват. Да, благодарим им, но, ако не беше решението на руския император, те нямаше да дойдат\", каза Сидеров.   Запитан какво мисли за думите на руския патриарх, политикът отвърна: \"Не мога да давам оценка на главата... Не съм толкова дорасъл. Всеки, който смята, че е толкова велик да го прави, е или комплексиран тип, или е много-много зле. Как ще давам оценка?! Това да не е махленско кафене, в което да обсъждаме кой влязъл и кой излязъл\".  ", "date": "2018.03.08", "title": "Сидеров за Симеонов: Как ще даваш оценка на руския патриарх, да не сме в махленско кафене!"}
{"url": "http://epicenter.bg/article/Dimo-Gyaurov-za-sdelkata-za-ChEZ--Neshtata-izglezhdat-kato-v-tresavishte/148858/2/0", "text": "При сделката за ЧЕЗ са налице серия от грешки. Това каза в сутрешния блок на БТВ бившият директор на Националната разузнавателна служба Димо Гяуров, който коментира горещата тема за продажбата на активите на ЧЕЗ. \"Сделката не е бърза. Твърди се, че разговорите с \"Инерком\" са водени в продължение на година. Най-изненадан от сделката остана българският кабинет. Това е обидно. Ясно е, че и двете страни по сделката крият нещо, имат някакви задкулисни цели и затъмняват нещо. Ние трябва да държим отговорно българското правителство за тази сделка, защото то трябва да се грижи за националната сигурност. Кой стои зад Гинка Върбакова е въпрос за един милион долара. На цялото общество е ясно, че тя няма никакви ресурси и възможности да се справи с тази сделка. Не изключвам възможността ЧЕЗ също да играе сериозни игри и ние да сме тяхна жертва, както и г-жа Върбакова. Нещата изглеждат като в тресавище. Най-обидно е, че държавата нищо не е разбрала. Възможно е тази сделка да ни излезе прекалено скъпа. Тази сделка може да доведе до февруарските събития и кабинетът да падне. Мен ме учудва, че правителството не осъзнава това\", каза още Гяуров.", "date": "2018.03.08", "title": "Димо Гяуров за сделката за ЧЕЗ: Нещата изглеждат като в тресавище"}
{"url": "http://epicenter.bg/article/Ako-Ginka-ne-plati-na-ChEZ-grup-do-9-mesetsa--na-hod-za-ERP-to-e-indiyska-kompaniya/148859/2/0", "text": "Ако Гинка Върбакова не заплати стойността на сделката с \"ЧЕЗ груп\" до 9 месеца, то друг участник ще може да участва в нея. Това ще е индийски бизнесмен, който все още има интерес към покупката на дружеството.   Новината съобщи в репортаж от Прага Нова телевизия. \"Това е една доста голяма история. У нас става въпрос за бизнес, а в България явно става въпрос за политика. Мисля, че най-важното нещо за ЧЕЗ е да си получат парите и да напуснат България\", каза Андрей Кутник от фирмата.  \"Бях изненадан, като установих, че има офшорни компании и фирми свързани с олигарси\", добави той.   \"Целият процес по подбора на купувача продължи повече от година. Накрая останаха само две фирми с желание да купят ЧЕЗ\", заяви друг експерт, запознат със сделката. \"Фирмата има 9 месеца да плати сделката, ако не, преговорите се развалят и тогава вторият участник, може да плати сделката - индийски бизнесмен\", добави той.   От централата на ЧЕЗ отказаха да заявят коя е точно конкретната дата в която са водени преговори с България относно сделката и е било информирано българското правителство. Но разкриха, че по същество преговорите за продажба са започнали от януари 2017 година. Категорични са, че разговор е имало.   От ЧЕЗ в Прага потвърдиха, че има клауза в договора, която не позволява на Върбакова да отстъпва или препродава акции на дружеството през следващите 5 години.  ", "date": "2018.03.08", "title": "Ако Гинка не плати на \"ЧЕЗ груп\" до 9 месеца, на ход за ЕРП-то е индийска компания"}
{"url": "http://epicenter.bg/article/-Neno-Dimov--Nyama-opasnost-ot-prelivane-na-yazovir--quot-Ticha-quot-/148860/2/0", "text": "Няма опасност от преливане на язовир \"Тича\" към днешния ден. Това заяви в „Денят започва” на БНТ министърът на околната среда и водите Нено Димов. Той уточни, че и други 5 проблемни язовира, където е имало лек прилив, в момента са с нормални нива. „Още от февруари сме започнали контролирано изпускане на язовирите. Няма проблем при язовир \"Тича\", не очакваме никакви проблеми през днешния ден. Ще се преразгледа нивото на язовира, дали не трябва да се върне към по-ниско, както е било преди години”, каза Нено Димов.  Министърът на околната среда и водите обясни, че се контролират около 190 язовира в страната. Има предписания към всички областни управители и кметове да почистват коритата на реките и язовирите, които са под тяхно управление, каза още Нено Димов. Контролират се около 190 язовири в страната Нено Димов: Няма опасност от преливане на язовир \"Тича\" Има предписания към всички областни управители и кметове да почистват коритата на реките и язовирите, които са под тяхно управление, каза екоминистърът. Няма опасност от преливане на язовир \"Тича\" към днешен ден. Това заяви в „Денят започва” на БНТ министърът на околната среда и водите Нено Димов. Той уточни, че и други 5 проблемни язовира, където е имало лек прилив, в момента са с нормални нива. „Още от февруари сме започнали контролирано изпускане на язовирите. Няма проблем при язовир \"Тича\", не очакваме никакви проблеми през днешния ден. Ще се преразгледа нивото на язовира, дали не трябва да се върне към по-ниско, както е било преди години”, каза Нено Димов.  Министърът на околната среда и водите обясни, че се контролират около 190 язовира в страната. Има предписания към всички областни управители и кметове да почистват коритата на реките и язовирите, които са под тяхно управление, каза още Нено Димов.", "date": "2018.03.08", "title": " Нено Димов: Няма опасност от преливане на язовир \"Тича\""}
{"url": "http://epicenter.bg/article/Desislava-Radeva-chestiti-praznika-na-zhenata-vav-Feysbuk--Chestit-praznik--leydis-/148863/2/0", "text": "Съпругата на държавния глава Румен Радев Десислава честити празника на жената, 8-ми март, в профила си в социалната мрежа.      пише още президентшата. \r\n \r\n \r\n \r\n \r\n \r\n", "date": "2018.03.08", "title": "Десислава Радева честити празника на жената във Фейсбук: Честит празник, лейдис!"}
{"url": "http://epicenter.bg/article/Korneliya-Ninova--Chestit-praznik--skapi-zheni--Badete-zdravi-i-krasivi--obichani-i-uvazhavani-/148864/2/0", "text": "Лидерът на БСП Корнелия Нинова поздрави българските жени с празника 8 март.   \"Честит празник, скъпи жени! Бъдете здрави и красиви, обичани и уважавани!\", написа във фейсбук Корнелия Нинова. Лидерът на БСП придружи поздрава си с фотография на красива млада жена в народна носия.", "date": "2018.03.08", "title": "Корнелия Нинова: Честит празник, скъпи жени! Бъдете здрави и красиви, обичани и уважавани!"}
{"url": "http://epicenter.bg/article/Aleksandar-Simov--Valeri-Simeonov-e-neshto-kato-dete-idiotche--taka-li-/148865/2/0", "text": "Депутатите от ГЕРБ и БСП Станислав Иванов и Александър Симов коментираха в сутрешния блок на Bulgaria ON AIR Гинка от Пазарджик, продажбата на акциите на ЧЕЗ, протеста вчера пред Министерски съвет и изказването на Валери Симеонов за руският патриарх Кирил.   „Валери Симеонов е нещо като дете идиотче, така ли?“, попита депутатът от БСП Александър Симов.   „Аз не приемам тона на патриарх Кирил, но не може да се държи един вицепремиер като тинейджър, който за първи път открива ракията. Сега единственият вариант е оставката му“, каза той и напомни как ГЕРБ са взели главата на Валери Жаблянов.   Относно случващото се с ЧЕЗ, скандалите около продажбата на активите на компанията на Гинка Върбакова и вчерашният протест, Станислав Иванов попита какво предлагат БСП на хората – кабинетът „Орешарски“ 2? Според него вчерашният протест е бил изключително несериозен. Той поясни, че пред МС е имало не повече от 400 души. Иванов напомни, че именно благодарение на „Борисов 3“ днес безработицата е 6%.   Иванов е категоричен, че е изключително лошо да се говори от името на народа. „Това е недопустимо“, добави той. „Защо, господин Симов, в сайта на БСП няма нито една снимка на БСП – София за вчерашното събитие в София. Толкова ли ви е лоша организацията?“, попита още Иванов.   „Ще посъветвам колегите да пускат по една снимка за вас“, обеща от своя страна Александър Симов. Според социалиста колегата му от ГЕРБ е обсебен от вътрешните проблеми на БСП. „Като гледаме Валери Симеонов и като гледаме Гинка разбираме всичко“, отсече Симов.", "date": "2018.03.08", "title": "Александър Симов: Валери Симеонов е нещо като дете идиотче, така ли?"}
{"url": "http://epicenter.bg/article/Obyaviha-bedstveno-polozhenie-v-3-sela-v-obshtina-Hayredin-zaradi-prelivashti-yazoviri/148892/2/0", "text": "  Бедствено положение беше обявено в три села в община Хайредин. Два язовира преливат и създават опасност за населението в Рогозен, Бързина и Ботево, съобщава БиТиВи.   В момента язовир „Рогозен 1” прелива с 5 кубика в секунда. Като количество това не е много, но съоръжението е с повреден преливник и ситуацията не бива да се подценява. Преливникът беше отнесен през май 2016 г., но не е възстановен.   Има опасност от откъсване на стената, затова и в момента там повреденото съоръжение се укрепва с интертни материали, а водата се отвежда с допълнително монтирани помпи.   Язовир „Бързина” също прелива. Евакуирани са 8 души в село Бързина, 11 са в готовност да бъдат евакуирани в село Ботево.  ", "date": "2018.03.08", "title": "Обявиха бедствено положение в 3 села в община Хайредин заради преливащи язовири"}
{"url": "http://epicenter.bg/article/Tasko-Ermenkov--S-kakvi-palnomoshtiya-Varbakova-predstavlyava-darzhavata-po-sdelkata-s-ChEZ-v-Chehiya-/148893/2/0", "text": "„С всяко ново изявление, правителството на ГЕРБ се забърква в скандал. За мен е абсолютно е неясно - с какви пълномощия Гинка Върбакова е в Чехия, за да преговаря от името на държавата, за да се включи държавата в сделката.” Това заяви пред БТВ народният представител от ПГ на „БСП за България” Таско Ерменков. „До там я докарахме, една Гинка Върбакова да ни е дипломат със специални поръчения”, коментира той. Относно обвинението на ГЕРБ, че БСП яхват скандалите, Ерменков коментира, че не левицата е родила скандала с Върбакова. „Не е наше правителството, чийто вицепремиер напада евродепутати и патриарха на Русия с непристойни думи. И се питам, този премиер солидаризира ли се с вицепремиера си? Думите на Валери Симеонов дискредитират цялата държава”, категоричен бе той. Таско Ерменков коментира като победа на обществото, което бе оприличено от ГЕРб, като „тъмни сили”, изтеглената от правителството Истанбулска конвенция. „Победиха вероизповеданията и академичната общност”, добави той.", "date": "2018.03.08", "title": "Таско Ерменков: С какви пълномощия Върбакова представлява държавата по сделката с ЧЕЗ в Чехия?"}
{"url": "http://epicenter.bg/article/Momiche-be-ubito-pri-nova-strelba-v-uchilishte-v-SASht/148867/7/0", "text": "  Момиче бе убито при нова стрелба в училище в САЩ, предадоха АП и ТАСС, като се позоваха на местните власти   17-годишна ученичка е била застреляна след края на учебните занятия в гимназия в Бирмингам, в южния щат Алабама. Неин връстник е бил ранен. Полицията смята, че изстрелите са били произведени случайно, но не даде никакви обяснения.   Това е поредната стрелба в училище в САЩ.   На 14 февруари 19-годишният Никълъс Крус уби 17 души, откривайки огън в гимназия в Паркленд, щата Флорида, от която бил изключен. Тази трагедия разпали с нова сила дебатите за сигурността на обществените места в САЩ и особено в училищата, както и за затягане на режима за притежаване на огнестрелни оръжия.   Съдебно жури повдигна обвинения срещу Никълъс Крус в 17 убийства и 17 опита за убийство, предаде ДПА, като се позова на съдебен документ.   Прокуратурата не разкри дали ще иска смъртна присъда. Общо четири екзекуции са били извършени във Флорида от началото на миналата година. Конгресът на Флорида междувременно одобри законопроект, който ограничава достъпа до огнестрелни оръжия и дава възможност за въоръжаване на някои преподаватели, предаде БТА, цитирайки АФП. Нормативният акт мина с малки мнозинства и в двете камари на законодателното събрание, които са доминирани от републиканците. За да влезе в сила, той трябва да бъде подписан от губернатора на югоизточния американски щат Рик Скот. Републиканецът Скот все още не е обявил дали ще се противопостави на собствената си партия и ще наложи вето. По-рано той се обяви публично срещу предложението на президента на САЩ Доналд Тръмп за въоръжаване на учителите като мярка срещу масовите стрелби, които редовно потапят в траур американски училища, отбелязва Франс прес.    ", "date": "2018.03.08", "title": "Момиче бе убито при нова стрелба в училище в САЩ"}
{"url": "http://epicenter.bg/article/Terorat-dostigna-Viena--Chetirima-raneni-pri-dve-ataki-s-hladno-orazhie-v-tsentara-/148878/7/0", "text": "Четирима души са пострадали при две отделни нападения с хладно оръжие в централните части на Виена, извършени на случаен принцип във вечерните часове на сряда, съобщава австрийският вестник Der Kurier, цитиран от агенция \"Фокус\".  Съгласно разпространената информация, двойка и тяхната дъщеря са стояли на тротоар пред ресторант в града, когато внезапно са нападнати от мъж. Той е нанесъл множество прободни рани и на тримата членове на семейството. Съобщава се, че получените рани са животозастрашаващи. Жертвите са настанени в болница. По-късно състоянието на двама от тях е определено като „относително стабилно“, докато третият пострадал остава в критично състояние.  След инцидента нападателят е избягал и е извършил още една атака, в резултат на което е пострадал един човек. Австрийската полиция е задействала мащабна акция за издирването на нападателя.  Арестуван е един заподозрян, който е бил подложен на разпит. Операцията на правоохранителните органи обаче продължи до късно през нощта. Други подробности не се съобщават към момента.  ", "date": "2018.03.08", "title": "Терорът достигна Виена! Четирима ранени при две атаки с хладно оръжие в центъра "}
{"url": "http://epicenter.bg/article/V-Rusiya-katadzhii-podaryavat-buketi-na-damite-na-patya-za-8-mart-/148900/7/0", "text": "В много градове на Русия органите на пътната полиция спират автомобили, управлявани от дами, за да им подарят цветя за Международния ден на жената 8 март, съобщават руските медии.  Катаджиите спират автомобили, но вместо да искат документи за проверка, подаряват на дамите цветя и им пожелават да останат винаги красиви, щастливи и да имат празнично настроение и \"леко и безаварийно пътуване\".  Дамите отначало са озадачени, но после с благодарност и усмивки приемат поздравленията на любезните служители в униформи.  Кадрите са разпространени от руското министерство на вътрешните работи.  ", "date": "2018.03.08", "title": "В Русия катаджии подаряват букети на дамите на пътя за 8 март (Видео)"}
{"url": "http://epicenter.bg/article/Srabskata-tsarkva-smenya-imeto-si/148903/7/0", "text": "Сръбският патриарх Ириней заяви, че подкрепя идеята за промяна на официалното име на Сръбската православна църква - като към името се добави Печка патриаршия. \"Това не означава, че патриархът ще се мести в Печ, Косово. Белград все още е административен център. Печ остава история от нашето минало, където са били патриарсите, архиепископите. Печ остава исторически център на нашата църква. Приемаме всичко, което допринася за запазването на историята, връзката на нашата църква с Печ и Косово, приемаме\", каза патриархът. Ириней подчерта, че промяната на името е много добро предложение. В допълнение към промяната на официалното име, новият проектоустав на СПЦ носи много други промени. Предвидено е първият човек на СПЦ да се нарича архиепископ печки митрополит белградско-карловачки и патриарх на всички сърби. Печката патриаршия съществува в периода 1346-1766. Печките патриарси се титулуват „Отца и оучителя Сръблем и Блъгаром“ В периода 1557-1766 г в диоцеза на Печката патриаршия е и Рилският манастир.", "date": "2018.03.08", "title": "Сръбската църква сменя името си"}
{"url": "http://epicenter.bg/article/Zigmar-Gabriel-nyama-da-e-chast-ot-sledvashtoto-germansko-pravitelstvo/148904/7/0", "text": "Действащият германски външен министър Зигмар Габриел обяви на Фейсбук страницата си, че няма да е част от новото правителство на Ангела Меркел, която ще състави коалиция с партията на социалдемократите, чийто член е той. Това съобщи агенция Ройтерс, цитирана от БНР.   Като част от коалиционната сделка беше постигнато съгласие социалдемократите да изберат следващия външен министър. От партията заявиха, че ще обявят решението си в петък сутринта. Габриел написа днес в социалната мрежа Фейсбук, че е бил уведомен от новите лидери на социалдемократите Олаф Шолц и Андреа Налес, че няма да бъде част от новото правителство. \"Да служа на партията си беше голяма чест, за която съм дълбоко благодарен\", пише Зигмар Габриел.", "date": "2018.03.08", "title": "Зигмар Габриел няма да е част от следващото германско правителство"}
{"url": "http://epicenter.bg/article/Angela-Merkel--Vapreki-postignatiya-napredak--borbata-za-ravnopravie-na-zhenite-prodalzhava-/148909/7/0", "text": "Въпреки постигнатия досега напредък, борбата за равни права за жените продължава, заяви германският канцлер Ангела Меркел в цитиран от ДПА пост в Инстаграм по повод Международния ден на жените. \"Много жени преди нас са правили жертви и са се борили упорито за повече права на жените. Навършват се 100 години, откакто жените извоюваха правото да гласуват, но ние, разбира се, искаме не само да гласуваме, а да можем да определяме политиката във всички области\", каза във видеопослание Меркел. Канцлерът спомена и значителното присъствие на жени в бъдещото правителство. \"Днес си позволявам да кажа също, че новият кабинет ще бъде интересно съчетание от мъже и жени\", отбеляза тя. Меркел изтъкна, че в Германия все още предстои много работа за постигане на пълно равноправие между мъже и жени, но това се отнася с още по-голяма сила за страните, където жените са лишени от основни права. Днешният празник не е само ден, в който се връщаме назад към постигнатото, но и ден, в който заявяваме, че борбата за равни права за жените продължава, заключи тя. На срещата на върха на Г-20 през април 2017 г., в отговор на въпрос дали е феминистка, Меркел каза, че се чувства неудобно да си приписва заслуги за постиженията на активистките.", "date": "2018.03.08", "title": "Ангела Меркел: Въпреки постигнатия напредък, борбата за равноправие на жените продължава "}
{"url": "http://epicenter.bg/article/Sergey-Lavrov-smyata-namesata-na-SASht-v-rabotite-na-desetki-strani-za-neoimperski-podhod/148919/7/0", "text": "Русия смята намесата на САЩ във вътрешните работи на страните за неоимперски подход, а Москва никога не би се занимавала с подобни неща. Това заяви в четвъртък министърът на външните работи на Русия Сергей Лавров след преговорите с президента на Зимбабве Емерсън Мнангагуа, предава ТАСС, цитирана от \"Фокус\".  „Ние никога не се бъркаме във вътрешните работи на страните, независимо от това, че от Вашингтон и редица други западни столици ежедневно се твърди обратното“, заяви Лавров. „И то при положение, че не могат да представят нито един факт“.  „Неотдавна в The New York Times бе публикуван голям материал, който описва историята в течение на много десетилетия за намесите на САЩ в провеждането на избори и като цяло във вътрешните работи на десетки и десетки страни“, обърна внимание руският дипломат.  Според думите на Лавров, когато тази тема е започнала да се обсъжда в американските медии, той е чул „поразителни твърдения за това, че американците действително правят това, „но го правим за доброто на тези страни, за които става въпрос, защото чрез своята намеса, ние носим свобода и демокрация“.  „Ние не споделяме подобна философия. Смятам., че подобни подходи са абсолютно неоимперски“, подчерта руският външен министър. „Ние никога няма да се занимаваме с нещо подобно“.  „Народът на Зимбабве, както и народът на всяка друга страна, трябва да решава сам своята съдба“, заяви Лавров.", "date": "2018.03.08", "title": "Сергей Лавров: Намесата на САЩ в работите на десетки страни е неоимперски подход!"}
{"url": "http://epicenter.bg/article/Deputati-v-turskiya-parlament-se-sbiha-zaradi-operatsiyata-v-Afrin-/148923/7/0", "text": "Депутати от управляващата в Турция „Партия на справедливостта и развитието“ (ПСР) и от защитаващата правата на кюрдите „Народнодемократична партия“ (НДП) си размениха удари по време на заседание на парламента късно в сряда, по време на дебати за провежданата от турската армия операция в северозападния сирийския район Африн, пише турското издание Hurryiet, цитирано от Агенция \"Фокус\".  Сбиването се случи, след като депутатът от НДП Махмут Тогрул цитира доклад на „Амнести интърнешънъл“ за жертвите сред мирното население в резултат от операцията \"Маслинова клонка\" и призова за спирането й.  „С продължаването на операцията, жертвите сред мирното население се увеличават“, заяви Торгул. Впоследствие, няколко депутати от ПСР обвиниха Тогрул, че е „говорител на Работническата партия на Кюрдистан (ПКК)“, а заместник-председателят на ПСР Лейла Шахим Уста даде началото на юмручния бой.  Според думите на заместник-председателят на групата на НДП в парламент Филиз Керестециоглу, единственият пострадал след сбиването е Торгул.  Междувременно Ройтерс съобщи, че турската армия и нейните съюзници от „Свободната сирийска армия“ са поели контрола над един от най-големите градове в сирийския район Африн –Джандарис, в четвъртък.  Турските формирования са изтласкали сирийските кюрдски „Отряди за народна самоотбрана“ от центъра на Джандарис в четвъртък, след като са превзели възвишение, доминиращо града в сряда, като от турските медии уточняват, че операциите по зачистка на района продължават.  ", "date": "2018.03.08", "title": "Депутати в турския парламент се сбиха заради операцията в Африн "}
{"url": "http://epicenter.bg/article/Zhenite-v-Ispaniya-izlyazoha-na-protest-sreshtu-polovoto-neravenstvo-i-seksualnata-diskrimanatsiya/148924/7/0", "text": "Жените в Испания отбелязват Международния ден на жената с безпрецедентна стачка срещу половото неравенство и сексуалната дискриминация, съобщава БиБиСи.   Жените спират работа като част от 24-часова стачка, организирана от Комисия 8 март и подкрепена от 10 профсъюза и от някои от най-високопоставените жени в испанската политика. Запланувани са стотици маршове с лозунга \"Ако ние спрем, светът спира\".   Организаторите призоваха жените да спрат работа, да не харчат пари и да прекратят домашната работа за днес. Транспортното министерство обяви, че за днес ще бъдат отменени около 300 влака. Транспортната мрежа в Мадрид също е засегната. На повече от 200 места ще бъдат организирани подобни събития, включително Мадрид, Барселона, Билбао и Валенсия. Комисия 8 март стои зад стачката. Тя призова за свободно общество от сексуално потисничество, експлоатация и насилие.   Вестник El Pais пише, че много сектори ще бъдат засегнати. Изданието цитира социологическо проучване, в което са участвали 1 500 души. То показва, че 82% подкрепят стачката, докато 76 процента са на мнение, че жените в Испания имат по-труден живот от мъжете.   Феминистки организации искат жените да стачкуват, да покажат колко важно е отсъствието им, но испанските закони не позволяват стачки само на единия пол, така че мъжете са приветствани, ако решат да подкрепят протестите. Международният ден на жената се отбелязва в десетки държави по света.", "date": "2018.03.08", "title": "Жените в Испания излязоха на протест срещу половото неравенство и сексуалната дискриманация"}
{"url": "http://epicenter.bg/article/Ruski-kosmonavt-pozdravi-zhenite-za-8-mart-ot-Mezhdunarodnata-kosmicheska-stantsiya/148925/7/0", "text": "Руският космонавт Антон Шкаплеров поздрави жените за 8-и март от Международната космическа станция във видео, разпространено от Роскосмос, съобщи ДПА, цитирана от БТА и Нова телевизия. \"Благодарение на Вас - нашите майки, съпруги, сестри, приятелки и дъщери - ние мъжете сме готови за героични дела\" - каза той. Шкаплеров подчерта, че енергията, красотата и чарът на жените са стимул за мъжете. \"Нека винаги на лицата Ви да има усмивка, която да ни вдъхновява за нови успехи и триумфи\", каза Шкаплеров, облечен в син космически костюм. След това той помаха пред камерата и пусна микрофона, който се понесе пред него заради безтегловността.", "date": "2018.03.08", "title": "Руски космонавт поздрави жените за 8 март от Международната космическа станция"}
{"url": "http://epicenter.bg/article/Istoritsi-i-obshtestvenitsi-napisaha-otvoreno-pismo-po-povod-poseshtenieto-na-patriarh-Kiril/148897/11/0", "text": "Видни български историци, общественици и интелектуалци написха отворено писмо по повод посещението на патриарх Кирил и отношението на Руската православна църква и Българската православна църква към православната църква в Република Македония.     \"Българското общество през последните дни изживя редица радостни моменти, свързани с отбелязването на националния празник Трети март и 140-годишнината от Освобождението от османско робство. Тази година ще запомним със специалната визита на Негово Светейшество Московския и на цяла Русия патриарх Кирил, по време на която бяха изказани топли и мъдри думи за хилядолетните взаимни връзки между българското и руското православие. Дълбоко ценим и почитаме хилядите воини, които със своята кръв извоюваха нашата свобода.   Ще запомним с удовлетворение и паметните съвместни служби и слова на взаимна признателност от главите на Руската и Българската православна църква. Същевременно бихме искали да отбележим, че по време на посещението не доловихме сигнали за съпричастност по един първостепенен въпрос, който вълнува българското общество – нормализирането на статута и преодоляване на ненормалната изолация, която тегне над възобновената Охридска архиепископия в днешна Република Македония. През ноември 2017 г. Св. Синод на възобновената Охридска архиепископия се обърна към БПЦ като към църква-майка с молба тя да се застъпва за нейното приемане сред семейството на автокефалните православни църкви.   Българската православна църква прие подадената ръка и създаде комисия, за да посредничи за решаването на този важен въпрос. Този акт на Светия Синод на БПЦ получи широка и пълна подкрепа от българското общество и държавни институции. Дълбоко сме огорчени, че архиереите на нашата БПЦ не са повдигнали въпроса нито пред Негово Светейшество Константинополския патриарх Вартоломей (при визитата в Истанбул на 6–7 януари 2018 г.), нито пред Негово Светейшество Московския патриарх Кирил (при неговото гостуване на 2–4 март 2018 г.). С това те не са изпълнили поетото от БПЦ задължение да се застъпват пред Поместните православни църкви за установяване на каноническия статут на МПЦ.   В същото време станахме свидетели на обезпокояващи знаци от РПЦ като изявлението на Негово Високопреосвещество Иларион Волоколамски от 22 февруари 2018 г. че „проблемът с непризнатата Македонска църква трябва да се решава чрез диалог между нея и СПЦ“. Подобно решение обрича православието в Република Македония на нови десетилетия изпитания. Както е известно, от 1967 г. църквата във Вардарска Македония не е призната от нито една друга поместна православна църква.   Независимо от положените преговорни усилия от страна на йерарсите от Скопие, Сръбската православна църква не намира пътища за помирение, а с някои свои действия допълнително задълбочава междуправославния разкол в Република Македония. В противоположност на този непродуктивен подход бихме искали да си позволим да ви напомним за близката свързаност на православието в Македония с Българската православна църква.   Както е известно, след 1870 г. огромното мнозинство на населението на Македония, включително чрез проведени допитвания (плебисцити) е заявило предпочитанията си да има своя българска йерархия. Последните митрополити на Българската екзархия са прогонени от сръбските и гръцките войски от Македония през войните от 1912–1913 г., противно на всякакви норми и общочовешки правила.   Чуждестранната статистика за броя на българските духовни центрове и свещеници в областта до този период, която достига до Обществото на народите през 1925 г. е показателна – в Южна (Егейска) Македония има 300 църкви, 11 манастира, 78 параклиса с общо 299 български свещеника, а във Вардарска Македония – 5 митрополити, 677 църкви, 48 манастира, 54 параклиса, с общо 833 свещеници.   По време на Втората световна война Вардарска Македония отново е администрирана от Българската екзархия. Останалите след 1944 г. свещеници, включително и архиерейските наместници, са били назначени на тези постове от български митрополити. Последните епископи, които са приети във Вардарска Македония до създаването на самостоятелната Македонска архиепископия, са тези на Българската църква.   При вдигането на схизмата над БПЦ през 1945 г. са признати всички извършени от нея тайнства, включително тези във Вардарска Македония. Имайки предвид гореизложеното, ние очакваме Руската православна църква да отчита трайните дългосрочни интереси на вселенското православие, на православните християни в Република Македония, България, Сърбия и всички съседни страни, като направи нужните мъдри постъпки за нормализиране на международния статут на възобновената Охридска архиепископия.   Считаме, че вековните връзки между нашите църкви и народи и хармонията на световното православие са далеч по-важни от моментните политически изкушения, водещи в крайна сметка до задълбочаване на разкола и други неблагоприятни последици за християнството.                                        ", "date": "2018.03.08", "title": "Историци и общественици написаха отворено писмо по повод посещението на патриарх Кирил"}
{"url": "http://epicenter.bg/article/Knyaz-Nikita-Lobanov-Rostovskiy--Patriarh-Kiril-sbarka-s-upretsite-kam-prezidenta-/148906/11/0", "text": "- Честванията на Шипка показаха, че българският народ обича Русия. Молебенът в храма \"Александър Невски\" също беше много символично мероприятие, но то отразяваше действителността, в която живеем. Църквата беше празна, защото народът не беше допуснат вътре. При предишното посещение на патриарх Кирил имаше 5000 души. Сега обаче се получи съобщение от чужда разузнавателна служба, че е възможно покушение на патриарха. Той имаше своя охрана от 15 човека, една част облечени в църковни одежди, а другите - цивилни, които дори влязоха в олтара. До такава степен се очаква проникването на тези, които имат намерението да атакуват патриарха. Молебенът беше в чест на 140-годишнината от Руско-турската война и император Александър Втори, руските войници и българските опълченци. Не знам защо, но отсъствието на членовете на правителството беше многозначително. Също така многозначително беше присъствието на цар Симеон, който не седеше на трона, но стоеше пред него и прочете страница от Новия завет. Трябва да се отчете ролята му, която той изигра след като се отказа да създаде българска православна църква в изгнание, не се отрече от БПЦ в София и поддържаше връзки с патриарха през тези години. Патриаршията не забрави това и затова Симеон Сакскобургготски имаше почетно място на молебена. На него пя руски църковен хор, доведен от патриарх Кирил, заедно с хора на храма \"Александър Невски\", който е на много високо ниво. Дядо ми от Швейцария решава да дойде в България, защото е вярващ човек, а ритуалът у вас е най-близък до този на Руската православна църква. Хорът в \"Невски\" заедно с руските си колеги направиха прекрасно църковно-славянско изпълнение. - Каквито и да са били причините за участието на Русия във войната срещу Турция, руските войници са били дълбоко религиозни, до тях като необразовани хора политическите мотивации дори не са могли да достигнат. Те умират за православни братя, за южните славяни. Това е героизмът и той е още по-голям, защото Русия не е била готова за война заради ограниченията на Кримската война. Империята няма оръжие, няма флот, патроните не достигат и дори се налага войниците да се бият с камъни. Това е нечуван героизъм, който почитаме, когато паднахме на колене по време на вечерната проверка пред Народното събрание. Независимо от политическите режими този ритуал с падането на колене, не само от войската, но и от населението, както беше и в Плевен на 10 декември м.г. е изумително впечатляващ и потвърждава, че в съзнанието на народа благодарността към руската армия продължава и до днес. Деца, майки, мъже застават на колене в знак на признателност. Това е незабравимо, независимо от политическите дрязги. Помня как един български депутат стана в парламента и каза, че Русия е враг, а президентът официално заяви: \"Днес, вчера и утре между двата народа цари дружба\". Стана ми малко тъжно, че при маршируването две армейски роти, за разлика от гвардейците, не вървяха в такт, а като афганистански новобранци. Нека министърът на отбраната да ги научи поне да маршируват ! - Когато руската армия стига почти до Босфора, а генерал Гурко върви вече преоблечен в цивилни дрехи и разузнава как да превземе Истанбул, кралица Виктория поставя ултиматум - ако Русия влезе в Истанбул, тя ще отвори втори фронт. А английският флот вече е в Босфора. Така тя заставя руския император да се съгласи и да отстъпи. В Англия има 25 улици с името \"Плевен\", като 4 от тях са в Лондон. Защото Плевен е венецът на руските победи над Турция, но и напомня как тя печели тази война без нито един изстрел. Личната ми връзка с тази история е, че тогава победеният султан Абдул Хамид II моли Александър II да му върне като посланик моя роднина Алексей Лобанов-Ростовски. Точно той сключва със султана Константинополския мирен договор след падането на Плевен. Ростовски включва в Берлинския договор 3 клаузи, който дава основание да се постави началото на независимата българска държава и да се създаде Търновската конституция. - На приема ме порази демократичния подход на събитието. Всеки от гостите можеше да дойде да си поговори с президента. Това ме впечатли, защото съм бил на много кралски и президентски приеми в Великобритания, Франция и Русия. Там няма възможност да отидете до държавния глава, освен малка група предварително записани хора. Прави чест на Румен Радев, че не го е страх, отворен е към към хората. - Русия се отнася към България, за голямо съжаление, с безразличие. Защото сегашната администрация на България е подчертано антируска. - Но преди това забрани \"Южен поток\", а България се лиши от парични средства от транзита. А и така си осигуряваше доставка на газ в случай на проблеми. А те се случиха завчера, когато \"Роснефт\" намали потока към Украйна. Това означава, че сегашното българско правителство не работи за гражданите си. Конкретно за спирането на \"Южен поток\" мисля, че това беше резултат от съвместно действие на САЩ и ЕС. - Въобще не е важна. Геополитическите основания, които бяха важни преди, сега са отпаднали като основа за военни действия. Бъдещата война, се надявам, че ще бъде решена по електронен способ, така, че географията няма значение. Остава и е много по-убедителен икономическият въпрос. България е важна като транзитен път за икономиката. Обстоятелствата са такива, че енергията е на изток от България, а потребителите й са на Запад. Затова търговската симбиоза между България и Русия е важна. Но ето друг интересен факт - специалист по тези газопреносни тръби, металург по образование, е Олга Чавская, потомка на граф Игнатиев. - САЩ едностранно прекъснаха ограниченията в договора за ядрените оръжия и това доведе до ескалация на напрежението, а всяко правителство е длъжно да защити страната си. Не смятам, че тези оръжия са блъф, а потвърждението беше през 2016 г. в Черно Море, когато става ясно че изместват GPS-координатите на корабите. Затова смятам, че следващата война ще е електронна. - Искам да участам в народна дипломация за сближаване на институциите в Русия и България. Руското и Българското исторически общества започнахме да го правим. Това е нужно, защото антируската дипломация в България е много силна, а Русия няма неправителствени организации. Говорих по този въпрос и с външния министър Сергей Лавров и със заместника му Красин, но те искат всичко да е централизирано. Докато от другата страна имаме 100 щатски организации, които се занимават с пропагандата на американските интереси по света. А Русия няма. - Думите на патриарх Кирил са проява на объркване. На него очевидно не са му казали, че президентът на България е един от малкото приятели на Русия в управлението на страната. Както и това, че Румен Радев спомена различните националности, участващи в руската армия, само като уважение към саможертвата им. Чест и слава на президента, който единствен заяви за дружбата между двата народа и пожела дружески отношения между България и Русия.", "date": "2018.03.08", "title": "Княз Никита Лобанов-Ростовский: Патриарх Кирил сбърка с упреците към президента!"}
{"url": "http://epicenter.bg/article/Aleksandar-Marinov/148917/11/0", "text": "   - То е малко като орел, рак и щука. Значи, всъщност не е орел, рак и щука, ами „Българска пролет“ и „Възраждане“ са две малки, но автентични партии, автентични антисистемни партии. Между другото, „Възраждане“ постигна изключителен успех на последните избори, защото успя с нищожни ресурси да се пребори за над 1%. Тоест, за тези две партии протестът е логичен, естествен, и според мен, те биха могли да разширят своя потенциал. Аз лично смятам, че БСП допусна грешка като веднага (да не се изразявам грубо) се присъедини към този протест. Допусна грешка и в известен смисъл рискува да не се осъществи възможността да се получи естествен непринуден протестен глас. Защото сега, разбира се, в един по-късен етап БСП очевидно като основна опозиционна партия не може да страни, да стои в страни, но това прибързано, хайде все пак ще се изразя грубичко – присламчване, не беше добро решение. Иначе, аз смятам, че в страната има огромен протестен потенциал, огромен! Той не е случаен. Той се дължи на достигналите фрапиращи мащаби пороци на управлението, не само конкретни грешки, а порочни начини на управлението, и наистина в известен смисъл ние седим на буре с барут. Пак има известно подценяване, пак има пренебрежение – какво толкова, няма нищо, хората са апатични. Не, не, спомнете си 2013 година, тогава също започна с подценяване и си спомняте как завърши всичко. Така че потенциал има. Тези две партии са способни да мобилизират по-големи възможности, стига да не се натъкнем на познатите опити да се обуздае, обхване, яхне, използва и т.н. протестната вълна.  - Е, то на протест трудно се прави аналитично изказване.    - Ние тепърва ще чуем. Вижте, причината е, че се насъбраха в едно кълбо, в една купчина се насъбраха най-различни поводи за недоволство. По една линия текат емоционалните политически морални импулси срещу Истанбулската конвенция, а казусът „ЧЕЗ“ е в процес на ставане. Ние още не сме видели кулминацията на този скандал. Ние още не знаем всичко, а аз съм убеден, че повечето неща ще се разберат. Така че има една аморфност, има известна хаотичност – да, без съмнение е така, но това подсказва, че протестът на този етап все още е достатъчно спонтанен, което не е лошо. Иначе появят ли се листчетата с опорни точки, знаете накъде отиват нещата.  - Да, без съмнение. Аз лично не смятам, че това ще бъде някакъв дълъг сериал. Според мен, ще бъде кратък сериал, много драматичен, с много бърза ескалация. Първо искам да кажа, че този скандал няма прецедент, защото той вече е международен скандал. Аз си направих труда, тъй като имам приятели, колеги в Чехия, помолих, те ме информират редовно всеки ден почти. Там лавината нараства – вече се включват най-различни медии и се изнасят най-различни становища. Очевидно, че първо, чешкото правителството, каквито и конфликти да има с ЧЕЗ, то защитава националните си интереси. Така че чешкото правителство няма да играе в полза на България, и оттук нататък няма да прикрива някои, как да се изразя – много нескопосано скроени версии и алибита. Чета чешкият зам.-министър, от чийто имейл ужким е изпратен прословутия поверителен документ, твърди, че не е изпращал нищо, председателят на Надзорния съвет на ЧЕЗ обявява, че е абсурд да сътрудничи на българското правителство, тъй като ЧЕЗ води арбитраж, съди се с българското правителство. Днес вече и в нашите медии излезе, просмука се тази информация, че в договора на продажба на ЧЕЗ е включена клауза, според която купувачът се ангажира да сътрудничи на ЧЕЗ в процеса на арбитража, тоест, да сътрудничи срещу българската държава. И най-накрая става ясна оферта, която хвърля светлина върху възможен сценарий. ЧЕЗ казва: Да, разбира се, ние ще се съгласим да допуснем българското правителство да стане собственик, но ако то изплати голяма част от нашите претенции, за които се съдим на арбитража. И тук виждате, че възникват вече нови съмнения при положение, че въпрос на време е да излязат по-убедителни доказателства, че тук всичко се е знаело за тази сделка. Досега ние разсъждаваме чисто хипотетично и логично, че няма как да се случи това нещо в България и да не знаят върховете на държавата. Но това ще се докаже и оттам нататък ще последват много неприятни изводи. Така че този скандал по мащаба си, според мен, не е нашенски скандал само. Разбира се, всичко, което вие изброихте е „любопитно, интересно и притеснително“, защото виждаме, че институциите упорито, упорито – дебело подчертавам – не желаят да се заемат със същината на проблема. Не желаят. Някои се обясняват, някои дори се оплакват, че са заплашване, както е случая с председателя на КЕВР, четвърти, пети, ето, казахте и прокуратурата. А всичко около тази сделка е толкова съмнително, че просто плаче, просто крещи за изясняване. В края на краищата какво лошо има в изясняването? Ако нещата са наред, това само ще укрепи позициите на, да кажем, на купувача, а и ще даде една легитимност на поведението на държавата. Обаче, ако не са наред, трябва бързо да се вземат мерки, защото ще стане беля и скандалът ще се разрасне. Така че аз лично смятам, че този скандал няма да продължи дълго време, той ще избухне, и честно казано, аз не смятам, че правителството ще може да се задържи.  - Според мен, може би е сондаж, но той не е един-единствен сондаж или сондаж от един-единствен източник. Първо, казахме в България има голям протестен потенциал. Към него се опитват да се домогнат най-различни стари, нови и проектирани субекти. Това е ясно. Второ, разбира се има изкушения, включително у системните партии, у тези, които са във властта или са в легитимна опозиция, те също някак си искат, ако могат да обсебят част от този протестен потенциал, което е доста странно, да не кажа абсурдно. И трето, имате малки партии, които години наред са се заявявали като протестни партии, които се опитват на примера на други европейски страни да видят дали няма да могат да привлекат по-голяма подкрепа, по-голямо внимание. Тепърва ще видим, дали ще могат, дали имат такъв капацитет, дали ще получат доверие, дали ще могат да проявят съответната тактическа зрялост и прочие. Всички сега сондират, както вие се изразявате, наблюдават с широко отворени очи и се опитват да видят своето място, своята изгода. Имаме спомените и поуките от 2013 г. и 2014 г., да видим този път как ще се развият събитията.  - Може и престилката да се каже, да.    - Да. Положението е критично, поради натрупването на най-различни фактори. Ето, вижте днешните ексцесии при Патриотите. Те не са от вчера, но са свързани с поразяващата уста на един политик. Това вече са допълнителни фактори, които ние не можем да предвидим. При цялото ни въображение няма как да предвидим довечера или утре сутринта какво ще каже Валери Симеонов. Нямаме толкова силно въображение. Така че при Патриотите нещата са силно разклатени, но на ГЕРБ също не им е лесно. Не им е лесно, защото според мен има хора в правителството, които са наясно със сериозността на положението. И аз много пъти тези дни си гледам снимката на вицепремиера Дончев и на министъра на финансите Горанов от двете страни на госпожата от Пазарджик…    - Двамата са много, как да кажа, да използвам израза на премиера, те са в състояние на дискомфорт. Хич не са спокойни, хич не са уверени. Чудят се какво да приказват. Цари един общ хаос в правителството, всеки говори различни неща, в парламентарната група и т.н., противоречат си, опровергават се, бъркат се. Така че при ГЕРБ проблемът е по-сериозен, защото те са структура, която е свикнала на желязно централизирано управление, винаги се чака какво ще се каже на върха, а там вече вижда се, че върхът започва да се ослушва, защото и той самият не знае какво да говори. Така че не мога да ви кажа, къде първо ще се пропука. Според мен ще има някакъв верижен ефект и аз го очаквам много скоро.    - Нямаме още такива симптоми. Въпреки че ние сме склонни да разглеждаме тази хипотеза само в един от вариантите, както много често задаваме въпроса и на мен ми го задават – ще прави ли Радев своя партия? Това е само един от вариантите.    - Да, движение, каквото и ще да е. Но имайте предвид, че може да се случи и нещо друго, а именно едно възникващо ново движение отдолу, неангажирано с досегашните партии и други структури, да реши да припознае Радев като свой лидер, съдейки или разчитайки на неговата популярност, на неговите качества и т.н. Той, разбира се, може да отклони или да не приеме официално такова предложение, но представете си, че възникне едно движение, което в един момент ще се обърне към него, например, с предложение да го подкрепи за следващ мандат. Така че не непременно всичко трябва да се режисира, да се оркестрира в сградата на „Дондуков“. Има процеси в България, както казахме, има протестен потенциал, има някакви опити за организиране, но българският протестен потенциал все още няма лидер или лидери, автентични лидери. Никой от сегашните известни политици или публични фигури не може да претендира да оглави такъв радикален протест срещу статуквото по простата причина, че всички тези публични фигури са част от статуквото. Така че има различни варианти. Повтарям, аз за момента не съм забелязал никакви знаци, никакви сигнали Радев да мисли или да действа в тази посока.  ", "date": "2018.03.08", "title": "Александър Маринов: Скандалът \"ЧЕЗ\" може да свали правителството. Седим върху буре с барут!"}
{"url": "http://epicenter.bg/article/Prof--Rumyana-Mihneva--Patriarh-Kiril-dade-seriozen-koz-v-ratsete-na-balgarskite-rusofobi-/148918/11/33", "text": "На 5 март, в края на вечерната информационна емисия по Първи канал, бе съобщена „новината“ как патриарх Кирил „се скарал“ на българския президент, а българите и прочее неблагодарните, по думите на водещия К. Леонтиев, славяни бяха наречени простаци, предаващи Русия в полза на Европа.  За начало, искам да кажа на журналистите и редакторите на Първи канал, освен ако не работят по поръчка: спомням си пролетарския лозунг „Мы не рабы, рабы не мы!” и ми се иска да го перифразирам: Приятели от ПЪРВИ КАНАЛ, ние не сме простаци, простаците сте вие! Същината на случващото се в България въобще отсъстваше във вашия странен, нескопосан репортаж и от публичното пространство на Русия в този ден. Поднесеното е перфектна дезинформация.  По някакво странно обстоятелство „акцията” предхождаше първата серия на новия сезон на сериала „Спящите”, в която точно се описваше какви са методите за „производство” на подобен тип фейкови новини.  Показаното онази вечер в част от новинарската ви емисия (от 5.03.2018 г.) обаче постява клеймото на позора върху целия български народ, не заклеймява онези наши политици и техни действия, които от години влошават отношенията между двете страни. Те имат перспектива, макар и поставени на тежко изпитание от кризата между Русия и останалия свят в момента. Не ви оправдава и аргументът, че навръх 3 март вашите колеги от БНТ се държаха още по-зле. Ние отдавна знаем, че това е добре оценявана и финансово подплатена русофобия. У мнозинството българи това предизвиква омерзение, гняв и пренебрежение.  Кои сме ние ли, тези, които наричам „мнозинство” – това са онези от нас, които не променят отношението си към историческата памет, пазят честта и достойството на България. Това е мнозинството от най-русофилския народ – българският и то не онези платени „русофили”, които служат, а онези, които искрено и честно отдават дан на духовните връзки между народите ни. В няколкото минути от предаването вие представихте двустранните ни отношения като някакъв Апокалипсис в стил „всички скандали – в студиото“. Изредени бяха традиционните аргументи на отвъжданата по повод и без българофобия - България е била против вас в две войни! Теза, която не пояснява, че не България, а Русия и СССР са обявявали войни на България и Русия не подкрепи през 1885 г. Съединението ни поради своите имперски цели и защото, видите ли Александър III не обичал братовчед си Александър I Батенберг.  Само че се питам защо бе необходимо да се ровите във всичко това? За какво изобщо следваше да се говори на Празника ни?! За исторически спорове или за отдадената на 3 март почит пред нещо свято – пометта на дедите ни?! За какво въобще информирахте зрителите си?! За хода на патриаршеската визита, за реалната атмосфера в България през този ден, за хората на Шипка, за песните, за вълненията или трябваше да внушите нещо черно и да намерите жертва, за да се развие нова пропагандна акция срещу България и отделни лица от политическия й елит? Спомняте ли си израза за гадната „желирана риба” от оня прекрасен филм „Честита баня”, та да река и аз „Каква гадост е този важ „желиран“ репортаж!  Никога не съм предполагала, че ще ми се наложи да пиша подобен текст, на мен историка, човек, приел Русия за своя духовна родина, вярващ, че политиката не би следвало да бъде основание за разрив между два обречени да бъдат заедно народи. В този безумен по стил репортаж нарекохте неблагодарни предатели и негодници всички славянски народи, включително и нас. Народът, построил над 500 паметници и мемориали в памет на руснаците, загинали в Освободителната война; нас, българите, които преподават истината за този период на изпитание на децата си, които не са изгубили националното си достойнство, своя патриотизъм и уважение към вашите предци-освободители. Няма да спестя това, че за тях си спомняте само от годишнина на годишнина, а през лятото не си разваляте почивката и предпочитате слънчевите лъчи и плисъка на вълните, вместо да хванете децата си и да ги заведете на Шипка, в Плевен, в Батак, за да почетете предците си, както го правят младите българи от години не само на 3 март! Аз познавам и обичам достойната Русия, вие сте част от нея!  Проследих всички достъпни новини. Бе повече от ясно, че целта е прехвърляне на някакви неясни политически проблеми от „здравата глава на болната”. Стартът на дезинформацията бе даден в Москва. Първият вестник, която пусна „новината“ как Патриархът е „подредил“ Президента, бе даден от „Комсомолская правда”, изявила се с хашлашкото заглавие, че главата на РПЦ „нагазил” президента Румен Радев и оттам като се почна - ТАСС, радио \"Свободна Европа\", нашите русофобски издания. Подмениха се акцентите в изказването на патриарха, персонификация. Пикът на тази дезинформационна кампания бе „новината“ по Първи канал в 21 часа на 5 март (когато писах този текст още не бях видяла и снощното предаване на Соловьов – апогей на пропагандна кампания срещу България и президенстката институция, където безспорно в момента имаме политик – лидер).  Не можеше да не се запита човек какво всъщност се случи? Самата визита, като такава, бе напълно игнорирана в Русия, информация за нея, при това напълно доброжелателна, обективна и подробна, се появи единствено на сайта на Руската православна църква. Събитията от 3 март въобще не бяха част от мейстрийма, въпреки огромните претенции към българите по повод на войната. Тук е мястото да кажа, че става дума за Национален празник на независима страна, а не проста годишнина от руско-турската война.  Визитата на патриарх Кирил бе посрещната с огромна радост от православните българи. По време на тържествата нищо не предвещаваше кризата от срещата в Президенството. Там изведнъж се оказа, че на патриарха не му харесало, че в благодарствените речи, наред с Русия, поставяме и други народи, чиито синове са загинали за свободата ни.  Когато искаш да изясниш причината за едно или друго действие, има механизми за това, но акцията при срещата бе с търсен ефект на скандал. Патриархът при това отправи обвинения, за да ги чуят жерналистите, които по смисъл не можеха да бъдат отнесени към речите на президента. Ако се споменаваха в благодарностите „държави”, то това не бе в говореното от него. Нека си припомним, че президентът произнесе на 3 март в София ясно и точно имената на НАРОДИТЕ, чиито синове се намерили последния си покой в България, а по онова време са били поданици на Руската империя. Къде е обидното тук? Да ви питам – та нима Сталин през 1945 г. не назовава поименно народите в Съюза, преди да благодари накрая на великия руски народ? Да, нашите политически лакеи през последните години наистина споменаваха цели държави сред овободителите ни – Финландия, Полша и прочие, но не и президентът Радев.  Какъв е резултатът от това публично линчуване? Сериозен коз в ръцете на българските русофоби.  Речите на нашия президент (които впрочем бяха две – на Шипка и вечерта на зарята в София), бяха емоционални и правдиви, исторически и политически издържани, каквито отдавна никой не е произнасял в България. И аз се гордея с избора на народа ни и с начина, по който говори генерала-летец Радев!  Пропускам омерзението си от изреченото по негов адрес ден по-късно в студото на Соловьов. Ако той е обвиняван, че е учил в САЩ, то значи всеки има право да обвинява и мен, защото съм учила в СССР? Това ли е разковничето на противопоставянето? Разчистваме на наш терен някакви сметки с друга велика сила? Явно да, как иначе да си го обясни човек?  По време на зарята-проверка вечерта на 3 март в София Радев цитира Дневника на Достоевски, части от Манифеста за войната, спомена името на император Александър II и руската армия, не знам кой е готвил словото му, но то бе безупречно и като исторически контент, и като акценти и градация на тезите. Никакво роболепие, но искрена почит към Русия, към Царя-освободител, към руските войни, към воините на други народи, които загиват за свободата ни.  Но докато ние, нормалните, сме се радвали като простодушни наивници, всяка дума е била визприемана превратно и е будила нечий гняв.  На следващия ден, при срещата с президента, Негово Светейшество патриарх Кирил с непремерено строг тон изрази своето недоволство, изглежда забравяйки, че румънци, сърби и черногорци също са воювали за нашата свобода и следва да бъдат почетени. Жестовете, изказът, заканителният тон – всичко това бе странно за разговор с президента на една независима страна. Странно, че именно там започна тази акция, тъй като, ако човек се запознае с изреченото лично за генерал Радев след това на аерогарата, ще рече, че става дума за две различни лица. Кое бе вярната оценка на политика Радев? Кога той бе умен, перспективен, дай Боже повече като него? За него ли стана дума впоследствие и в предаването на Соловьов?! Ако се съди по изреченото при заминаването на руския патриарх, че се отнася повече от положително към българския президент, претенциите му не са към него, а към други политици, но те не бяха упоменати поименно тези дни от руската пропагандна машина.  Президентът Радев е честен и открит политик, който през първата година от мандата си защитава неотклонно нашите духовни връзки, наречени от него „политически капитал“. Няма да припомням и какво е отношението му пред официален Брюксел по кризисните моменти в отношенията на ЕС с Русия. Въпросът обаче дали атаката в президенството беше уместна, остава? Там се търсеше ефекта на тиражиране на някаква „новина”. Та нали Негово Светейшество се обърна специално към журналистите, които знаеха кой именно има поведение, което може да подразни – цял ден БНТ ръсеше бисери. Но партиархът явно подцени опита на нашите медии да постигат нужния на собствениците им ефект и умело насочиха копието на гнева му към президента Румен Радев.  В Москва паралелно заваляха заглавия как патриархът го „скастрил“. Именно това събуди въпросите за искреността на патриах Кирил и за подбудите на акцията. Специални поздрави за автора на тази медийна провокация, добре бе отиграно.  Цялата русофобска преса в България, която отдавна и методично ругае Радев, получи прекрасен повод да предприеме поредна атака срещу всеки, който уважава Русия, почита нашите исторически връзки и се държи достойно във всяка ситуация.  Думите, произнесени по руския Първи канал, ме озадачиха, нищо че в Русия може и да не са ги забелязали, но ние ги чухме добре и в други времена подобни оскърбления биха станали casus belli, но явно днес критериите, дори в международните отношения и журналистическите стандарти, се менят. Моят народ, според представата на някой си там в Първи руски канал, се състои от негодници и неблагодарници!!! А какво действително се е казало, никой така и не разбра. Едва после на сайта на РПЦ се появиха кадри от изявлението на патриарха преди заминаването му на летище София. От тях се разбира, че той не „напада“ президента и българите, а правителството и Бойко Борисов, само че българската и руската пропаганда поставиха на дръвника президента и всички българи.  Кой стои зад всичко това?! Знам само, че след този скандал ще бъде още по-трудно да се съхрани доброто отношение към Русия. Акцията бе в стил „искахме да стане по-добре, а стана както ... винаги“. Много благодаря на „патриотите“ от Първи канал и ТАСС, които съучастваха в манипулацията.  У нас политически дивиденти от случая извлякоха русофобите, а в Русия – не ми е ясно кой. Ден по-късно е видна някаква поредна странна игра, част от отсъстващата руска политическа стратегия за Балканите.  В навечерието на визитата на Кирил на един руски сайт се появи интервю с експерт, според когото патриархът има за цел да направи истински пробив в България, експертът изрече всички български исторически тези-мечтания – македонците са българи, Кирил и Методий са наши и пр. и пр. и пр. Тези неща спомена и самият патриарх Кирил в словата си. Бе лансирана тезата за това, че сърбите са най-близкият ни народ, дори нещо повече - спомена се българо-сръбски народ. Тук е редно да спра, защото явно в самата Русия в момента се търсят реактивно аргументи за противодействие на определени геополитически демарши на американците на Балканите, не се боя да кажа закъснели. В интервюто обаче на К. Фролов се изричат ключовите думи от посланието на патриарха – Европа е враг, католиците – също, Русия ще се справи сама с враговете си, включително намеците за монархията като панацея са част от някакви подмолни мотивационни тежнения.  Всъщност, добре е да поговорим за същината на случилото се, за това, за което в България никой не говори – целите на посещението на патриарх Кирил и какво недооцениха съветниците му (нивото на журналистиката ни и неспособността й да види дълбочината на посланията му). Ще започна с това, че Първи канал подаде информацията си в много странен вид – в самия край на предаването. Самият „репортаж” бе повече от слаб, необективен, нелогичен (особено сравненията с Китай), на моменти гласът на говорителят явно от напрежения беше почти истеричен. Повече от ясно е, че това е поръчков материал, но въпросът е кому е нужен?  1. Цитирането на Константин Леонтиев. В България името му е известно на историци и философи, но в Русия той и символ на антиевропеизма, а името му е ключово за разбиране на философията на визитата на Кирил. Трябва да добавя, че като дипломат в Османската империя Леонтиев полага не малко усилия, за да спре създаването на самосотятелната българска екзархия, т.е. за онези, които знаят, името му безспорно е наситено с негативна конотация. В Русия обаче и особено за руската църква той е фигура-символ на борец да истинска, неевропеизирана Русия, за самосотятелно развитие на православна Русия, която е притискана, за да бъде унищожена от католическия Запад. Именно този акцент – Европа не ви е нужна - бе един от елементите на визитата на Патриарха и не случайно „гневът” му бе насочен против Полша, Литва и Финландия.  2.Кодът на събитията може да бъде търсен и на друго място – отношенията между Кирил и Путин. Някакви намеци за хипотетична криза се появиха наскоро в анализите на филма за Валаам, който гледаха и немалко българи. Аргумент за това бе фактът, че Кирил, като глава на РПЦ, въобще не е показан във филма. Както писаха тук-таме в Русия, монархическите увлечения на Патриарха не са по вкуса на светски Кремъл. Във филма се правеха странни аналогии между православието и болшевизма, но идеята за възраждане на монархията, около която се спекулира немалко в Русия, не бе зачетена – случайно или не, но бе факт. Отговорите за това дали има разрив с Кремъл в момента биха била спекулативни, но нека обмислим и тях. Ако между Путин и Кирил има напрежение, то цялата отговорност за хода на визитата в България, говореното тук и последиците й са част от отговорността на Църквата, а не на Кремъл. Каквото и да бъде изречено от партиарха в горния контекст, ще се приеме за негов ход, а не за поредната антиевропейска интрига или намеса във вътрешните работи на чужда страна, каквато практика напоследък виждаме почти всеки ден. А целите на реториката на патриарха са ясни – да бъде разкъсан кръгът, който се затяга около Русия, обединяване на всички православни и откъсването им от Европа, която е противник на Русия. Смопнете си и друга ключова дума от репортажа по Първи канал – сами, сами ще се справим, сами, както Китай, и за да се засили ефекта на самотата – ето и неблагодарните българи, и те ни предадоха. Едно обаче не са догледали сценаристите – за Леонтиев Русия е сама, а при Кирил се говори за славянско единение против Запада. Недоработка си е това явна.  Ще направя още една крачка във връзка с монархическите идеи, които витаят около РПЦ, в контекста на казаното по-горе за Валаам. Припомням, че на службата на двамата патиарси присъства последния легитимен, макар и без престол, православен цар – Симеон Сакскобурготски, с когото патриарх Кирил ласкаво се поздрави и благослови. Не можем ли да предположим, че активността на Кирил има за цел и някакви бъдещи негови промонархически идеи? Не е ли възможно да вижда себе си като един хипотетичен Филарет – баща на основателя на династията Романов, борец с католическата полско-литовска агресия, на която Московска Рус устоява сама... Много нещо бе изречено тези дни в България, но истината е зад думите, а там нашите русофоби и поръчковите руски СМИ не копаят, те работят по партийна повеля, която не винаги е правилната.   ", "date": "2018.03.08", "title": "Проф. Румяна Михнева: Патриарх Кирил даде сериозен коз в ръцете на българските русофоби "}
{"url": "http://epicenter.bg/article/EK-startira-nakazatelna-protsedura-sreshtu-Balgariya-zaradi-gorivata/148913/4/0", "text": "Европейската комисия стартира наказателна процедура срещу България за данъчно облагане за горива. Комисията иска от страната ни да промени разпоредбите си относно ДДС, приложими за дружествата, търгуващи с горива, и за използването на активите на дружествата за нестопански цели, съобщи Нова телевизия. Комисията изпрати официални уведомителни писма на България с искане да приведе разпоредбите си за данъка върху добавената стойност (ДДС) в съответствие с правото на ЕС. Единият от случаите е свързан с факта, че понастоящем малките дружества, търгуващи с горива, са задължени да плащат авансово прекомерно високи суми, за да гарантират, че могат да платят дължимото от тях ДДС. За големите дружества е достатъчно само да внесат гаранция в размер, равен на дължимото по сделките им ДДС. Комисията смята, че националното законодателство не е съвместимо с нормите на ЕС и със свободата на стопанска инициатива (член 16 от Хартата на основните права на ЕС). Отделно от това България се приканва да промени правилата си за начисляване на дължимия ДДС в случаите когато стопански активи се използват за частни или нестопански цели и когато стопански активи се прехвърлят в друга държава членка. Ако България не предприеме действия по тези две искания в следващите два месеца, Комисията може да изпрати мотивирано становище на българските органи.  ", "date": "2018.03.08", "title": "ЕК стартира наказателна процедура срещу България заради горивата"}
{"url": "http://epicenter.bg/article/MOSV--Nyama-opasnost-ot-navodneniya-/148916/4/0", "text": "Опасност от наводнения няма, сочи състоянието на наблюдаваните от Министерството на околната среда и водите комплексни и значими язовири. Това съобщиха от пресцентъра на МОСВ.  Регистрираното преливане на язовир „Тича“ в момента е 2 м3/сек. Притокът към язовира за последното денонощие е намалял, а преливните количества към момента не представляват опасност за населението и инфраструктурата по поречието на реката след язовирната стена.  Изпусканите през основните изпускатели количества, както и тези, преливащи през преливните съоръжения, не създават потенциално опасни ситуации за населението. Коритата на реките след язовирните стени са в добро състояние и проводимостта им е осигурена.  Със запълване над 90% към 8 март са следните комплексни и значими язовири: „Йовковци“, „Среченска бара“, „Тича“, „Камчия“, „Ясна поляна“, „Ахелой“, „Мандра“, „Въча“, „Кричим“, „Боровица“, „Кърджали“, „Студен кладенец“, „Розов кладенец“ и „Пчелина“.  Чрез месечен график са предписани определени обеми на 21 язовира, които да не се надвишават, с цел плавно и контролирано изпускане на водни маси за осигуряване на свободен обем в тях.  Експлоатационните дружества са предприели мерки за изпълнение на условията, поставени в графика. Намаляването на обема се извършва чрез увеличена работа на ВЕЦ и/или контролирано изпускане през основен изпускател, като предвид предстоящия летен сезон и нуждите на населението от питейна вода, ще бъде гарантирано водоснабдяването.  За осигуряване на свободен обем контролирано се изпускат язовирите: „Йовковци“, „Ястребино“, „Бели Лом“, „Тича“, „Съединение“, „Георги Трайков“, „Порой“, „Ахелой“, „Ясна поляна“, „Малко Шарково“ и „Тракиец“.  През преливните съоръжения преливат язовирите: „Йовковци“, „Камчия“, „Ясна поляна“, „Боровица“, „Тича“ и „Пчелина“.  При язовирите „Боровица“ и „Пчелина“ преливните количества и притокът за последното денонощие се запазват в границите на тези от предишното денонощие, като не са регистрирани проблеми при преливането.  Притокът към язовирите „Ясна поляна“ и „Йовковци“ намалява. При язовир „Камчия“ се регистрира покачване на притока и преливното водно количество. Преливането на язовира към момента не създава предпоставки за вредно въздействие на водите.  Коритото на реката след язовирната стена е с осигурена проводимост, като язовир „Георги Трайков“ разполага със свободен обем и се изпуска към момента контролирано, с цел поемане на количествата от язовир „Камчия“.  Съгласно приложение №1 към чл.13 ал.1, т.1 от Закона за водите, комплексните и значими язовири са 53. Сумата от наличните в тях завирени обеми към 8 март е 4806,5 млн. м3 и представлява 74,1 % от сумата на общите им обеми. Според основното им предназначение наличните в тях завирени обеми са както следва:  – питейно-битово водоснабдяване – 88,5 % от общия им обем;  – напояване – 60,5 % от общия им обем;  – енергетика – 81,5 % от общия им обем.  Наличните завирени обеми в язовирите с трансгранично влияние:  Каскада „Арда“:  Язовир „Кърджали“ - 477,611 млн. м3, което е 96,1% от общия му обем  Язовир „Студен кладенец“ – 352,902 млн. м3, което е 91,0 % от общия му обем  Язовир „Ивайловград“ – 120,531 млн. м3, което е 76,9 % от общия му обем.  Каскада „Горна Тунджа“:  Язовир „Копринка“ – 61,739 млн. м3, което е 43,4 % от общия му обем  Язовир „Жребчево“ – 176,716 млн. м3, което е 44,2 % от общия му обем.  ", "date": "2018.03.08", "title": "МОСВ: Язовирите преливат контролирано, няма опасност от наводнения "}
{"url": "http://epicenter.bg/article/Spetssadat-dade-hod-na-deloto-sreshtu-Simeon-Dyankov--Traycho-Traykov-i-Ivo-Prokopiev/148881/3/0", "text": "  Специализираният съд даде ход на разпоредителното заседание по делото срещу бившите министри Симеон Дянков и Трайчо Трайков, както и бизнесмена Иво Прокопиев, съобщава БиТиВи.   Те са подсъдими заради приватизацията на държавния дял от енергодружеството EVN преди седем години.   Съдът конституира като граждански ищец Министерството на финансите със сума от близо 28 милиона лева.  ", "date": "2018.03.08", "title": "Спецсъдът даде ход на делото срещу Симеон Дянков, Трайчо Трайков и Иво Прокопиев"}
{"url": "http://epicenter.bg/article/Tragediya-v-Sredets--Bashta-izgorya-s-dvete-si-detsa-pri-pozhar-/148902/3/0", "text": "Мъж и две деца загинаха при пожар в къща в Средец. Жена и други две деца са пострадали, предава Дарикнюз.  Огънят лумнал около 22.30 часа снощи в семейна къща в ромския квартал на Средец. При огнената стихия загинал бащата - на 34 години, и две деца - момиченце на 6 години и 12-годишно момче.  При инцидента са пострадали майката и още две деца - на 11 и 8 години. Те са откарани в УМБАЛ - Бургас. Предвид тежкото им състояние бургаските медици решили да бъдат транспортирани до клиниката по изгаряния във Варна още снощи.  Огънят е потушен от два противопожарни автомобила. Причините за възникването на пожара се установяват. Криминалисти извършват оглед на мястото на инцидента.  \"Това е младо семейство. Трагедията е голяма\", бяха единствените думи на кмета на община Средец Иван Жабов.  Изгорялата къща се намира в ромския квартал на града. По случая е образувано досъдебно производство.  ", "date": "2018.03.08", "title": "Трагедия в Средец: Баща изгоря с двете си деца при пожар "}
{"url": "http://epicenter.bg/article/Spetssadat-varna-na-prokuraturata-deloto-sreshtu-Traycho-Traykov--Simeon-Dyankov-i-Ivo-Prokopiev/148908/3/0", "text": "Специализираният наказателен съд прекрати делото за продажбата през 2011-та година на държавния пакет акции в електроразпределителното дружество EVN, съобщи БНР. Според магистратите, обвинителният акт е внесен в съда от некомпетентен орган.   Делото е срещу бившите министри Симеон Дянков и Трайчо Трайков, както и бизнесмена Иво Прокопиев. Тримата са подсъдими заради приватизацията на държавния дял от енергодружеството EVN преди седем години. Само три часа след началото на разпоредителното заседание по делото специализираният съд го прекрати и върна делото на прокуратурата. Това означава, че прокурор от Софийската градска прокуратура /СГП/ не може да внесе обвинителен акт в Специализирания наказателен съд, след като той вече е бил внесен в Софийски градски съд /СГС/, т.e. намирал се е в съдебна фаза.  А до тази ситуация се стигна след като СГС върна на прокуратурата обвинителния акт срещу ексминистрите Трайчо Трайков и Симеон Дянков и бизнесмена Иво Прокопиев и трима шефове в инвестиционния посредник по сделката за акциите в EVN \"Блублокърс\", а когато казусът стигна до Апелативния съд, в сила вече бяха промени в НПК, които пратиха така наречените корупционни дела в специализирания съд. Изключение се прави само за делата в съдебна фаза, какъвто е и този случай. Освен това обвиненията срещу представителите на \"Блублокърс\" са подсъдни на Районния съд, т.е. няма как да бъдат съдени от Специализирания. Сега прокуратурата трябва да коригира обвинителния акт, съобразно указанията на съда, и отново да го внесе, но или срещу същите подсъдими, но при отстраняване на нарушенията, или срещу част от тях. Как ще действат от държавното обвинение днес не стана ясно, защото, както обясни прокурор Емил Петров, \"тепърва ще се запознава с мотивите на съда\". По-рано днес адвокатите на обвиняемите по делото за продажбата на държавния дял в електроразпределителното дружество EVN поискаха от Специализирания наказателен съд да го върне на прокуратурата, напомня БНР. Подсъдими в процеса са бившите министри Симеон Дянков и Трайчо Трайков, бизнесменът Иво Прокопиев и още трима души - шефове при посредника в сделката за акциите \"Бул брокерс\".  Основният аргумент на адвокатите е неяснота по обвиненията и липса на връзка между шестимата подсъдими. По линия на присъствието в процеса на представителите на инвестиционния посредник \"Бул брокърс\", консултирали продажбата на държавните 33% от EVN, защитниците им обясниха, че техните обвинения не са от компетентността на специализирания съд и затова мястото на Радослав Рачев, Любомир Евстатиев и Петър Василев не е в този процес. Присъствието им пък правело делото по-тромаво, с което щяло да се наруши правото на процес в разумен срок на Дянков, Трайков и Прокопиев, твърдят техните адвокати.  Прокуратурата отхвърли всички възражения, определяйки ги като защитна теза.  Разпоредителното заседание беше отложено за днес, след като на 15-и януари бяха констатирани процесуални пропуски и липсващи адвокати. Този тип заседания беше въведен с промени в НПК - контра мярка за протакане на делата.  Щетата по случая, която прокуратурата е изчислила, е в размер на 20 милиона лева. През януари прокурорите по делото Дойчо Тарев и Емил Петров бяха лаконично уверени в доказателствата:  \"След като е внесено в съда, смятаме, че ще издържи\".  Делото претърпя поредица от обрати, докато стигне до Специализирания наказателен съд, единствено компетентен по така наречените \"корупционни дела\".", "date": "2018.03.08", "title": "Спецсъдът върна на прокуратурата делото срещу Трайчо Трайков, Симеон Дянков и Иво Прокопиев"}
{"url": "http://epicenter.bg/article/Trup-na-mazh-izpluva-v-reka-v-Plovdivsko-/148934/3/0", "text": "Тяло на мъж е открито в реката на землището на село Първенец, съобщиха от МВР.  Сигналът за забелязаното тяло е подаден към 16:30 часа. На място са изпратени екипи на полицията.  Установено е, че става дума за труп на мъж с неустановена към момента самоличност.  Организира се изваждането на трупа от водата. Предстои оглед на мястото на инцидента.   ", "date": "2018.03.08", "title": "Труп на мъж изплува в река в Пловдивско "}
{"url": "http://epicenter.bg/article/Chetvarta-zhertva-na-ogneniya-ad-v-Sredets---pochina-maykata-/148935/3/0", "text": "38-годишната жена, чийто мъж и две деца загинаха при голям пожар в дома им в град Средец, е починала днес по обед. Това обявиха пред „Дарик“ от клиниката по изгаряния при Военноморска болница – Варна, където Анка е приета късно снощи, заедно с другите си две деца.  Според шефа на болницата доц. д-р Ивайло Въжаров, състоянието й е било изключително тежко. Цяла нощ лекарите са опитвали да я спасят, но без успех.  „Направихме всичко възможно, за да я спасим. Изгарянията по тялото й бяха повече от 85%“, обясни д-р Въжаров. Към този момент под наблюдение остават двете деца на 8 и 11 години. „По-голямото момче е в много тежко състояние, на апаратна вентилация в „Реанимация“. Прогнозите ни не са никак добри. С дълбоки изгаряния е и другото 8-годишно дете“, уточни д-р Въжаров.  Пожарът изпепели къщата на живеещите на семейни начала Антон и Анка късно снощи. В стихията загина 34-годишният Антон в опит да спаси всички, които са вътре. След погасяването на пламъците, пожарникарите се натъкват на зловеща гледка – бащата е бил овъглен заедно с две от децата си на 6 и 12 години.  В ромския квартал на Средец обясниха, че Антон е бил дървосекач. От полицията съобщиха, че трагедията е предизвикана от избухнал моторен трион, забравен до печка с твърдо гориво. Рано тази сутрин на мястото беше направен втори оглед. Криминалисти разследват случая.  „Не мога да обяви абсолютно никакви данни. Тече проверка. Когато се издаде първата експертиза ще можем да дадем повече информация“, каза шефът на пожарната в Средец гл. инспектор Николай Костадинов. Той категорично отхвърли твърденията на ромите, че е имало сериозно забавяне от страна на огнеборците, които по думите им, пристигнали с час закъснение след подаването на сигнала около 22.30 часа снощи.  „Две пожарни дойдоха тук. Стояха малко по-надолу от къщата. Ама вода нямаха. Лапетата вътре горят. Седнаха тука и ни питаха само за имената. Пожарът е станал с туба бензин. Печката е опитал да запали. Бедно момче беше, добро“, казаха жителите на ромската махала в Средец.  „Искам да поднеса съболезнования към близките на загиналите. Нашият град не помни такъв пожар с такива последици. Трагедията е огромна. Ще направи всичко възможно да осигурим погребение на загиналите. Сутринта се срещнах с близки на семейството Помогнахме с пари. Готови сме да съдействаме, ако са нужни още“, заяви и кметът на община Средец Иван Жабов.  ", "date": "2018.03.08", "title": "Четвърта жертва на огнения ад в Средец - почина майката "}
{"url": "http://epicenter.bg/article/Kornerliya-Ninova--Koruptsiyata-vlachi-ne-samo-GERB-nadolu--a-i-tsyala-Balgariya/148885/2/0", "text": "„Каквито и спорове да водим в НС, за мен ключовата дума е доверие.  Когато един орган и хората, които го представляват нямат доверие, каквото и да направят, то няма да бъде прието от обществото”.   С тези думи лидерът на БСП Корнелия Нинова се обърна към кандидата за председател на Комисията за противодействие на корупцията и за отнемане на незаконно придобитото имущество, издигнат от ГЕРБ и „Обединени патриоти“ - Пламен Георгиев.   Председателят на БСП изтъкна, че Европа ни няма доверие и затова ни казва, че сме изпълнили всички технически изисквания за влизане в Шенген, но не ни искат, защото има корупция и не се справяме с нея, а ГЕРБ управляват последните 9 години.     „Казват ни, че имаме финансова стабилност и можем да говорим за Еврозоната, но няма да ни пуснат в чакалнята заради корупцията”, добави тя. Корнелия Нинова каза, че българите нямат доверие в институциите и народните представители, че ще решат проблема с корупцията.   „И вие не го решихте добре. Днес не е времето двамата кандидати за поста да сблъскват идеи. Законът е приет. Те няма за какво да обсъждат идеи за борба с корупцията. Те трябва да излъчват доверие- на човек, който ще прилага закона – професионално, обективно и с морал. За съжаление, съмненията за необективност по дела, които г-н Георгиев вече е гледал, ще тежат. И аз го съжалявам, защото започва с фалстарт. Без доверие. Това е големият проблем с корупцията. Българите ни нямат доверие, уважаеми управляващи”, каза още тя.   „Какво очаквате да свърши този орган, след като никой не му вярва, човекът който ще изберете е предопределен предварително и има съмнения за неговата обективност. Няма как по този начин да се справим с корупцията, с един куц закон, който когато го приемахме, казахте да му дадем една година срок, за да видим как работи, а нямаше и месец и внесохте първата поправка, защото не работи. Уверявам ви, че след два месеца ще внесете нова поправка. Борбата с корупцията се крепи на три неща – добър закон, смели хора без зависимости, които да го прилагат и минимум доверие на старта. Е, нито едно от тези неща ги няма”, категорична бе Нинова.  Тя заключи: \"Корупцията влачи не само ГЕРБ надолу, а цяла България.\" ", "date": "2018.03.08", "title": "Корнелия Нинова: Корупцията влачи не само ГЕРБ надолу, а и цяла България"}
{"url": "http://epicenter.bg/article/GERB--Saprugata-na-Stanishev-prashta-pressaobshteniyata-na-Ginka--BSP-i-PES-se-izdadoha--/148886/2/0", "text": "От пресцентъра на ГЕРБ разпространиха декларация на ГЕРБ по повод сделката за продажбата на активите на чешката компания ЧЕЗ в България. Тя бе прочетена от парламентарната трибуна от депутата от ГЕРБ Спас Гърневски.  ДЕКЛАРАЦИЯ на ПГ на ПП ГЕРБ  Уважаема г-жо председател,  Уважаеми г-жи и г-да народни представители,  Уважаеми гости,  Колеги от БСП,  Вече две седмици нагнетявате напрежение в обществото с истеричните си лъжи, че правителството на ГЕРБ и лично премиерът Бойко Борисов стояли зад сделката между ЧЕЗ и Инерком. Лъжи, които разбира се не доказвате с никакви разумни аргументи, защото такива няма. Вчера обаче се появи една писмена следа, която ясно показа кой стои зад доскоро анонимната компания Инерком. Купувачът на активите на ЧЕЗ разпространи до медиите прессъобщение, чието съдържание не е особено интересно. Интересен обаче е авторът на прикачения файл, съдържащ въпросното прессъобщение. Той е Monika Yosifova!!! Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Една малка техническа грешка, другари, ви издаде! Не просто БСП, а БСП и ПЕС стоите зад сделката за активите на ЧЕЗ в България! Сделка, за която се опитахте да ни наклеветите, за да повторите метежа от зимата на 2013 г.  Сега стана ли ви ясно, уважаеми колеги, кои са гадовете?!? Вчера Корнелия и шайката ѝ ги търсиха на площад „Независимост”, а те се оказаха отново на „Позитано”. По-цинични и по-нагли от всякога!  С разкритието за клана Станишеви в сянката на Инерком обаче, не се изчерпват новините за връзката на БСП и ЧЕЗ. Стана ясно още, че по време на управлението на БСП с премиер Орешарски, шеф на отдел в ЧЕЗ е предлагал двукратно на енергийния тогава министър Драго Стойнев, българското правителство да изкупи компанията обратно. Защо това не е направено, само вие знаете. Но Драго Стойнев дължи на обществото отговор на въпроса кога е искрен - сега, когато се обявява за връщане на държавата в ЕРП-тата или тогава, когато е имал възможността да го направи и е отказал. Защото дори и лицемерието ви, другари социалисти, трябва да има граници.  И докато вчера се занимавахте с антихуманното развозване надлъж и нашир из страната на пенсионери, които да използвате за партийните си циркове, Европейската комисия постави поредната си висока оценка за правителството на Бойко Борисов. Комисията извади България от списъка на икономиките с прекомерни макроикономически дисбаланси. Място, където страната ни попадна заради колапса на КТБ, който допуснахте по време на управлението на вашето правителство с премиер Пламен Орешарски.  Мащабът на признанието за отличната работа на правителството на ГЕРБ и Обединените патриоти може да бъде разбран, поглеждайки към групата държави, към които България се присъединява. Това са лидерите на Еврозоната Германия, Холандия и Италия, както и Швеция, Ирландия, Португалия, Хърватия и Кипър. Причините, поради които европейските ни партньори взимат това решение, са постигнатия устойчив икономически растеж от 4% - над средното за Съюза; подобрените условия на пазара на труда - рекордно ниска безработица и рекордно висока заетост; отличните фискални резултати - отговарящи на всички критерии за присъединяване към Еврозоната; както и подобрената устойчивост на финансовия сектор - срещу финансови кризи, които вие винаги предизвиквате.  Решението на Европейската комисия е логично и последователно. То се явява поредна стъпка от дългата поредица високи оценки, които международните партньори на България поставят на кабинета Борисов 3. Припомням, че през есента на 2017-а година най-авторитетните международни кредитни агенции Standart & Poors и Fitch увеличиха кредитния рейтинг на страната ни, оценявайки перспективата ни за развитие като стабилна. Положителни бяха и оценките от годишния доклад по Механизма за сътрудничество и проверка, който вероятно ще бъде последен, в резултат на всички реформи, които през последните години управлението на ГЕРБ осъществи.  Очаквано високи са и политическите оценки на лидерите на Европейския съюз. При поемането на председателството през януари, председателят на Европейската комисия Жан-Клод Юнкер ясно заяви, че България в никакъв случай не може да се нарече корумпирана страна и мястото ни е в Шенген и Еврозоната, защото изпълняваме всички критерии за присъединяване. Красноречив беше и президентът на Европейския съвет Доналд Туск, който подчерта, че с Бойко Борисов начело, България е естественият двигател за присъединяването на Западните Балкани към Европейския съюз. Тези оценки, нямайте съмнение, ще стават още по-добри с напредването на Европредседателството, защото текущите впечатления на всички в Брюксел са, че България се справя повече от чудесно.  Тук е моментът обаче да изразя и искреното си разочарование, г-жи и г-да социалисти. Разочарование, че вместо да допринесете за развитието и доброто представяне на родината ни, вие саботирате всячески усилията, които прогресивната част от българското общество полагаме. Започнахте с кампанията за очерняне на България със серия от негативни публикации в подчертано леви чуждестранни медии. Продължихте с фалшивите новини за въвеждането на трети пол от ГЕРБ. И като кулминация разиграхте унизителния за самите вас фарс пред символните за българската демокрация институции - Народно събрание, Президентство и Министерски съвет.  Фарс, защото в работно време за народните представители, докато в пленарна зала разисквахме предложения от самите вас референдум, вие избягахте от работа и отидохте да се прегръщате и да протестирате с лидерите на движение “Възраждане”, което само преди две седмици подкрепи яростно антиевропейския Луковмарш. Прегърнахте се и с друг борец за евразийско развитие на България - Велизар Енчев. А на всичкото отгоре след рехавия протест дори не се върнахте в парламента, за да подкрепите ветото на президента Румен Радев. Дали това е случайно? Или вече сте толкова объркани в червените редици, че се разграничавате и от президента Радев? Или пък той се разграничава от вас? Но това няма значение, защото всичките ви действия показват ясно, че за вас не съществуват никакви политически принципи. Не сте способни на родолюбие. Липсва ви дори елементарна човечност... Но този път оставки няма да има! Защото доказано - управлението на България е изкуство, което партизанските ви души не разбират! И основната ви цел да саботирате Българското председателство ще претърпи поредния си крах. Запомнете това, г-жо Нинова, и си намерете по-благородна кауза!  Завършвам с цитат от Стоян Михайловски и произведението му “Бухал и светулка”, който описва великолепно низостта на страстите, които владеят душите ви при всеки успех на ГЕРБ:   ", "date": "2018.03.08", "title": "ГЕРБ: Съпругата на Станишев праща прессъобщенията на Гинка, БСП и ПЕС се издадоха! "}
{"url": "http://epicenter.bg/article/Ginka-ot-Pazardzhik-prevze-sotsialnite-mrezhi--Vizhte-vitsovete-na-badeshtata-sobstvenichka-na-ChEZ/148921/2/0", "text": "Гинка, която често получава звания като „кака“ или „леля“, буквално завладя онлайн пространството със себе си.     Гинка от Пазарджик е обект на пиперливи вицове, които потребителите масово споделят в социалните мрежи. Едва ли има българин, който да не смята пръкналата се от нищото бизнес дама за подставено лице на политико-олигархични кръгове. Най-често съмненията падат върху ГЕРБ и лично премиера Бойко Борисов, а причината за това са неадекватните реакции и напълно противоположните позиции на управляващите.    .... Гинка си купила ЧЕЗ. Дано не чуе Гошка... ... -Муцка, виж къв ЧЕЗ си купих за 300 млн. - Ти пък, има ги за 100 в Базар БГ“ .... На оперативка в прокуратурата: - Дали да не приложим закона и да разследваме Гинка и ЧЕЗ? - О, да. И аз искам да приложим закона. - Супер, отдавна не съм го прилагал... Влиза главният прокурор: - Да прилагаме закона ли чух? Нали знаете - закона само го миришем... ...... Ако Гинка беше изчакала два-три дни и да купи ЧЕЗ докато навън вали сняг (в края на февруари??!!), никой немаше да й обърне внимание. Ама не се мисли в тая държава. ..... Гинка от Пазарджик цял живот си мечтаеше да барне жиците..... Накрая си купи ЧЕЗ... ... Новите олигарси. Георгиус от Кипър, Анка от Антоново, Гинка от Пазарджик, а Гърга Питич какво чака още. България е новия Клондайк. .... Енергийната министърка в оставка: - Благодаря, довиждане, за мен беше ЧЕЗ!   ...... Леля Гинка, като си видяла сметката за тока, решила, че ще ѝ е по-евтино направо да си купи енергото“. ... „Леля Гинка. Скромна жена. Пестила цял живот за едната ЧЕЗт. ЧЕЗно“.   ......... Братовчедката на кака Гинка, кака Минка, ще купи БДЖ. От малка събира желязо. .... „Февруарски студ върлува, кака Гинка ЧЕЗ купува“.   .....  Илън Мъск: Току-що получих оферта от Гинка от Пазарджик за  придобиване на Tesla motors, Space-X и Boring Company за 1 суджуккоин... Офертата е много щедра, но коя по дяволите е Гинка!? ......   -Алоо. Фрау меркел! Бойко е! – Я, я Бойко вас Волен зи? – Не Волен. Мани го Волен. Ако може пак да нападнете Чехия. За това се обаждам. – Вас? – Не нас. Чехия. Чехия атакен вюншен. Гросе арбайт! – Нихт ферщейн, майне фронде. – Да, да ти си ми майне фюрер. – Найн, найн. Нихт ферщейн. Данке. Ауфидерзейн. – Ква Данка маа…пфууу...Гинка ма…Гинка .....   Уважаеми клиенти, в банката пари няма. Гинка ги изтегли. Съжаляваме за неудобството. .... Токът пада под стотинка,  щом го пусне Кака Гинка.  Чака ни добра годинка,  да живее Кака Гинка! ....  ", "date": "2018.03.08", "title": "Тръгнаха вицове за Гинка в социалните мрежи"}
{"url": "http://epicenter.bg/article/Elena-Yoncheva--Zashto-ne-se-razsekretyat-sreshtite-na-Borisov-s-Babish-i-s-Varbakova/148922/2/0", "text": "За обществото би било по-интересно да се разсекрети стенограмата от разговорите на премиера Бойко Борисов с чешкия му колега Андрей Бабиш, както и със собственичката на „Инерком“ Гинка Върбакова, отколкото на президента Румен Радев с руския патриарх Кирил. Такава теза развива депутатът от „БСП за България“ Елена Йончева в интервю за Блиц.бг.   Йончева е запитана какво мисли за искането на ГЕРБ да се разсекрети разговорът на „Дондуков“ 2. „Президентът Румен Радев обяви своята позиция по време на реч на 3 март. Ако целта е да се отклони вниманието от обществената реакция по темата за ЧЕЗ, би трябвало по-скоро да се поиска разсекретяване на стенограмата от срещата на Борисов и Бабиш. Би било много интересно какво ще научим от нея. Ако искат да отговорим на обществения интерес и да защитим българите, нека се поиска и разсекретяване на стенограмата от срещата между Борисов и Гинка Върбакова. Това е информация, която би била доста интересна за българската общественост“, отговаря Елена Йончева.   Депутатът от левицата коментира и атаката към БСП от страна на народния представител от ГЕРБ Спас Гърневски. В декларация от името на парламентарната група на управляващата партия той нападна БСП, като видя червена партийна следа в сделката с ЧЕЗ в лицето на Моника Йосифова, която разпратила прессъобщение до медиите от името на \"Инерком\". „Това са пълни глупости!“, реагира Йончева. И продължава: „Не мога да разбера как един народен представител, в случая от ГЕРБ, може да излезе и да разпространява такава фалшива новина, и то от трибуната на Народното събрание като изявление на ГЕРБ. Не мога да ви кажа коя е въпросната Моника Йосифова, но не става въпрос за съпругата на Сергей Станишев. Всеки може да направи подобно нещо. Пробвайте да изпратите мейл и от мое име - ще стане. Както може и някой от ваше име да го направи. Да се използва Народното събрание, за да се разпространяват клюки, това е принизяване на институцията!“   На въпрос трябва ли лидерът на НФСБ и вицепремиер Валери Симеонов да се извини за думите си към руския патриарх, който той нарече „агент на КГБ“ и „контрабандист“, Йончева каза: „За мен, начинът по който Валери Симеонов разсъждава и действа е непонятен. Дори и да се извини, и да не се извини, неговият образ остава непоклатим.“", "date": "2018.03.08", "title": "Елена Йончева: Защо не се разсекретят срещите на Борисов с Бабиш и с Върбакова?"}
{"url": "http://epicenter.bg/article/Zapochnaha-tehnicheskite-izpitaniya-na-parviya-ot-novite-vlakove-za-metroto-/148926/2/98", "text": "Първият от новите влакове за третата линия на метрото вече е произведе и вече е в процес на технически изпитания. Те се извършват в Германия. Това съобщиха от столична община.  В производство са още 4 от 20-те влака. Предвижда се първите влакове да започнат да пристигат в София през лятото на тази година.  Новите влакове са с намалено потребление на електроенергия, намалени нива на шум, както и с опция за движение без машинист. Те ще бъдат и цялостно проходими.  ", "date": "2018.03.08", "title": "Започнаха техническите изпитания на първия от новите влакове за метрото "}
{"url": "http://epicenter.bg/article/Bedstveno-polozhenie--Navodneniya-v-Severozapadna-Balgariya-/148927/2/0", "text": "Наводнения в Северозападна България. Река Огоста излезе от коритото си. Една от критичните точки в региона е село Бързина. Водата в реката се покачва застрашително, а хората вече са евакуирани, предава Нова телевизия.  Бедствено положение обявиха в община Хайредин. Причина е язовир „Рогозен“, който се пълни с 10 сантиметра на час, а стената на преливника му е компроментирана. В момента водата се изпомпва от водоема и стената на преливника се насипва със скални материали, за се реши проблема със силната струя, с която водата излиза в дерето.  Изпомпването се налага заради проблем в стената на преливника.  Укрепват го със скална маса и изпомпват водата в дерето, за да не залее населените места, които се намират в ниското.  До язовира обаче идват много жители на катастрофално наводнена преди 4 години Мизия. Минават десетки километри, за да видят с очите си какво се случва от страх за собствените домове.  До критичната точка на река Скът остава около 1 метър. Хората със страх следят водата, която се събира в района на помпената станция и високото ниво на река Огоста, която може да подпре Скът и това да качи равнището. Проблем са още продължаващото снеготопене и дъждът, който вали от сутринта.  ", "date": "2018.03.08", "title": "Бедствено положение: Наводнения в Северозападна България "}
{"url": "http://epicenter.bg/article/Siderov-brani-ruskiya-patriarh--A-zashto-da-ne-se-kara-na-prezidenta-Radev-/148929/2/0", "text": "Председателят на парламентарната група на „Обединени патриоти“ Волен Сидеров защити руския партиарх Кирил, който държа назидатален тон на българския президент Румен Радев по време на посещението му в България по повод националния ни празник Трети март.   А защо да не се кара на президента, попита Сидеров в ефира на \"Лице в лице\" по БТВ. След което продължи атаката към водещата Цветанка Ризова: „Беше ли ви обидно, когато френският посланик се караше и размахваше как да живеем? Защо вие е обидно само в една посока?\"   Участието на лидера на \"Атака\"  в предаването \"Лице в лице\" беше скандално, тъй като той изсипа куп обиди към водещата. Сидеров обвини Ризова, че е част от \"кръга соросоиди\", които изопачават българската история, както и че манипулира българската история.   „Ако вицепремиерът бе отправил такива думи, като към патриарх Кирил, към главния равин на Израел, дали щеше да е още вицепремиер!? Но с православието можем да се гъбаркаме...Ако отправи такива думи той няма да е вече на поста си, а дори физически“, каза Волен Сидеров.   И продължи: „Правя тази аналогия, за да покажа, че има двойни стандарти. Въобще, с Русия е позволено, даже е модно, да се ругае и да се псува Русия. И винаги около Трети март става нещо подобно - появяват се някакви хора, които оспорват освобождението. Тези хора, които оспорват ролята на Русия, според мен, искат да продължаваме да сме под турско робство, обясни той.   „Православието е единно, главата му е Исус Христос, нашият спасител. А ние сме част от тялото на тази църква. Завършил съм богословие. Да посочиш и да идентифицираш един човек с държава, е невежество. Нападката към висшите йереи, е нападка към цялото православие. Не сме в селско кафене и на мегдана, това не е допустимо“, възмути се предсдателят на парламентарната група на патриотите.   „Кой тон на Кирил - ла мажор, си бемол?, попита Сидеров на въпрос как може да одобрява тона на патриарха по време на срещата с президента Румен Радев.   Волен Сидеров уличи медията, като водеща, която има за най-голям грях към българската държава. Казвате, че Русия е лоша, а Америка е добра, манипулирате, защо не казвате нищо за американския посланик, попита лидерът на \"Атака\". Защо не се възмущавате от тези посланици на САЩ, които казаха, че трябва да се направи помашка партия?, посочи той към водещата.   Патриарх Кирил не се караше на българската държава, той изрази недоволство, че ние непрекъснато неглижираме, под влияние на соросоидни, антибългарски организации, ролята на Русия в нашето възраждане, посочи още той на реплика на водещата, че гостът е държал недопустим тон у нас, продължи с нападките Сидеров.   Вие лично сте част от един кръг, който се опитва да неглижира Русия, директно обвини Сидеров водещата Цветанка Ризова. Не съм част от кръг, щастлива съм, че не съм част от кръг, отсече водещата.   Коалицията на Обединени патриоти с ГЕРБ въобще не зависи от Валери Симеонов, той може и да не е вицепремиер, заяви лидерът на \"Атака\".   На въпрос на водещата какво ще направи Сидеров, ако Валери Симеонов не се извини за думите си, лидерът на \"Атака\" посочи, че ще помисли. Тази коалиция може да продължи и без той да е вицепремиер, знам, че ви е любим политик, но политиците се сменят, животът продължава, коментира Сидеров. Вие аритметика ли правите вече, попита той Ризова.   На въпрос за ЧЕЗ Сидеров посочи, че Ризова има аборигенски подход, тъй като се вайка за това, че ЧЕЗ съди страната ни във Вашингтон.  ", "date": "2018.03.08", "title": "Високо напрежение във властта! Волен Сидеров ще иска оставката на вицепремиера Валери Симеонов"}
{"url": "http://epicenter.bg/article/Tomislav-Donchev--Do-kraya-na-april-ministerstvata-tryabva-da-obmenyat-dokumenti-po-elektronen-pat-/148930/2/0", "text": "До края на месец април всички министерства трябва да бъдат интегрирани в обща система за електронен документооборот. По инициатива на заместник-министър председателя Томислав Дончев представители на министерства на политическо и административно ниво отчетоха напредъка в подготовката на системите за обмен на документи в отделните ведомства и поеха ангажимент в администрациите да бъде прилаган единен технически протокол за документооборот, съобщиха от правителствената пресслужба.  По данни на Държавна агенция „Електронно управление“ към днешна дата общо 188 администрации на централно и местно ниво са реални участници в електронния обмен на документи. Крайният срок за всички администрации да обменят документи по електронен път е 1 ноември 2018 г.  Въвеждането на тази практика на по-ранен етап има за цел към края на годината системата вече да функционира пълноценно, а междувременно да влезе в сила наредбата за общите изисквания към информационните системи, регистрите и електронните административни услуги.  Въвеждането и прилагането на единен протокол в електронния обмен на документи в администрацията гарантира намаляване необходимото време за изпращане, получаване и завеждане на кореспонденция между различните ведомства и ще повлияе положително процесите по предоставяне на административни услуги на гражданите и на бизнеса.  ", "date": "2018.03.08", "title": "Томислав Дончев: До края на април министерствата трябва да обменят документи по електронен път "}
{"url": "http://epicenter.bg/article/Anton-Kutev--/148931/2/0", "text": "Корупция сред овчарите няма, тя е при тези, които управляват, коментира в предаването \"Лице в лице\" по БТВ соцдепутатът Антон Кутев. Той коментира избора на Пламен Георгиев за шеф на новия антикорупционен орган. Той е свързан политически с ГЕРБ, посочи Кутев.   Георгиев бе избран за председател на Комисията за противодействие на корупцията и за отнемане на незаконно придобитото имущество. Кандидатурата му бе подкрепена от 148 депутати от мнозинството. Социалистът припомни, че Георгиев е бил магистрат по времето на скандала \"Мишо Бирата\". Тогава той не чу, че премиерът нарежда да се спре проверката в пивоварната, каза той.   Беше направен абсолютно безобразен закон, е изводът на Антон Кутев. \"Когато Цветан Цветанов те е избрал, и те е посочил и те е назначил, ти после не можеш да се бориш с Цветан Цветанов. Огромната част от корупцията е сред управляващите - в правителството и в Народното събрание\", продължи Кутев. Нямам доверие на мнозинството, нямам доверие на Борисов и на Цветанов, продължи той.", "date": "2018.03.08", "title": "Антон Кутев: Корупция сред овчарите няма, тя е при тези, които управляват!"}
{"url": "http://epicenter.bg/article/Nedzhmi-Ali/148932/2/0", "text": "На 7 март в Брюксел се проведе работен обяд, в рамките на който бе дадено началото на нова Приятелска група между Европейския парламент и Република Македония.   Инициативата за създаването на групата идва от Министъра на Външните работи на Република Македония Никола Димитров, а неин председател ще е председателят на АЛДЕ Партията Ханс ван Баален. В рамките на учредителното мероприятие на групата за Приятелство ЕП-Република Македония бяха обявени и нейните основни приоритети - работата по теми от взаимен интерес, като например политиката, икономическите въпроси, културата, туризмът и околната среда.   Министър Димитров благодари на всички евродепутати, които присъстваха на това учредително мероприятие, като изложи накратко всички аспекти от работата на Република Македония по предприсъединителния процес към Европейския съюз. Ханс ван Баален, в качеството си на председател на групата за приятелство, изрази своята подкрепа за Република Македония по пътя и към еврочленството като заяви, че Македония е в географските рамките на Европа и съответно нейното място е в Общността.   ", "date": "2018.03.08", "title": "Неджми Али ще участва в приятелска група ЕП-Република Македония "}
