{"url": "http://epicenter.bg/article/Nikola-Chanev-otgovori-na-Hasan-Azis--Nyama-da-priema--quot-inovativnoto-quot--chestvane-na-Bogoyavlenie/144378/2/48", "text": "Разделението в Кърджали по повод предстоящото честване на Богоявление се задълбочава. След като кметът Хасан Азис отправи гневно обръщение към председателя на парламента за \"узурпиране на празника\" чрез \"силата на властта\" и към пловдивския митрополит Николай, поканен на тържествата, че с присъствието си нарушава традицията, сега пък областният управител Никола Чанев му отговори:   \"За честа на един град   Преди два месеца, когато местната власт реши да не уважи традиционната (провеждаща се на всеки пет години) заря за освобождението на Кърджали, реших да премълча.   Изтърпях неистините, изречени от кмета (който на предните два ритуала стоеше до Ангел Коджаманов и Иванка Таушанова) и председателя на ДПС Мустафа Карадайъ, за да не разделям хората по време на празника.   Този път обаче няма да мълча. Няма, защото човекът, който трябва да свързва, прокарва бразди.      ", "date": "2018.01.04", "title": "Никола Чанев отговори на Хасан Азис: Няма да приема \"иновативното\" честване на Богоявление!"}
{"url": "http://epicenter.bg/article/DPS-praznuva-28---iya-si-rozhden-den/144325/2/48", "text": "Днес Движението за права и свободи  ДПС  създадена на 4 януари 1990 година като приемник на Организацията за турско национално освободително движение, която действа в нелегалност в комунистическа България по време на т.нар. „възродителен процес“ .   Лидер на партията от нейното създаване досега е Ахмед Доган.     „От името на ръководството поздравявам всички членове и симпатизанти на ДПС, както и всички партийни структури по случай 28 години от учредяването на ДПС – първата партия, регистрирана след демократичните промени в България, и да пожелая на всички здраве и благополучие!   През изминалата година ДПС остана вярна на своите ценности и достойно посрещна и отговори на всяко предизвикателство. С благодарност и гордост отчитам приноса на всеки един от вас в защита на демократичните достижения, правата и свободите на всички български граждани.   Отстояването на демокрацията е наш върховен дълг и ние заедно ще продължим пътя си за изграждане на по-добър и достоен живот за всички граждани на страната и ще дадем своя принос за извоюване на достойно/престижно място на България в общия ни Европейски дом, за мир и стабилност в страната, на Балканите и в Европа, за просперитет.   Като опозиция на управлението в страната, ДПС има задачата да бъде коректив на неправилния модел на управление с участието на националисти във властта, да защитава всяко накърнено право, чест и достойнство на всеки български гражданин. Ние отговорно ще изпълняваме тази задача и ще използваме всички демократични механизми и за това ще бъде нашият глас в органите на местното самоуправление, в Народното събрание и в Европейския парламент. Всички ние от ДПС активно ще работим всеки български гражданин да има възможност да съучаства при вземането на важните управленски решения в страната и в тяхното реализиране, за утвърждаването на държавността и авторитета на институциите.   При решаването на основните въпроси при председателството на Съвета на Европейския съюз акцентираме на разширяването на Съюза и включването на Западните Балкани, за продължаване на процеса по присъединяване на Република Турция, на Молдова, и на Украйна. За установяване на стабилност и мир на Балканите ДПС предлага успешно реализирания в страната ни и признат от световни експерти Български етнически модел, чийто идеолог и създател е нашият почетен председател д-р Ахмед Доган.    Скъпи колеги и приятели, позволете ми отново да благодаря на всички вас за постигнатите през изминалата година успехи и да ви пожелая сили, дръзновение и много нови успехи в общия ни път! Бъдете здрави и уверени в утрешния ден! Мустафа Карадайъ Председател на ДПС       „Като президент на АЛДЕ партията бих искал да поздравя ДПС, един от най-жизненоважните членове на АЛДЕ, по повод неговата 28-а годишнина. Вече 28 години партията защитава демократичните ценности и етническия мир в България благодарение на своя почетен председател д-р Ахмед Доган. Под настоящото ръководство на Мустафа Карадайъ ДПС затвърди позицията си на значим либерален партньор в Европа и играе важна роля в Югоизточна Европа.   Ханс ван Баален Президент на АЛДЕ", "date": "2018.01.04", "title": "Карадайъ поздрави членовете на ДПС с 28-ия рожден ден на партията"}
{"url": "http://epicenter.bg/article/Fandakova-blagodari-na-armiyata-na-gen--Gurko-za-osvobozhdenieto-na-Sofiya/144326/2/0", "text": "Преди 140 години нашият град е бил освободен от смели хора, които заедно с нашите съграждани са воювали за свободата, сега остава ние да я пазим и развиваме града. Това каза столичният кмет Йорданка Фандъкова пред журналисти по повод 140-годишнината от освобождението на София от турско робство, информира \"Фокус\".  \"Честит празник на всички софиянци! Преди 140 години нашият град е бил освободен от смели хора, който заедно с нашите съграждани са воювали за свободата. Благодаря на предвожданата от ген. Гурко руска армия, на воините, които са участвали - руси, украинци, белоруси, румънци. Благодаря на западните посланици, благодарение на които градът ни се е запазил и не е бил опожарен, както и на всички наши предци, които са бленували този ден и тази свобода. Сега остава ние да я пазим и развиваме града\", каза столичният кмет.  \"Благодаря на патриарх Неофит за прекрасната служба. Българският патриарх Неофит винаги се моли за нашия град и съм изключително благодарна за това, което прави, както и на всички духовници от града\", добави Йорданка Фандъкова. Кметът отбеляза, че годишнината от освобождението на столицата ще бъде отбелязана с много инициативи и събития, посветени на празника.  ", "date": "2018.01.04", "title": "Фандъкова благодари на армията на ген. Гурко за освобождението на София"}
{"url": "http://epicenter.bg/article/Koshlukov--Dokato-ne-mi-pokazhat-polovite-organi-na-tretiya-pol--shte-smyatam--che-ne-sashtestvuva-/144327/2/0", "text": "  Така Емил Кошлуков коментира във Фейсбук модната тези дни тема за т.нар. трети пол. Ето какво написа новият шеф в БНТ:  \"Разбира се, трети пол няма, или поне аз не съм виждал. А докато не ми покажат половите органи на третия пол, ще продължа да смятам, че не съществува :)  Обърквацията идва от понятието gender, което ние не ползваме, може би най-близкото нещо на български е понятието за граматичен род, както пролетта е в женски род, макар и да не е от женски пол. Условност, с която в обществото обозначаваме някакви категории, но не строго полови.  Обаче натрапчивото желание на някои политици да регулират сфери, които са лични и дълбоко интимни, води до тежки обърквации, които не са безобидни. Опасението, че така се отваря вратата за бъдещи поразии е основателно. Защото ще тръгнат едни директиви за образованието - как да преподаваме на децата тия джендър-мендър купешки думи и социални роли, как да ги третираме в законите, как да разграничаваме всичките видове отклонения от нормата - защото не е работа на държавата да описва видовете травестити и съответните им тоалетни, как да ги наричаме, за да е политически коректно и т.н.  Не е работа на държавата да се занимава с това, което някой прави под юргана. Нито с това, как се чувства мъж, който си мисли, че е жена, или пък Наполеон, все тая. Тази конвенция не е толкова проблемна, колкото излишна в този си вид. Ако искаме да спрем насилието над жени, което е целта на Истанбулската хартия, нека се занимаваме с това. Не с нестереотипните роли на пола, както са написали. С тях се занимават друг вид специалисти, медицински включително\"", "date": "2018.01.04", "title": "Кошлуков: Докато не ми покажат половите органи на третия пол, ще смятам, че не съществува "}
{"url": "http://epicenter.bg/article/Patriarh-Neofit-otsluzhi-Blagodarstven-moleben-po-povod-140-godini-ot-Osvobozhdenieto-na-Sofiya/144328/2/0", "text": "Негово светейшество Българският патриарх и Софийски митрополит Неофит отслужи Благодарствен молебен по повод 140 години от Освобождението на София от османско владичество, предаде репортер на Агенция \"Фокус\".   Патриарх Неофит произнесе и празнично слово.   От 10.30 часа от храма тръгна Литийно шествие до паметниците на генерал Гурко, Цар Освободител и Българския опълченец, където бяха поднесени цветя и венци в памет на загиналите в битките за освобождение. Всички храмове, покрай които преминава литията, огласиха столицата с празничния звън на камбаните си. Пред трите паметника бе отслужена заупокойна молитва за загиналите за свободата на Отечеството ни в Руско-турската освободителна война.", "date": "2018.01.04", "title": "Патриарх Неофит отслужи Благодарствен молебен по повод 140 години от Освобождението на София"}
{"url": "http://epicenter.bg/article/Iliyana-Yotova-privetstva-priemaneto-na-Istanbulskata-konventsiya/144330/2/48", "text": "Вицепрезидентът Илияна Йотова приветства приемането на Истанбулската конвенция от кабинета, като напомня, че е работила още като евродепутат от Партията на европейските социалисти за приемането й.   В публикация във Фейсбук профила си тя повтаря аргументите на министъра на външните работи Екатерина Захариева, а именно, че основната цел на документа е да спре насилието над жените и не се визира трети пол. \"Истанбулската конвенция е един много важен документ, приет след дълги и трудни обществени дискусии в Европа. Такъв дебат трябваше да се състои и в България, за да се избегнат спекулациите относно отделни текстове в нея. Също така това щеше да накара министрите поне да прочетат документа и да се запознаят със съдържанието му. Основното, което конвенцията защитава, е равноправието между двата пола. Най-важното в нея е реалната защита на жени, които са жертви на насилие. Такава е всяка трета жена в Европа по данни на Евростат\", отстоява позицията на мнозинството от правителството бившата социалистка, като критикува онези 8, които не са я одобрили, че поне е трябвало да прочетат конвенцията. \"Още през 2014 година в качеството си на евродепутат организирах конференция на тема \"Немият вик на насилието\" с участието на представители на неправителствения сектор, държавните институции и местната власт. Ратифицирането на Истанбулската конвенция от България още тогава беше основната ни цел в борбата срещу насилието върху жени. В цитирания в публичното пространство чл. 14, в който фигурира терминът \"нестереотипни роли на пола\", се има предвид следното: стереотипите по отношение на ролята на мъжете и жените в обществото, според които, най-общо жените трябва да бъдат само и единствено домакини, и да се грижат за отглеждането на децата, а мъжете да са тези, които могат да имат кариерно развитие и по-високи доходи\", повтаря думите на външния министър и Йотова. \"Както тогава, така и днес аз твърдо заставам зад жените-жертви на насилие и съм убедена, че приемането на тази конвенция е стъпка към справяне с проблема. Надявам се, че назрялата по-широка дискусия по темата ще допринесе за по-добра информираност и ще убеди голяма част от българското общество във важността на проблема и необходимостта от неговото решаване\", защитава ратификацията Илияна Йотова.", "date": "2018.01.04", "title": "Илияна Йотова приветства приемането на Истанбулската конвенция"}
{"url": "http://epicenter.bg/article/Banskalii-poemat-kam-stolitsata--styagat-masov-protest-na-11-yanuari-v-zashtita-na-zimniya-turizam-/144335/2/0", "text": "Банскалии взеха решение да тръгнат на протест към София. Те възнамеряват да защитят зимния туризъм и втората кабинка в ски зоната на 11 януари,  „Искаме са кажем ДА на развитието на зимния туризъм и спорт в България, затова на 11 януари от 18 ч на ъгъла на бул. \"Витоша\" и бул. \"Патриарх Евтимий\" в София ще заявим нашата гледна точка“, каза за „Труд“ кметът на Банско Георги Икономов.  България е сред пионерите на белите спортове в Европа и е сред първите държави, които вземат участие в големи международни зимни спортни прояви още през 20-те и 30-те години на ХХ век. Всички ние сме се радвали на успехите на поколения бележити български спортисти, като баща и син Попангелови, Георги Варошкин, Георги Димитров, Иван Лебанов, Валентин Божичков, Владимир Брейчев, Петър Панков, Екатерина Дафовска, Ирина Никулчина и стотици други, както и в последните години на Радослав Янков, Александра Жекова, Владимир Зографски, Алберт Попов и Камен Златков.  Развитието на белите спортове и успехите през втората половина на ХХ век бяха резултат и от развитието на ски инфраструктурата и зимният туризъм в България за мащабите на онези години и възможността хиляди българи да се докоснат до тази магия. Боровец, Пампорово и Витоша бяха синоним на българските ски дестинации и домакини на престижни спортни прояви, каза Икономов.  Според него, през последните десетилетия, независимо от отличните дадености на нашата родина, развитието на инфраструктурата за зимен спорт и туризъм чувствително изостава дори от много по-скромни като възможности държави в Европа.  „С голяма надежда и ентусиазъм от страна на всички любители на ски спорта, местната общност и инвеститори бе реализиран проекта за ски център в Банско и само за 15 години се превърна в световно разпознаваема българска ски марка. Плахите опити на държавата за създаване на по-добри условия за инвестиции и развитие на ски инфраструктура срещат яростна съпротива и дефакто поставят пред невъзможност местните общности и инвеститори за реализация на каквито и да било проекти.  Зимният спорт и туризъм е безалтернативен за устойчиво развитие на планинските райони, за възпитаване на нашите деца в дух на любов и уважение към природата, за борба с демографската криза и обезлюдяването на тези региони. Нека не допуснем самозвани “любители на планината и българската природа” да бъдат изразители на нашето мнение, нека кажем своето голямо и силно ДА на развитието на зимният спорт и туризъм за една по-модерна, просперираща и здрава България\", аргументира се Икономов за новия протест, който се готви за столицата.  ", "date": "2018.01.04", "title": "Банскалии поемат към столицата, стягат масов протест на 11 януари в защита на зимния туризъм "}
{"url": "http://epicenter.bg/article/Poslanik-Anatoliy-Makarov--Neka-vechno-zhivee-rusko-balgarskoto-priyatelstvo-/144345/2/0", "text": "Нека вечно живее руско-българското приятелство. Това каза в приветственото си слово извънредният и пълномощен посланик на Руската Федерация в България Н. пр. Анатолий Макаров по повод 140-годишнината от Освобождението на София от турско робство, предаде репортер на Агенция „Фокус“.  „За мен е голяма чест да представям Русия на днешните тържества, посветени на 140-годишнината от Освобождението на град София от османското иго. Събитията от преди 140 години не са били подарък, а заслуга – резултат от дълга и кръвопролитна борба за свобода, за правото на България сама да определя своята съдба. Тази борба не би била възможна както без българските будители и опълченци, така и без самоотвержените руски воини, поставили на карта най-скъпото си – живота си заради бъдещето на братския български народ“, заяви Макаров.  По думите му днес понякога може да се чуе, че не бива да се живее с миналото, че е крайно време да се зареже благодарността към руските освободители и да се премине към новите идеали.  „Но какво би представлявала съвременна България, ако не бяха решителните действия на император Александър II? Нали въпреки масовите настроения в полза на поробените славянски народи в Европа през 70-те години на XIX век, само руската империя намира смелостта да провъзгласи открита война срещу Османската империя. Тази война е била благородна и съзидателна, а победата в нея е станала наша обща“, допълни дипломатът.  Според него да помним подвига на нашите предци не означава да живеем с миналото.  „Това означава да бъдем благодарни потомци, достойни за свободата и щастието, извоювани с цената на многохилядни жертви. Нека да бъдем грижливи към нашата обща история, скъпи приятели. Нека всяка година пред този монумент се събират хора, за да почетат паметта на загиналите войници. Нека вечно живее руско-българското приятелство“, каза още Анатолий Макаров.  ", "date": "2018.01.04", "title": "Посланик Анатолий Макаров: Нека вечно живее руско-българското приятелство "}
{"url": "http://epicenter.bg/article/Zhertvite-v-Novi-Iskar-shteli-da-badat-sedem/144306/3/0", "text": "Близките на Боби – една от жертвите на шесторното убийство в Нови Искър, още не са видели тялото му. Това стана ясно от репортаж на БТВ, в който говориха бабата Корнелия и майката Стефана на 18-годишния младеж.   Бабата на Боби е и последният близък човек, който е видял момчето живо преди новогодишната нощ. \"Подготвяше се за празника. Беше щастлив. Искаше да празнува със свои съученици. Дадохме му пари, за да пазарува. Най-голямата му грешка е, че е решил да остане да празнува с Нанси\", казказва тя.   Жената разказа, че Боби е убит с 3-4 куршума, един бил в главата, казва Корнелия. „Не трябваше да е там. Трябваше да е при други деца на Нова година“, добави тя. Тя и майката на момчето – Стефана, са давали вече няколко пъти показания в полицията. „Все ни разпитваха какво е станало, какво знаем, говорили ли сме по телефона. Едно и също казвахме. Дадохме съгласия, ако се стигне до дело, да бъдем страна. Просто е бил на грешното място в грешното време“, допълни още бабата.   „Два пъти му звъннах навръх Нова година и ми се затваряше. След това и баба му се обади, но телефонът вече беше изключен. Може убиецът да е затварял. Боби остана при Нанси и това го е погубило. Явно нея не ся а пуснали, защото трябваше да са при други деца да празнуват. Няколко пъти Боби е говорил с приятели и все им е казвал, че може и да отидат“, разкри майката Стефана.   \"Всички са убити по много жесток начин с много изстрели. Боби е имал в тялото 3-4 куршума и един в главата. Синът ми каза, че е познал Боби по дрехите. Не са ни допускали до тялото все още. В 3:30 часа го изнесоха, но не ни дадоха да го видим\".   Според майката децата са станали невинно жертви. Нещо гнило е имало между майката и други хора. Не може да е случайно това жестоко престъпление, смятат близките на загиналото момче. Боби и Нанси много се обичали, разказаха още близките на момчето. Те са били заедно от една година. Преди Нова година дори направили заедно картичка на майката на Боби.   Разследването на тежкото убийство на шестима души в Нови Искър продължава. До момента полицията не е успяла да установи извършителя, а оръжието на престъплението не е намерено. \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.04", "title": "Боби от шесторното убийство в Нови Искър е застрелян с 3 - 4 куршума, единият - в главата"}
{"url": "http://epicenter.bg/article/Zhandarmeriyata-proveryava-kamioni-s-meso-kray-Dunav-most-/144340/4/0", "text": "Акция на жандармерията започна днес в района на Дунав мост в Русе, предаде кореспондентът на БГНЕС в града. Екипите проверяват основно бусове и тежкотоварни камиони, които влизат във вътрешността на страната.  Специализираните полицейски сили спират всички превозни средства, които са натоварени с месо и месни продукти. Преглеждат се всички документи, както и превозваната стока.  Към полицаите се присъединиха и служители на НАП. По неофициална информация проверките е свързани с вноса на месо от Румъния, където преди време бе регистрирано опасното заболяване африканска чума по свинете.  При съмнения за годността на товара в проверките ще се включат и експерти от Агенцията за безопасност на храните.   ", "date": "2018.01.04", "title": "Жандармерията проверява камиони с месо край Дунав мост "}
{"url": "http://epicenter.bg/article/-Di-Velt-quot--Balgariya-iska-da-podobri--kakto-svoya--taka-i-imidzha-na-Zapadnite-Balkani/144322/11/0", "text": "\r\n \r\n \r\n   България е на трето място в света като производител на храни за астронавти, световният рекорд на висок скок за жени вече от 30 години е притежание на българката Стефка Костадинова, а песента „Излел е Дельо хайдутин\" от 1977 година пътешества в космоса с „Вояджър\".    пишат авторите.   \"Много амбициозно звучат плановете на София: да подработи перспективата за членство на страните от Западните Балкани, да прехвърли мост между Изтока и Запада,  , да подготви бюджетната рамка на ЕС, да повиши конкурентоспособността на дигиталната икономика.   Разбира се, тези цели и задачи по никакъв начин не могат да бъдат изцяло осъществени, но те   пишат още авторите на статията, в която става дума и за различията между София и Вишеградската четворка и за наблюдението, на което страната все още е подложена от Европейската комисия.    ", "date": "2018.01.04", "title": "„Ди Велт\": България иска да подобри, както своя, така и имиджа на Западните Балкани"}
{"url": "http://epicenter.bg/article/Karadaya--Ahmed-Dogan-dade-podkrepa-na-darzhavata--a-ne-na-pravitelstvo-s-natsionalisti---vot-shte-ima/144324/11/34", "text": "\"Моделът на \"проба-грешка\" е крайно нежелан модел на управление. Управниците трябва да се справят много добре със задачата да управляват. Те нямат право да се учат в крачка, преходът вече отмина, времето е на професионалистите и в политиката. Крайно време е да постигнем тази така желана нормалност в политиката. Партия, която ще управлява, трябва да има ясна визия и капацитет\".  Това казва лидерът на ДПС Мустафа Карадайъ в интервю за в. \"24 часа\", което публикуваме: - Последно, г-н Карадайъ - вот на недоверие срещу кабинета на ГЕРБ и \"Обединени патриоти\" през януари ще има ли, или ще оставите тази работа на БСП? - Ние, народните представители от ДПС, сами не сме достатъчни да внесем вот на недоверие, но ще сме активни в този процес. Имаме решение на Централния съвет и ще го изпълняваме. Големият проблем на правителството на Бойко Борисов е коалиционната му политика и по-конкретно - включването на националисти в кабинета. Всеки проблем, с който правителството не се справя или е продуциран от управлението, трябва да бъде коригиран чрез опозиционни политики с демократични инструменти, какъвто е и вотът на недоверие. Правителството не можа да се справи с бедността, с проблемите в здравеопазването, в социалната сфера като цяло и това трябва да се коригира. - А каква е целта на този вот - ясно е, че правителството няма да падне? - Корекция на това управление, което е управление по инерция. Ако е на принципа \"стани да седна\", означава кой да е, а не какви цели се поставят пред държавата. Опозицията коригира краткосрочната политика на управляващите и участва във формирането на дългосрочните цели на държавата. Този вот има за цел да коригира правителството, да го насърчи в положителна посока. Демокрацията не е диктат на мнозинството, а баланс между институциите. Ние не можем да стоим безучастни, когато някой руши институциите и държавността. - Защо се получи разминаване в тълкуването на предпразничната реч на почетния ви лидер Ахмед Дoган? Повечето политици разбраха думите му като рамо за правителството, защото то нямало алтернатива. Няма ли наистина алтернатива? Ако я има, коя е? - Нашият почетен председател г-н Ахмед Доган е най-опитният политик, стратег и визионер, той е държавник от най-висока класа и несъмнено неговите речи и обръщения трябва да се изучават много внимателно. Неговите думи носят много дълбок смисъл и не трябва да се приемат едностранчиво. Моделът на \"проба-грешка\" е крайно нежелан модел на управление. Управниците трябва да се справят много добре със задачата да управляват. Те нямат право да се учат в крачка, преходът вече отмина, времето е на професионалистите и в политиката. Крайно време е да постигнем тази така желана нормалност в политиката. Партия, която ще управлява, трябва да има ясна визия и капацитет. Управляващите удобно прескочиха и частта от посланието на д-р Ахмед Доган с грешката да включат националисти в управлението. Думите на нашия почетен председател трябва да се приемат като подкрепа за държавата, а не за правителство с националисти. За алтернативата - още преди сформирането на този кабинет ние посочихме 3-4 алтернативи, без участието на националисти. Значима цел не може да се постига с разделение и противопоставяне, с омраза и агресия, каквато е политиката на националистите. Тяхното поведение поставя въпроса за състоянието на демокрацията в България. - Често говорите, че трябва да се демонтират патриотите от управлението, кой и как може да го направи? Вашите европейски партньори още ли гледат с лошо око на България заради присъствието на националисти във властта? - Патриотите обединяват, а националистите разединяват. В този смисъл ние сме против участието на националистите във властта. Правилният термин е \"националистите\", както е във втората част на вашия въпрос. Присъствието на националистите е вредно за държавата и виждаме в Европа какъв отпор се дава на националистите. Обратно на българския модел - да са в управлението, без да има нужда от това. Нашите европейски партньори са последователни в своята оценка. И не само те. При посещение на председателя на Европейския парламент винаги присъстват председателите на всички политически групи в ЕП. При посещението на г-н Антонио Таяни в България не присъства нито един председател на основните политически групи в Европарламента. Това е прецедент и е много категорична оценка на европейските партии за участието на националистите във властта в България. - В речта на Доган се говори и за приемане обратно според устава на партията на подведени членове на партията, които са я напуснали. За кого става дума - кои са заблудените и кои предателите? Има ли желаещи да се върнат? - Винаги може да има грешки и те трябва да се коригират. И в нашата партия тече нормален процес на обновяване. Включително на политики, за да са адекватни на времето. Ние сме длъжни да отговаряме на изискванията на времето. Всеки, който иска активно да участва в процеса на формиране на политики в ДПС, в управленските решения, има място в ДПС на база нашите ценности и устава на партията. - Завръщане, обединение, подадена ръка - кой ще е новият тренд за 2018 г.? Ще има ли нови послания за 28-ия рожден ден на ДПС на 4 януари? - Възползвам се от възможността да поздравя всички членове и симпатизанти на ДПС с рождения ден на партията - първата нова партия, регистрирана след демократичните промени, да благодаря на всички за силите и куража да бъдат последователни в отстояването на каузата ДПС и да им пожелая здраве и много нови успехи. Нашите членове и съмишленици познават цената на демокрацията, знаят как да отстояват своите права и свободи. Сигурен съм, че те осъзнават своята мисия да бъдат активни членове на гражданското общество, съставено от свободни граждани, призвани да съучастват във вземането на важните за държавата решения и в тяхното реализиране. През 2017 г. нашите избиратели показаха изключителна устойчивост и вярност на ценностите, които споделя ДПС, и с това всеки наш избирател спечели приза за политик на годината. През новата 2018 г. политиката ни ще бъде насочена към всички свободни и активни български граждани, които да участват във формирането на управленските решения и в тяхното реализиране. - Има ли затопляне на отношенията между ДПС и турската страна? В последния доклад на г-н Доган - в деня на оттеглянето му от активната политика през 2013 г., имаше няколко остри думи срещу партията на Ердоган. Промени ли се нещо за това време? - Ние винаги сме били добронамерени, но и принципни. Факт е, че не сме се карали с никого. С всички партии в Република Турция поддържаме добри отношения. Ние сме длъжни да го правим, защото над половин милион български граждани, наши братя и сестри, живеят в Турция. - България за първи път ще председателства Съвета на ЕС - какви са вашите очаквания? Освен Брекзит, Полша, разширяването на еврозоната и отношенията Турция-ЕС ще са във фокуса? - Европредседателството е много важно за нас. Дълг на гражданското общество и на всички политически сили е да гарантират на първо място сигурността и стабилността на държавата.Трябва да сме проактивни по темите, които посочихте, както и по въпросите за развитието на Дунавския регион, на Черноморския регион. Особен акцент поставяме на Западните Балкани, на Балканите като цяло, като обръщаме внимание, че България може да предложи на Балканите един много успешно реализиран проект - Българския етнически модел, чийто идеолог и създател е нашият почетен председател д-р Ахмед Доган. - Каква е позицията на ДПС по възраждането на проекта АЕЦ \"Белене\"? - Първо, стратегическите цели трябва да са ясни, за да е ясна и позицията по конкретния въпрос. Държавата трябва да има ясна цел - каква икономика ще развива, какви нужди ще има и как ще ги осигури. - Темата за \"ревизия\" на приватизацията и отпадане на давността сякаш първо я изговори ДПС, а след това ГЕРБ обяви инициатива за промяна в конституцията. Всъщност ще има ли промяна на конституцията в тази посока, защото май дебатът зацикли във фаза \"Техноимпекс\" и Корнелия Нинова като приватизатор? - Ние бяхме първи, имаме и своя проект. Всички, които подкрепят идеята, могат да подкрепят нашия проект. Нашата позиция е ясна и тя няма нищо общо с опитите за подмяна на темата, каквато политика наблюдаваме последните години поначало. - Ако ще се отваря конституцията за приватизацията, бихте ли предложили и давността за престъпленията на комунизма да отпаднат? - За нас тази идея не е нова и винаги сме отстоявали тезата престъпленията на комунизма да бъдат осъдени и в този смисъл сме последователни. ", "date": "2018.01.04", "title": "Карадайъ: Ахмед Доган даде подкрепа на държавата, а не на правителство с националисти - вот ще има"}
{"url": "http://epicenter.bg/article/Ekipite-na-Merkel-i-Shults-se-sporazumyaha-za-pregovori/144299/7/0", "text": "  Християн-демократите и социал-демократите в Германия се споразумяха да преговарят за коалиционно правителство. Консултациите по същество ще започнат в неделя.   На първата за новата политическа година среща двете формации обсъждаха технически въпроси. След предварителните разговори лидерите на двете парламентарни фракции излязоха с общо изявление, че доверието между тях се е повишило и че започват преговори за сформиране на голяма коалиция между двете основни политически сили.   „Водим проучвателни преговори. Така че нямаме споразумение по същество. Но всички знаем, че са необходими ефективност и динамичност. За да постигнем това, е необходима добра подготовка и именно затова се бяхме събрали днес”, посочи Александер Добринд, който е председател на парламентарната група на ХДС.  ", "date": "2018.01.04", "title": "Екипите на Меркел и Шулц се споразумяха за преговори"}
{"url": "http://epicenter.bg/article/Grisho-se-spasi-ot-golyam-rezil-i-e-na-1-4-final-v-Brizbeyn-/144363/8/0", "text": "Григор Димитров започна с изклчючително труден успех защитатата на титлата си в Бризбейн. В среща от втория кръг българинът се наложи над австралиеца Джон Милмън след 4:6, 7:6(8), 6:3, като трябваше да спасява два мачбола във втория сет, предава БЛИЦ.  С този успех Димитров се класира за 1/4-финалите, където му предстои сблъсък с Кайл Едмънд от Великобритания, който в момента е 50-и в класацията на АТР.  Григор Димитров започна по-добре срещата и стигна до пробив за 2:1. Джон Милман обаче не се притесни и изравни още в следващия гейм - 2:2. В следващите минути двубоят беше изключително оспорван, като на няколко пъти двамата тенисисти можеха да спечелят подаване на противника. За съжаление това се случи в 10-ия гейм, когато Димитров сервира, но не показа убедителна игра и загуби гейма, с което и сета - 6:4 в полза в Милман.  Втората част се разви по изключително драматичен начин. Двамата тенисисти си размениха по един пробив и така сетът трябваше да се реши в тайбрек. В него Милман поведе с 3:0, но Григор бързо се съвзе и изравни за 3:3. Австралиецът сервираше за мача при 6:5 в своя полза, но Димитров демонстрира характер и спаси мачбола. Впоследствие Джон имаше още един мачбол, но хасковлията пак се измъкна. Гришо показа характер и стигна до минипробив за 9:8, който затвърди при свой сервис - 10:8 в тайбрека и 1:1 в сетовете.  В третия сет Димитров не остави съмнения кой е по-добрият и победи убедително с 6:3.  ", "date": "2018.01.04", "title": "Гришо се спаси от голям резил и е на 1/4-финал в Бризбейн "}
{"url": "http://epicenter.bg/article/Holivudskata-zvezda-Elan-Peydzh-sklyuchi-brak-s-priyatelkata-si-Ema-Porntar-/144313/10/100", "text": "Холивудската актриса Елън Пейдж сключи брак със своята приятелка Ема Портнър, предаде Би Би Си.   Артистката обяви за вричането си във вечна вярност със своята интимна партньорка в социалните мрежи вчера.   \"Не мога да повявам. Сега вече съм съпруга на тази вероятна жена\", написа звездата от филма \"Джуно\" във Facebook.   Родената в Канада Пейдж обяви за своята сексуална ориентация през 2014 г. Тя и нейната приятелка се появиха за пръв път пред публика през миналата година, припомня бритаската медия.    Източник: Новини.бг", "date": "2018.01.04", "title": "Холивудската звезда Елън Пейдж сключи брак с приятелката си Ема Портнър"}
{"url": "http://epicenter.bg/article/Svinsko-meso-s-praz-luk/144344/9/25", "text": "Необходими продукти: Начин на приготвяне: Месото се нарязва и се изпържва. Изважда се и в останалата мазнина се задушава на слаб огън ситно нарязания лук и нарязаните морков и целина. Когато омекнат, се прибавя праз, месо, доматено пюре, 1 ч.ч. вода и вино. Поръсва се със сол и черен пипер. Ястието се вари на слаб огън.", "date": "2018.01.04", "title": "Свинско месо с праз лук"}
{"url": "http://epicenter.bg/article/Za-parvi-pat-ot-150-godini--Sinya-i-karvava-luna-shte-se-sachetayat-v-kraya-na-yanuari-/144315/10/0", "text": "Пълно лунно затъмнение ще се съчетае с второто пълнолуние през месеца - синята луна, на 31 януари за първи път от 150 години, съобщи Фокс нюз.   Синята луна на 31 януари, подобно на вълчата от началото на месеца, ще е суперлуна - пълната луна се нарича така, когато е на по-малко от 364 000 километра от Земята. Когато Луната е в най-близката си точка до Земята (перигей), тя изглежда с 14 процента по-голяма и с 30 процента по-ярка, отколкото когато е в най-далечната (апогей).   Заради затъмнението тя ще е червена (или кървава), макар и яркостта й да намалее, когато навлезе в земната сянка. Само една нощ преди пълнолунието Луната ще е в най-близката точка на орбитата си около Земята.   Лунното затъмнение ще продължи 3,5 часа, като пълното ще е 77 минути. То ще е пълно над страните от Тихоокеанския басейн - от Аляска и Северозападна Канада до Централна и Източна Азия, Индонезия, Нова Зеландия и Австралия. Тъй като ще е посред нощ, в зависимост от това откъде се наблюдава, ще е или на 31 януари, или на 1 февруари.   Лунното затъмнение ще е частично над Централна Северна Америка, Западна Азия, Индия, Близкия изток и Източна Европа, пише сайтът Спейс.   От Северна Америка ще го наблюдават сутринта на 31 януари, а от противоположната част на света - когато Луната изгрява. Следващото съчетание на синя и кървава луна ще е през 2028 г.   Следващата синя луна за тази година ще е на 31 март. Източник: Новини.бг", "date": "2018.01.04", "title": "За първи път от 150 години: Синя и кървава луна ще се съчетаят в края на януари "}
{"url": "http://epicenter.bg/article/SU--quot-Sv--Kliment-Ohridski-quot--izliza-na-protest-sled-22-yanuari/144301/2/0", "text": "Софийският университет \"Св. Климент Охридски\" ще започне протестни действия след 22-ри януари, ако правителството не изпълни пет конкретни искания на висшето училище. Това реши Академичният съвет на университета на изънредно заседание. Причината за протестите е негативното отношение на правителствата през последните години към висшето училище. Конкретен повод за исканията и протестите са две действия на кабинета от края на миналата година - отнемането на сграда, предназначена за обучение на студентите по медицина на университета и публикуването на класация за научната дейност в страната за 2016 г.   От Университета искат правителството да компенсира с друга сграда заради отнетото здание на столичния булевард \"Ал. Стамболийски\", всяка година да се осигурява адекватно финансиране за поддържане на сградния фонд на университета, да се отпускат целеви средства за библиотеката му, да се отмени \"карикатурната\" класация на научна дейност и да се сключи договор за достъп до международните научни бази данни.    ", "date": "2018.01.04", "title": "СУ \"Св. Климент Охридски\" излиза на протест след 22 януари"}
{"url": "http://epicenter.bg/article/Chestvame-140-godini-ot-osvobozhdenieto-na-Sofiya/144302/2/0", "text": "  С празнично биене на камбаните на централните софийски храмове, благодарствен молебен и литийно шествие в столицата ще бъде отбелязана 140-годишнината от навлизането на руските войски под предводителството на генерал Йосиф Владимирович Гурко в София и освобождението на града от турско робство, предаде репортер на БГНЕС.   София е освободена преди 140 години без насилия, без пожари, както се е планирало, без избиване на населението. Тук бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878 г.   Благодарственият молебен ще се състои в храм „Света Неделя” от 10 ч. Именно там преди 138 години се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко. Литийното шествие и поднасянето на цветя и венци пред паметниците на Генерал Гурко и Цар Освободител ще бъде от 10.30 ч., а от 11 ч. ще се състои литературно-музикална програма и поднасяне на венци пред паметника на Българския опълченец.  ", "date": "2018.01.04", "title": "Честваме 140 години от Освобождението на София"}
{"url": "http://epicenter.bg/article/Zelenite-otnovo-na-protest-za-Pirin--Kontraprotest-v-Bansko/144303/2/0", "text": "  Природозащитници отново ще протестират тази вечер под наслов \"Спасете Пирин! Спасете България!\" в София и в още 9 други градове. В Банско ще има контрапротест. \r\n \r\n    ", "date": "2018.01.04", "title": "Зелените отново на протест за Пирин. Контрапротест в Банско"}
{"url": "http://epicenter.bg/article/Rumen-Porozhanov--Nyama-osnovanie-za-drastichno-uvelichenie-na-tsenite-na-hranite/144304/2/0", "text": " В момента имаме стабилизирани цени в животновъдството. Винаги, когато има повишаване на цената на тока има прогнози за поскъпване на цените на храните. Токът е компонент на себестойността на даден продукт, но поскъпването няма да е драстично.   Това каза министърът на земеделието и храните Румен Порожанов в ефира на БТВ.   „Най-вече в производството се получават субсидии, с които производителите се подпомагат, така че повишаването не трябва да е високо“, добави той. На въпрос безопасна ли беше трапезата ни по време на коледните и новогодишните празници, министърът на земеделието заяви: „Извършени бяха над 2800 проверки на местата за производство и търговия на хранителни продукти. За съжаление нарушенията се повтарят. Това са липса на документи за произход на стоката, изтекъл срок на годност, липса на условия за правилно съхранение. Имаме унищожени към 400 тона негодни храни“.   „Двоен стандарт при храните в Европа и в България има“, призна Румен Порожанов. „Темата ще продължи и през настоящата година. Констатациите са за различни съставки в продуктите. Стартирала е единна методология, която да бъде одобрена от ЕС и да се направи мащабно изследване. проблемът е в различните съставки и цените. Има различни продукти между Австрия и Германия. Това е обидно като потребители. Това е са нелоялни търговски практики“. „Без единно европейско законодателство няма да можем да отстраним проблема“, смята земеделският министър. Като една от причините Порожанов посочи, че има определени стоки има дефицит. „Ще посветим първите сесии на Съвета на ЕС на обща селскостопанска политика, на ветеринарната медицина и др.“, каза още той.  ", "date": "2018.01.04", "title": "Румен Порожанов: Няма основание за драстично увеличение на цените на храните"}
{"url": "http://epicenter.bg/article/Yanka-Takeva--Pritesnena-sam--che-se-omaskaryava-obrazovatelnata-sistema/144305/2/0", "text": "\"Изключително съм притеснена, че се омаскарява образователната система. Кой човек си пази смс-и от седем години? Те не показват абсолютно нищо.\" Това каза председателят на Синдиката на българските учители Янка Такева в ефира на БТВ. Тя бе гост в предаването \"Тази сутрин\" и коментира обвиненията на уволнена учителка на детска градина, че се записват деца след натиск от служители в столичната община.   „Всеки родител, чието дете не е успяло да влезе в детска градина, е ощетен. Има стандарт и наредба за прием в детските градини. Деца, които имат хронични заболявания, се приемат от медицински протокол, подписан от трима лекари. Грехота е да се говори срещу тях. Децата ни са болни“, подчерта Такева. „Правилно е да се направи проверка. Колежката е нарушила изключително много закони и наредби“, смята тя.   Васил Николов, представител на родителска организация, който също бе гост на предаването \"Тази сутрин\", заяви, че най-много са сигналите от София за нерегламентиран прием в детска градина. Деца дори с хронични заболявания чакат, а други влизат.   Такева подчерта, че в яслените групи по списък са 30 деца, а средната месечна посещаемост на децата в групата трябва да са не по-малко от 24. Това означава, че ако сега отидем в която и да е детска градина това се спазва. „Аз съм дълбоко убедена, че е имало молби за помощ. Има проблем в човещината“, заяви Такева. „Ние вярваме и се надяваме, че ако има виновни, ще има и наказани. Настояваме да има граждански контрол при всички проверки. Цялата тази схема трябва да бъде разплетена“, категоричен е представителят на организация на родителите.  ", "date": "2018.01.04", "title": "Янка Такева: Притеснена съм, че се омаскарява образователната система"}
{"url": "http://epicenter.bg/article/D-r-Tanya-Andreeva--Da-ne-obarkvame-ponyatiyata-na-detsata-za-mazhko-i-zhensko-s--treti-pol-/144307/2/0", "text": "Трябва да имаме отправна точка, за да се предпазим от грешки. Ако нашата отправна точка е биологията, има два пола – мъжки и женски. Това каза в студиото на „Денят започва” пред БНТ бившият министър на здравеопазването д-р Таня Андреева по повод дебата около Истанбулска конвенция.  Вчера, 3 януари, тя бе гласувана от кабинета и влиза за ратификация в Народното събрание. Спорът възникна около въвеждането на понятието трети пол.  Д-р Андреева бе една от първите, които вчера реагираха на Конвенцията.  „Не трябва да объркваме понятията на децата ни за добро и лошо, за мъжкото и женското. Светът е просъществувал толкова време, защото е имал здрави основи, на които е стъпвал. Това не изключва всеки да има право на избор да живее както пожелае, но нека не бъдат въвеждани нови правила, по които хората да живеят против природата”, заяви бившият здравен министър. „В момента сексуалните отклонения са мода, но много хора се притесняват тези отклонения да не станат норма\", подчерта д-р Андреева. Търси се начин да се отварят врати за нещо друго, което различни кръгове искат да реализират. Искат да ни обучават на нестереотипни роли. Затрудних се да изчета всички конвенции, които са приети по темата от 1950 г. насам, каза Андреева. Превенцията на насилието над жените трябва да е национална политика, категорична бе д-р Таня Андреева.  Но да не объркваме ценностите, светът съществува, благодарение на ясните ценности, върху които е стъпил.", "date": "2018.01.04", "title": "Д-р Таня Андреева: Да не объркваме понятията на децата за мъжко и женско с „трети пол”"}
{"url": "http://epicenter.bg/article/Advokat-Markovski-za-kasapnitsa-v-Novi-Iskar--V-istoriyata-na-Balgariya-takova-masovo-ubiystvo-nyama/144308/2/0", "text": "\"Един вампир си е вампир, той не става временно вампир. Ако не бъде хванат, ужасът в обществото ще се увеличи. В историята на България такова масово убийство няма, има серийни убийства - случаят на Здравко Петров, който излежава доживотна присъда\". Това заяви адвокат Марковски по повод жестоката касапница в Нови Искър, при която бяха убити 6 души.   Адвокатът заяви пред Нова телевизия, че въпреки всичко има надежда, че случаят ще се разнищи, като заяви, че огледът трябва да е много внимателен, снимките трябва да се правят от съдебен фотограф. Той припомни случаят Белнейски, където бяха намерени фасове от самите униформени, което е абсолютно недопустимо.   Според Марковски при стрелбата има входно-изходни рани и може и трябва да се направи възстановка. По думите му не може извършителят да е един човек, защото като се стреля, другите ще реагират.   В предаването на Милен Цветков пък експерт по сигурността дори обяви, че убийствата носят почерка на Албанската мафия, които не оставяли жив човек след себе си.   Адвокат Марковски подчерта, че най-важното в случая е да се съберат доказателствата и да се прави обстоен оглед на престъплението, както в къщата, така и около намерения джип. \"Хората трябва да си слагат камери, не е скъпо. Когато има камери и светлина, вероятността за престъпление се намалява, както и алармена система. Това може да предпази живота на хората, дребни и не са скъпи\", заяви още адвокат Марковски.", "date": "2018.01.04", "title": "Адвокат Марковски за касапница в Нови Искър: В историята на България такова масово убийство няма"}
{"url": "http://epicenter.bg/article/Iskren-Veselinov--Sedem-strani-ot-ES-sa-otkazali-podpis-varhu-Istanbulskata-konventsiya/144309/2/0", "text": "„В Истанбулската конвенция има текстове за насилието, които са безспорни. Има обаче една нишка, която се е появила не случайно в тази конвенция, която нас ни притеснява. Става дума при дефиницията за „пол” и небрежно въведеното на едно място „социален пол” и системно въведена в цялото тяло на конвенцията грижата за това да бъдат разрушавани \"стереотипните роли на мъжа и жената в обществото.” Това заяви в „Денят започва” по БНТ депутатът от ВМРО Искрен Веселинов. В студиото по горещата тема бе и Юлияна Методиева, журналист и съосновател на правозащитната организация Хелзинкски комитет.     Повод за дебата в ефир бе одобрената от кабинета Истанбулска конвенция, която влиза за ратификация в НС. Срещу нея обаче категорично се обявиха Обединените патриоти заради въвеждането на понятието за трети пол. БСП с ъщо излезе с декларация срещу ратификацията на конвенцията. „Когато ти казват, че пол означава социално изградени роли, поведение, дейности и характеристики, които определено общество смята за подходящи за мъжа и жена, възниква въпрос. Ако едно общество смята, че някой е жена, той става жена, ако смята, че е мъж, той става мъж. И това да се смята за нормално. Ние не смятаме, че трябва да подминаваме тихомълком поредната възможност за тези хора да черпят основания за конвенцията си. Тук пише, че има социален пол, различен от мъжки и женски, и това ни притеснява”, поясни Веселинов. Юлияна Методиева от Хелзинския комитетвъзрази, че имало лош превод на думата gender и сложи акцент върху съдържанието на конвенцията за домашното насилие: „Темата на Конвенцията не е третият пол, а насилието срещу жените, която тя настоява да бъде инкриминирана, за да може да бъде разследвана. Жените нямат достатъчно кураж да се жалват за това, което се случва в живота им. Конвенцията въвежда, че когато има насилници трябва адекватно разследване. Тя дава силни инструменти за защита на хора, претърпели насилие.”  „Вкарваме се в хипотези, които раждат абсурдни. Българският текст ще стане закон в България. Той е водещият, а не английският”, реагира депутатът. Веселинов даде пример с бежанци, които влизайки в България могат да поискат убежище на база на дискриминация по отношение на пола.  Веселинов съобщи също, че 26 страни са ратифицирали Конвенцията, две от които искат да се откажат от подписите си, защото тече дебат в обществото. 17 държави не са ратифицирали конвенцията и там също тече дебат. А 7 страни от ЕС са отказали да я подпишат точно заради спорните текстове, а не защото са против домашното насилие. Според Веселинов Конвенцията може да бъде приета с една интерпретираща съпътстваща декларация. Тя може да е в духа на това какво разбира българският законодател под пол и не могат да се черпят права от това. Подобен текст ще изиграе положителна роля.  „Модерният свят е станал толкова модерен, че вече става антинормален”, заключи Веселинов.    ", "date": "2018.01.04", "title": "Искрен Веселинов: 17 държави не са ратифицирали  Истанбулската конвенция, провеждат обществен дебат"}
{"url": "http://epicenter.bg/article/Petar-Ganev--2017-a-be-nay-dobrata-ikonomicheska-godina-sled-krizata/144311/2/0", "text": "\"По официални данни ще работим до 13 май за държавата. Има леко покачване на данъци - по-високата осигурителна вноска, по-високите осигурителни прагове, повишени акцизи на цигарите\", заяви пред БНТ Петър Ганев от Института за пазарна икономика в студиото на \"Денят започва\". \"Предходната година беше най-добрата година след кризата, ръст от 3.9-4%, с рекордна заетост - 68% за хората 15-64-годишна възраст. Наличието на повече работа води до повече приходи\", коментира Ганев. \"Развитието обаче не достига до всички - 70% от новите работни места през 2017 година са концентрирани в София-област, Пловдив и Стара Загора. Всички новосъздадени работни места през миналата година в цяла Северна България са по-малко от тези в Пловдив. Висококвалифицираните българи са усетили ръста, но при голяма част от българите липсва тази квалификация. Дългосрочно безработните, те са извън тези процеси, но това е големият проблем на образованието\", каза още Ганев.", "date": "2018.01.04", "title": "Петър Ганев: 2017-а бе най-добрата икономическа година след кризата"}
{"url": "http://epicenter.bg/article/Vratsa--Vidin-i-Montana-iskat-da-stanat-chast-ot-Rumaniya/144319/2/98", "text": "Жители на Северозапада организират подписка за отделяне на Видин, Враца и Монтана от България. Те твърдят, че искат да се присъединят към Румъния, съобщи Нова телевизия.   Организаторът на протеста и инициатор на подписката Борис Каменов обясни, че един от мотивите му за инициативата е регионът да се спаси от корупцията в България. „Би трябвало да не сме част от тази корупция”, каза Каменов.   Според него хората в Северозапада са известни с това, че са борбени. Той припомни как населението на родния му регион е организирало Чипровското въстание срещу Османската империя, както и т.нар. Септемврийско въстание от 1923 година и че винаги са се борили за „истинска демокрация”.   На въпрос защо иска Северозападът да стане част от Румъния, Каменов посочи без колебание по-ефективната румънска съдебна система и борбата с корупцията в северната ни съседка. „Тяхната съдебна система е много по-демократична и реформирана”, каза той.", "date": "2018.01.04", "title": "Жители на Враца, Видин и Монтана искат  да станат част от Румъния"}
{"url": "http://epicenter.bg/article/SDS--Da-ne-ratifitsirame-Istanbulskata-konventsiya--/144321/2/0", "text": "Съюзът на демократичните сили (СДС) излезе с официална позиция по Истанбулската конвенция. В нарочна декларация \"сините\" настояват документът да не бъде ратифициран от от Народното събрание.  Съюзът на демократичните сили се противопоставя на решението на българското правителство да предложи на народното събрание да ратифицира Истанбулската конвенция.  Ние не можем да премълчим опасността да бъдат поставени под съмнение традиционните ценности на българското общество, за сметка на сляпо приемане на документ, където се казва, че пол означава „социално изградени роли“, въвежда се понятието „социален пол“ и се предвижда децата ни да изучават в училище „нестереотипни роли на пола“.  СДС е първата партия, която постави на дневен ред членството на България в Европейския съюз, но при запазване на националната идентичност и спазване на европейското верую „Единство в многообразието“. Ние сме за единна Европа, но и за съобразяване със спецификата на народопсихологията на всяка нация. В нашата вяра и традиция има само два пола – мъже и жени. За нас понятието „социален пол“ не съществува не само в правния, но и в ценностния ни свят. Българското общество е консервативно, а не либерално, както се опитват да внушат някои политически и неправителствени организации.  Благодарение на здравите семейни и родови традиции, благодарение на ценностите, възпитавани от християнската вяра, българският народ и дух оцеляха пет века под османско робство и половин век при насилствено налагания от комунизма атеизъм. Не можем с лека ръка да загърбим тези ценности и да подпомогнем началото на тяхната ерозия чрез приемането на един документ.  Ние подкрепяме добрите мерки от Истанбулската конвенция, без спорните параграфи, да бъдат приети в националното законодателство и по този начин да гарантираме защитата на жените и децата от насилие, какъвто е духът на документа.  Но не можем да приемем противоречията в тази конвенция. От една страна, тя е създадена да защити жените от насилие, от друга – широко отваря вратата за това насилие. С въвеждането на понятието \"социален пол\", т.е. пол по избор, реално жените се излагат на опасност от мъже, представящи се за жени, или могат да бъдат поставени в неравностойно положение спрямо тях.  Освен това, според текстове на Истанбулската конвенция, държавите, които я ратифицират, ще трябва да дават статут на бежанец на всеки чужденец, който в родината си е преследван заради „особености на пола”. Това ще улесни легалното пребиваване в Европа на хора, които ще се позовават на трудно доказуеми причини за тяхното основание да търсят убежище.  Като споделяме нашите притеснения, предлагаме на българското правителство вместо ратификация на целия документ от Народното събрание, текстовете от конвенцията, без спорните параграфи, да бъдат приети в българското законодателство.  Надяваме се своята позиция, относно Истанбулската конвенция, да заяви и Българската православна църква.  ", "date": "2018.01.04", "title": "СДС: Да не ратифицираме Истанбулската конвенция! "}
{"url": "http://epicenter.bg/article/Ilhan-Kyuchyuk--DPS-e-znachim-politicheski-faktor-i-v-Evropa/144333/2/48", "text": "Днес ДПС е значим политически фактор не само в България - партията ни е уважаван либерален партньор, чийто глас се чува в цяла Европа. Това написа в профила си в социалната мрежа „Фейсбук“ евродепутатът и председател на младежката организация на движението Илхан Кючюк по повод 28-ия рожден ден на партията. „Гордея се, че съм част от едно семейство (ДПС е повече от партия - нас ни свързват не само възгледи, а приятелство и взаимно уважение), което повече от четвърт век дава пример за това какво означава да бъдеш отговорен - към себе си, към околните, към България и Европа, към света“, пише още той. Ето и пълния текст на посланието му:   Уважаеми учредители на ДПС, Уважаеми членове и симпатизанти, Скъпи приятели,   Датата 4 януари е важна не само за нас. Учредяването на Движението за права и свободи преди 28 години е един от най-значимите моменти в съвременната българска история.   ДПС има своята значима роля не само за нас, защото вече 28 години в българския политически живот има партия, която последователно и упорито защитава принципите на демокрацията и изконните човешки ценности.   Гордея се, че съм част от едно семейство (ДПС е повече от партия - нас ни свързват не само възгледи, а приятелство и взаимно уважение), което повече от четвърт век дава пример за това какво означава да бъдеш отговорен - към себе си, към околните, към България и Европа, към света.   Благодаря на учредителите на Движението за права и свободи и на почетния председател д-р Ахмед Доган, че с делото си ни дадоха възможност да бъдем част от това семейство. Че ни научиха и продължават да учат със своите съвети, че в политиката е важно да отстояваш своите позиции и да не отстъпваш от принципите си.   Днес ДПС е повече от вдхъновение и пример за подражание - заради приемствеността, заради това, че винаги сме изповядвали и защитавали заедността като необходима формула за развитието на България. ДПС е пример за приемствеността - днес председател на партията е първият председател на Младежкото ДПС - Мустафа Карадайъ.   Днес ДПС е значим политически фактор не само в България - партията ни е уважаван либерален партньор, чийто глас се чува в цяла Европа. Днес ДПС може да се гордее с най-голямата и подготвена младежка политическа организация в цяла Европа! А аз съм повече от горд, че ми се доверихте да бъда неин председател.   Скъпи приятели,   Днес нашите общи усилия трябва да бъдат насочени към бъдещето на България. Нямаме право да се примиряваме с това, че начело на държавата, която винаги е била пример за успешно функциониращ етнически модел, днес стоят политици (не и държавници), които с лека ръка ни тласкат към погазването на основни човешки права и свободи; към езика на омразата и отричането на демократичността. Няма как да се примирим, че държавата, която днес е начело на ЕС, е сочена като стожер на корупцията и бедността.   Бъдете здрави и целеустремени! Не губете вяра, че с общи усилия можем да променим всичко онова, което има нужда от промяна! Честита 28-а годишнина на Движението за права и свободи!   Искрено Ваш, Илхан  ", "date": "2018.01.04", "title": "Илхан Кючюк: ДПС е значим политически фактор и в Европа"}
{"url": "http://epicenter.bg/article/Ikonomistat-Karolev-i-blogarat-Genov-v-yarosten-spor-za-vtoriya-lift-v-Bansko/144337/2/0", "text": "Блогърът Асен Генов и икономистът Владимир Каролев спориха разпалено в ефир за втория лифт на Банско. Стигна се до обвинения за интереси заради запориран хотел. Сцената се разигра в предаването \"Здравей България\" по Нова телевизия. За днес са обявени нови протести на природозащитници срещу строителството в парк \"Пирин\" и контрапротест в Банско. Генов е от активните протестиращи. Той заяви в студиото, че решението на Министерския съвет е „незаконно” и противоречи на „най-малко три приложими закона”. Той цитира екоминистъра Нено Димов и каза, че има близо 3000 негативни становища по въпрос, които трябва по закон да бъдат публикувани с мнение на МС в отговор. „Това го няма. Второ, това е незаконно, защото нарушава Закона за биологичното разнообразие и Закона за опазване на околната среда”, добави Генов. И изтъкна, че опашките от автомобили, които се качват нагоре, са само през 10 дена в годината. „Това е схема, която обслужва олигархичния модел на Банско”, заяви още той и изтъкна, че втори лифт не трябва да има, защото има доказани нарушения на концесионера. \"Важното е да завършим разговора с декларация за конфликт на интереси. Г-н Каролев, имате ли запориран хотел на Банско?\", попита Генов. \"Нямам запориран хотел. Ти в час ли си? Какво ми четеш нещо, което аз го знам. Къде го видя, че е запориран?\", ядоса се Каролев. \"2 милиона лева е запорът. Вие сте в технически фалит\", обясни блогърът природозащитник. \"Е, и като има запор? Кой е в технически фалит? Виж с каква кола дойдох, ти луд ли си, нормален ли си? Имам 12,5% от хотел с 40 места в Банско. Капитализмът е процес, в който някой път правиш грешки\", разгневи се икономистът. И атакува Генов политически: \"Има чисто политически протест. От тези 50-100 човека, които протестират, половината са участвали в избори, седем от тях са били кандидат-депутати. Това са политически ангажирани хора, които се явяват на избори, но нищо не печелят, ти не се явяваш на избори, ти си се пришил там\". Освен това Каролев заяви, че нарушенията на концесионера не били свързани с екологията, а са чисто документални. „Гледаш Пирин от паветата”, обърна се финансовият експерт към Генов. И подчерта, че по пътя от Банско към ски зоната „две коли трудно се разминават”. „В Банско има абсолютно несъответствие между довеждащата до ски зоната инфраструктура, тоест пътя, и капацитета на лифтовете”, каза Каролев. Той разкритикува протестиращите, които по негови думи протестират от 2002 година, докато имало десетки съдебни решения, които доказвали, че няма никакви нарушения. \"Убеден съм, че има съпротива против развитието на зимния спорт\"”, категоричен бе Каролев. По думите в една значително по-малка страна като Словакия има няколко пъти повече лифтове, писти за ски и друга инфраструктура за зимни спортове. След края на телевизионния спор Асен Генов написа във Фейсбук: \"Най-хубавото беше след ефира. Каролев крещеше: Ти си малоумен, бе! Абсолютно малоумен! Адвокат Марковски е свидетел (той беше гост след тях - б.р.). И цялата Нова\".", "date": "2018.01.04", "title": "Владимир Каролев и Асен Генов в яростен спор за втория лифт в Банско"}
{"url": "http://epicenter.bg/article/Volen-Siderov--V-Istanbuskata-konventsiya-nyama-treti-pol--dokumentat-nihilira-braka-kato-institutsiya/144338/2/48", "text": "Защо е нужно Министерски съвет да се занимава с Истанбулската конвенция, а не да се занимава с истинските проблеми на българите. Във въпросната конвенция няма упоменат 3-ти пол, но има така съставени изречения, които да бъдат тълкувани така.   Аз, обаче виждам в тази конвенция основна перверзия и това не е 3- тия пол, там се говори за това, че омъжена жена може да се оплаче от сексуалното си общуване с даден мъж. Ако тя го направи, и каже, че той я е изнасилил, а същевременно тя е избрала да живее с него, то нейното искане ще бъде уважено.   В тази конвенция истинската опасност е нихилирането на брака като институция. Ние, патриотите, ще бъдем против тази конвенция. Ние сме консервативна формация, този, която държи на семейството и традициите. Тази конвенция е излишна, освен това, тя не е важният въпрос в момента.Важният въпрос са доходите. Защо продължаваме да бъдем като аборигени? Всички соросоиди ще кажат, че икономиката ни е добра. Да, но това не е така. Ние не използваме правилно нашите природни ресурси. Специалистите казват, че у нас има залежи за десетки милиарди. Искам да предложа, и ще го предложа, през нашите представители в Министерски съвет, да се изиска договорът за златна концесия, да го прочетем, коригираме, или анулираме. Аз предлагам да сменим този колониален режим, и когато го направим, ще достигнем доходите на тези, с които се сравняваме. Патриотите трябва да се вземем в ръце, нашата роля не е да бъдем подгласници, по-малкият партньор сме, но това не значи, че трябва да изгубим физиономията си.    ", "date": "2018.01.04", "title": "Сидеров: В Истанбулската конвенция няма трети пол, документът нихилира брака като институция (видео)"}
{"url": "http://epicenter.bg/article/Mis-Silikon-2013-Dzhuliana-Gani-otglezhda-stado-kravi--Snimka-/144323/10/100", "text": "Силиконката Джулиана Гани си отглежда цяло стадо крави, но не добитък, а под формата на плюшени животинки.   Русокосата изкусителка и съпругът й - фитнес-инструкторът Станимир Ташев, колекционират играчките и украсяват дома си с тях. Точно заради това, Мис Силикон 2013 кацна в любовното гнездо на „ВИП брадър“ с малка кравичка в ръце и не се раздели с нея по време на целия си престой. Изкуствени пеперуди също са неизменна част от интериора на двойката.   Междувременно Гани промени решението си да отпразнува любовта си със Станимир на голяма церемония.   „Ако почувствам в някакъв момент, че искам, ще направя и втора сватба”, заяви пред bTV тя. Двамата си казаха заветното „да“ през август на скромно тържество в родния й Пловдив. За булчинската си рокля Джулиана заложи на изрязано деколте, с което по традиция подчерта третия си чифт гърди. Красавицата е категорична, че не бърза да се сдобие с наследник, защото това би повлияло негативно на кариерата й. Източник: Новини.бг", "date": "2018.01.04", "title": "Мис Силикон 2013 Джулиана Гани отглежда стадо крави (Снимка)"}
{"url": "http://epicenter.bg/article/keyt--Megan/144197/10/84", "text": "Няколко седмици преди настъпването на новата година, Дворецът в Кенсингтън обяви официалния годеж на британския принц Хари.   Избранницата му - актрисата Меган Маркъл, е в центъра на медийното внимание от около година, когато връзката й с престолонаследника стана публично достояние. И макар коментарите да бяха доста противоречиви, имайки предвид произхода, развода и секси снимките на звездата, Меган успя да наложи изискан стил и елегантна визия с всяка своя поява. Така тя затвърди позициите си и разби клишето, че макар и без благородническо потекло, тя е достойна за принцеса.   Разбира се, бъдещата съпруга на принц Хари трябваше да се изправи пред още едно огромно предизвикателство - сравненията със съпругата на по-големия брат на Хари Уилям.   Катрин Мидълтън е образец за стил от години насам. И въпреки, че в зората на взаймооношенията си с бъдещия крал на Великобритания, младата Кейт имаше проблеми с медийното внимание и допусна няколко модни гафа, тя бързо навакса и затвърди позицията на наследница на стила на покойната си свекърва принцеса Даяна.   Днес годеницата на принц Хари и бъдеща принцеса, Меган Маркъл полага усилия да заличи миналото си на секси актриса и да се впусне в дебрите на дворцовия етикет. Днес можем да твърдим, че тази задача й се отдава с лекота, а чувството за стил не й е чуждо.   , макар и движейки се в коренно различни среди.    Модни експерти селектират няколко аутфита на Кейт и Меган, който удивително си приличат. Пример за това са официални червени рокли с изрязани деколтета, поли с геометричен принт в съчетание с традиционни ризи, изцяло бели комбинации и каубойски шапки.   Любопитен факт е изборът на бяло вталено палто от страна на Меган по време на официалното обявяване на годежа й. Дрехата предизвика небивал интерес и беше запродадена за броени часове. Палтото е част от колекцията на малка модна къща с неголяма слава, която придоби значителни дивиденти след звездното дефиле на годеницата на принц Хари. Но... се оказва, че изборът на Меган не е иновация. С подобно палто се появи самата Кейт Мидълтън няколко години по-рано. Дрехата е изработена от по-голяма модна къща, и, за съжаление, не предизвика подобен интерес.   Дали Меган се е съобразила със стила на Херцогинята, залагайки на елегантен модел, част от гардероба на Кейт, която е образец за модна икона на Острова, или е следвала собствения си усет, можем само да гадаем. Едно е ясно: аутфитът при първата поява на Меган като кралска годеница ще бъде запомнен и несъмнено я представи в положителна светлина, показвайки отличния й стил.   Модният вкус на двете явно е сходен, тъй като за официални прояви избират рокли във вечните цветове - червено и черно, а в ежедневието залагат на блейзери в изчистени десени.   Малък детайл е дължината на полите на двете дами. Като актриса Меган си позволява по-разкрепостена визия и скъсява дължината до няколко пръста над коляното. Нещо, което не може да си позволи една херцогиня и майка на две деца, затова Кейт залага на вталени, но дълги поли.    Освен това двете имат сходен вкус и относно прическата. Кейт Мидълтън често се появява с пусната коса на леки вълни. Същото се отнася и за бъдещата съпруга на принц Хари - Меган. Тази визия е предпочитана от двете дами в ежедневието. За официални прояви - било то приеми в Двореца или появи на премиери на червения килим, и Кейт, и Меган предпочитат класически пристегнат кок.       ", "date": "2018.01.04", "title": "Кралски моден двубой: Кейт Мидълтън vs Меган Маркъл (Снимки, Видео)"}
{"url": "http://epicenter.bg/article/Spored--quot-Galap-quot--Melaniya-ne-e-populyarna-kato-Mishel-i-Hilari/144336/10/100", "text": "Бившите първи дами на САЩ Хилари Клинтън и Мишел Обама са по-популярни сред сънародниците от настоящата президентска съпруга Мелания Тръмп.   Анкета, осъществена от \"Галъп\" сред над 1000 американци, сочи, че най-голямо възхищение сред известните жени буди бившата първа дама на САЩ и основна съперничка на Доналд Тръмп в президентските избори Хилари Клинтън, съобщава БТА.  На второ място участниците в допитването поставят Мишел Обама, следвана телевизионната водеща Опра Уинфри.  Настоящата първа дама на САЩ Мелания Тръмп, която за първи път попада в класацията, заема едва осмото място.  Преди нея се нареждат сенатор Елизабет Уорън, канцлерът на Германия Ангела Меркел, британската кралица Елизабет Втора и бившият държавен секретар на САЩ Кондолиза Райс.  Ако за Мелания Тръмп това може да бъде някаква утеха, сънародниците ѝ се възхищават повече, отколкото на постоянна представителка на САЩ в ООН Ники Хейли, класирана на девето място, поставената на десета позиция херцогиня на Кембридж Катрин и останалата извън Топ 10 суперзвезда Бионсе. В годишната анкета, която \"Галъп\" прави от 1946 г., рекордьорка сред будещите възхищение у американците известни жени е Елизабет Втора. Британската кралица е намирала място в класацията 49 пъти, но никога не я е оглавявала.   Източник: dir.bg", "date": "2018.01.04", "title": "Според \"Галъп\": Мелания не е популярна като Мишел и Хилъри"}
{"url": "http://epicenter.bg/article/Aktrisi-shte-se-oblekat-v-cherno-na--quot-Zlaten-globus-quot--v-znak-na-protest-sreshtu-seksualniya-tormoz-/144342/10/99", "text": "Гал Гадот, Сирша Ронан, Мери Джей Блайдж и Алисън Джани ще се облекат в черно на церемонията за наградите \"Златен глобус\", за да протестират срещу сексуалния тормоз, съобщи Асошиейтед прес.   Те подкрепиха и кампанията \"Time's Up\" (Времето изтече), която застана на страната на жени, проговорили за сексуалния тормоз, на който са подложени.   \"Аз съм една от тези жени. Да ви кажа, не ми се говори за това и не съм го правила, но съм солидарна с останалите. Искам да ги защитя\" - каза певицата Мери Джей Блайдж на кинофестивала в Палм спрингс.   Тя е номинирана за награда \"Златен глобус\" за поддържащата роля във филма \"Затънали в кал\" (Mudbound). За нея протестът в черно е важен, защото много жени от сектори извън развлекателната индустрия не се осмеляват да протестират. Алисън Джани, която е номинирана за награда за актриса в поддържаща роля за филма \"Аз, Тоня\", също подкрепя Рийз Уидърспун, Шонда Раймс, Дженифър Анистън и стотиците други, учредили движението \"Time's Up\".   Сирша Ронан, номинирана за най-добра актриса за филма \"Лейди Бърд\", също ще бъде в черно, както и придружаващите я приятелки. Холи Хънтър също подкрепя инициативата. Тя каза, че времето за солидарност е настъпило и нейно изявление ще е черният цвят.   \"Мисля, че се усеща сила и тя може да бъде почувствана, когато хората летят във формация, когато са заедно, когато действат като един\" - каза Холи Хънтър.   Десетки мъже от развлекателната индустрия бяха обвинени в сексуални посегателства през последните месеци. Скандалът започна с обвиненията срещу холивудския продуцент Харви Уайнстийн. С подобни обвинения са актьорите Кевин Спейси и Дъстин Хофман, комикът Луи Си Кей и много други.  Източник: Новини.бг", "date": "2018.01.04", "title": "Актриси ще се облекат в черно на \"Златен глобус\" в знак на протест срещу сексуалния тормоз  "}
{"url": "http://epicenter.bg/article/Dietata-na-Melaniya-Tramp--Zdravoslovna-hrana-v-sachetanie-s-pozvoleni-glezotiyki/144346/10/100", "text": "Съпругата на настоящия американски президент Мелания Тръмп, която е и бивш фотомодел, радва публиката и пресата не само със стилното си облекло, но и с прекрасния си външен вид. Тя е безупречна – косата й е идеално боядисана, кожата й сияе, а фигурата й е стройна и женствена.   Първата лейди на САЩ е на 47 години, а на такава възраст е много по-трудно човек да се поддържа във форма, отколкото на младини. Въпреки това при ръст 180 см Мелания тежи едва 56 кг.   Госпожа Тръмп никога не е била запалена по спорта, но ние сме сигурни, че такава фигура не може да се подържа без тренировки. Мелания обаче не говори много за фитнес, известно е само, че след раждането си е върнала формата с пилатес.   Освен това първата лейди обръща особено внимание на правилното хранене, което по нейни думи й помага не само да изглежда добре, но и да се чувства изпълнена с енергия за работа.     Мелания започва деня си с овесена каша или витаминно смути от няколко съставки. Овесените ядки са богати на влакнини, затова подпомагат прочистването на червата и активизират храносмилателната система, осигурявайки нормално функциониране на организма през целия ден.   Освен това овесът е полезен за сърдечно-съдовата система и има кардио-защитен ефект за жените след менопаузата. Но на първо място овесените ядки се препоръчват на хора, които не искат да напълняват или се опитват да отслабнат. Този продукт има нисък гликемичен индекс и засища за по-дълго, затова ще ви предпази от ненадейното желание да хапнете нещо калорично между закуската и обяда.   Витаминното смути от няколко съставки също може да залегне в основата на продуктивния ви ден. То не само ще ви засити, но и ще попълни дефицита от витамини, което в дългосрочен план ще се отрази добре на кожата, ноктите и косата ви.    Госпожа Тръмп от дълги години спазва системата Fruit Goals, според която жената трябва задължително да консумира определено количество пресни плодове и зеленчуци.   По думите на фотографа и приятел на Мелания Матю Атейниън първата лейди на САЩ се придържа към тази система на хранене от самото начало на кариерата си като модел, като всеки ден изяжда поне 5 пресни плодове или зеленчуци. Идеалното количество е 7.   Съотношението между плодовете и зеленчуците не е от значение – можете да изядете 5 плода и 2 зеленчука (стига общият им брой да е 7).   Като всеки фотомодел Мелания знае много добре, че водата е основана здравето и красотата. Ако обърнете внимание на снимките от кастинги на манекенки или бекстейдж видеата от ревюта, ще видите, че всички модели си носят бутилка с вода.    Някои издания пишат, че съпругата на Доналд Тръмп се е отказала напълно от продуктите с високо съдържание на захар, за да поддържа фигурата си. Но не е точно така.   Мелания наистина се старае да не консумира сладкиши и откроено редни продукти, но не вижда нищо лошо това да се поглези понякога с парченце шоколад. Първата лейди вярва, че тези моменти са важни за здравословния начин на живот.   Ако не си поставяте строги ограничения, рискът да нарушите диетата си и да преядете със сладко намалява съществено. Освен това Мелания е късметлийка – тя няма зависимост от сладкото и дори не може да се похвали с любим „нездравословен“ десерт – тя предпочита плодовете   Както вече споменахме, Мелания се храни здравословно, защото благодарение на това се чувства енергична. Системата й на хранене е донякъде интуитивна – жената усеща от какво точно има нужда организмът й и му го дава.   Освен това тя не си налага строги забрани и понякога съчетава здравословната храна с не твърде полезни снаксове или с любимата си диетична кола.   Любимото ястие на Мелания се сервира в ресторант Jean Georgesто в Ню Йорк – пиле с пармезан. Но първата лейди на САЩ рядко си позволява да се поглези с него. Впрочем, в задълженията на съпругата на американския президент влиза и контролът над храненето на целия Бял дом. Именно Мелания избира готвачите и контролира работата на кулинарите. Засега обаче не е изтекла информация за менюто в Белия дом. Източник: woman.bg", "date": "2018.01.04", "title": "Диетата на Мелания Тръмп: Здравословна храна в съчетание с позволени глезотийки"}
{"url": "http://epicenter.bg/article/Ednotsvetni-rokli-i-bezvkusitsa-na-cherveniya-kilim-v-Palm-springs--Snimki-/144371/10/84", "text": "Звезди се събраха в началото на годината на галата на филмовия фестивал в Палм спрингс. Тоалетите обаче не се отличаваха с нищо особено.   Дамите се бяха решили основно в едноцветни рокли, като най-впечатляваща бе Гал Гадот с асиметричното си деколте на жълтата си рокля, която подчертаваше стройната ѝ фигура. Салма Хайек пък бе избрала зелена рокля, с която приличаше на принцеса от филмите на Дисни. С голи рамене и корсетна горна част, роклята бе разделна с контрастна панделка в талията, а надолу се спускаше свободно плисе. Холи Хънтър бе в стилен бял тоалет по тялото. Типичните за вечерни събития черни рокли също бяха много застъпени, като впечатление правеше изборът на Джесика Частейн и гащеризона на Елизабет Чембърс. Певицата Мери Джей Блайдж бе в дантелена рокля в електриковосветлосиньо с буфан ръкав и затворено деколте с панделка. Най-фрапираща обаче се оказа познатата от сериала \"Стъпка по стъпка\" Сюзън Сомърс, тя носеше много къса лъскава рокля с тигров принт. Сърша Ронан пък носеше асиметрична рокля в странната комбинация от оранжево и розово, която освен че се набиваше на очи, не подхождаше особено на изрусената ѝ коса. Дамите на фестивала заеха и своята обществена позиция, като обърнаха внимание на скандала със сексуалния тормоз, който разтресе Холивуд.  - каза певицата Мери Джей Блайдж.  - каза Холи Хънтър.    Източник: Дир.бг", "date": "2018.01.04", "title": "Едноцветни рокли и безвкусица на червения килим в Палм спрингс (Снимки)"}
{"url": "http://epicenter.bg/article/Pozitiven-den--prednaznachen-za-semeystvoto-i-dalgotrayni-parichni-kapitalovlozheniya/144380/10/101", "text": "Предстои ни позитивен ден, предназначен  за семейството и дълготрайни парични капиталовложения.   Ориентацията ще бъде материална с възможност за натрупване и съхранение във времето.   Може да използвате деня, за да постигнете определена цел.   Номерологичната карта е с Път на живота 8, с предназначение за добър път, фамилия, дом и пари.   5 януари  започва активно с предназначение за социална дейност  и уреждане на въпроси, свързани  с дома, ремонти, мебели и обзавеждане.   След 12.00 ч. времето е подходящо за парични вложения, купуване на техника, както и финансови вложения, уреждане на парични въпроси.   Вечерта след 18.00 ч. времето ще носи печалби, покупките и сделките трайност във времето, а постигнатият успех ще има историческа стойност.   \r\n \r\n  ", "date": "2018.01.04", "title": "Позитивен ден, предназначен  за семейството и дълготрайни парични капиталовложения"}
{"url": "http://epicenter.bg/article/Grisho--Milman-me-nakara-da-igraya-na-granitsite-na-vazmozhnostite-si-/144372/8/0", "text": "Григор Димитров призна, че е бил принуден да играе на върха на възможностите си, за да сломи съпротивата на австралиеца Джон Милман в първия си мач за сезона на турнира в Бризбейн.  Димитров започна защитата на титлата си с драматичен успех, след като отрази два мачбола в тайбрека на втория сет и стигна до обрат срещу представителя на домакините с 4:6, 7:6(8), 6:3 са 2:35 часа на корта.  \"Беше страхотна битка и съм малко уморен. Джон игра великолепно, показа най-добрия си тенис. Поздравления. Знаех, че ще бъде много трудно срещу него. Той удряше топката по невероятен начин.  Възползвах се от шансовете си в ключовите моменти. Джон имаше два мачбола в тайбрека на втория сет. Той ме накара да играя на границите на възможностите си. Знаех, че при тези точки трябва да се опитам да бъда максимално агресивен, да остана концентриран, да избера точните удари. Щастлив съм, че при тези обстоятелства успях да се преборя за победата.  Винаги е трудно в първия мач след дълга пауза от два месеца. Радвам се, че спечелих този оспорван двубой, който продължи повече от два часа и половина. Чувствам се добре психически и физически. Знам, че ме чакат още много такива мачове през сезона, но съм готов.  Много съм щастлив, че отново съм тук. Имам толкова добри спомени от този турнир и от Австралия\", коментира Димитров.  ", "date": "2018.01.04", "title": "Гришо: Милман ме накара да играя на границите на възможностите си "}
{"url": "http://epicenter.bg/article/Buntovnitsi-unishtozhiha-7-samoleta-v-ruska-baza-v-Siriya/144300/7/0", "text": "  Най-малко седем руски самолета са били унищожени от бунтовнически артилерийски обстрел срещу военновъздушната база Хмеймим в Сирия на 31 декември. \r\n \r\n    ", "date": "2018.01.04", "title": "Бунтовници унищожиха 7 самолета в руска база в Сирия"}
{"url": "http://epicenter.bg/article/Pozhar-v-doma-na-Bil-i-Hilari-Klintan-v-Nyu-York-/144312/7/0", "text": "Пожар е избухнал в дома на бившия президент на САЩ Бил Клинтън и съпругата му Хилари в градчето Чапакуа, щата Ню Йорк. Новината съобщи изданието New York Daily News.  Не е известно дали съпрузите Клинтън са били в сградата по време на пожара. От полицията съобщават, че няма пострадали при инцидента.  По данни на ABC News, пожарът е бил бързо потушен, но на мястото остават да дежурят екипи на полицията и пожарната.  Американски медии припомнят, че семейство Клинтън е купило имота през 1999 г. за $1,7 млн.  ", "date": "2018.01.04", "title": "Пожар в дома на Бил и Хилари Клинтън в Ню Йорк "}
{"url": "http://epicenter.bg/article/V-Siriya-iztrebvat-do-krak-obezglaveni-bandi-na-teroristite-/144314/7/0", "text": "Банди от терористи на границата между Идлиб и Хама са подложени на изтребване, след като са убити главатарите им, поради незнание какво да правят и изникнали междуособици, съобщи rusvesna.su.  Вчера, 3 декември, бойците на Tiger Force унищожили в бой полевия командир на групировката „Ахрар аш-Шам” в района шейх Юсеф Халед Ал-Юсеф. Самите ислямисти публикували фотография на убития.  Юсеф бил един от най-старите командири на радикалните ислямисти, завладели провинция Идлиб през 2015 г., считан е за опитен командир и играл важна роля в „Ахрар аш-Шам”. Сега групировката трескаво си търси главатар, който да ги ръководи, в противен случай ще се разпаднат или ще загинат.  Главатарят на друга войнстваща групировка „Файлак аш-Шам” Алаа Наджар е убит във вторник, когато колата му се натъкнала на мощен фугас покрай пътя също в провинция Идлиб недалеч от град Ал-Дана. Никой не е поел отговорност за убийството. Отрядът веднага е притиснат от другите групировки, армията вече го е взела на прицел.  На 1 януари в Идлиб е унищожен китайският уйгур Абу Омар ал-Туркестани (снимка 4), високопоставен командир на няколко групи, свързани с „Ал Кайда” - Съюз за Ислямски джихад (IJU) и Ислямска партия на Туркестан в Сирия. В групировката веднага започнало брожение от безвластието, което не останало извън вниманието на сирийската армия.  На 29 декември пак в Идлиб „Тигрите” на генерал Сухейл унищожили отначало главатаря Ибрахим Диаба и брат му, а след това разбили и отряда му.   ", "date": "2018.01.04", "title": "В Сирия изтребват до крак обезглавени банди на терористите "}
{"url": "http://epicenter.bg/article/V-nova-kniga-zhurnalist-naricha-Tramp--idiot-v-obkrazhenie-na-klouni--/144320/7/0", "text": "Списание „Ню Йорк мегъзин” публикува откъси от излизащата на 9 януари в САЩ книга на журналиста Майкъл Улф „Огън и ярост: В Белия дом на Тръмп”, в която има подробности от живота на американския лидер и отношението му към близките и подчинените му. Улф цитира писмо на председателя на националния икономически съвет Гари Конън, в което той дава нелицеприятни оценки на президента и неговия екип.  „По-лошо е, отколкото може да си представите. Идиот в обкръжение на клоуни. Тръмп не чете нищо – нито едностранчиви доклади, нито кратки резюмета. Той приключва преговорите със световните лидери по средата, само защото се е изморил”, посочва Конън.  Един от най-близките съюзници на президента – медийния магнат Рупърт Мръдок, след телефонен разговор с Тръмп за затягане на визовия режим с редица държави нарекъл държавния глава „шибан идиот”.  Според Улф Тръмп казал на вече покойния бизнесмен Роджър Ейлс, че предизборната му кампания е надминала всички очаквания и че предполагаемо поражение ще бъде победа за него. Посочва се, че Мелания Тръмп „се обляла в сълзи, и то съвсем не радостни” при мисълта за президентски мандат на мъжа й. Авторът журналист пише, че Тръмп трябвало да успокоява съпругата си и да я уверява, че няма да бъде президент.  Според текста, в изборната нощ, когато неочакваният обрат, че Тръмп може да победи, бил потвърден, синът на Тръмп доверил на приятел, че баща му изглеждал все едно е видял призрак, а Мелания била цялата в сълзи.   „В рамките на малко повече от час обърканият Тръмп се преобрази в невярващ Тръмп и накрая в ужасен Тръмп. Но предстоеше окончателното преобразяване: внезапно Доналд Тръмп стана човек, който вярваше, че заслужава да бъде и е напълно годен да бъде президент на САЩ”.  Журналистът твърди, че американският лидер се страхува да не го отровят, затова забранява на обслужващия персонал да докосва четката му за зъби и предпочита храна, поръчана от „Макдоналдс” Освен това, веднага след встъпването си в длъжност, Тръмп сложил в кабинета си в Белия дом три телевизора.  В книгата пише още, че дъщерята на Тръмп Иванка искала да стане първата жена президент на САЩ. Заедно с мъжа си – съветникът на Тръмп Джаред Къшнър, тя решила да се включи в президентската администрация с надеждата, че това ще й помогне да застане един ден начело на държавата.  Белият дом категорично опроверга съдържанието на „Огън и ярост”. Прес секретарят на президента Сара Сандърс заяви, че текстът е пълен с фалшиви разкази на хора, които не са имали достъп или влияние в Белия дом. „Фактът, че тези хора са участвали в книгата, която може да бъде описана като таблоидно четиво боклук, показва, че тези хора отчаяно се мъчат да изглеждат значими”, каза Сандърс. Тя добави, че в книгата има неща, които са „напълно неверни”.  Представителката на първата дама Стефани Гришъм също опроверга съдържанието на книгата.  „Тази книга очевидно ще се продава в отдел за преоценена художествена литература. Госпожа Тръмп подкрепи решението на съпруга си да се кандидатира за президент и дори го подтикваше да го направи. Тя беше сигурна, че той ще победи и много се радваше, когато той победи”, каза Гришъм.  Самият Тръмп също излезе с изявление, осъждащо коментара на Стив Банън, че „си е загубил ума”. Взел телефона след вечеря, Тръмп одумва недостатъците и слабостта на всеки член на екипа си, пише в книгата. Банън не е лоялен (да не говорим, че е винаги изглежда ужасно). Началникът на кабинета Рейнс Прибъс е слаб (да не говорим, че е нисък – джудже). Къшнър нищо не върши. Говорителят на Белия дом Шон Спайсър е глупав (и също изглежда ужасно). Старши съветничката Калиан Конуей е ревла, а Джаред и Иванка въобще не е трябвало да идват във Вашингтон.  Според книгата Иванка вземала на подбив косата на баща си и разказвала, че прическата му се фиксира с лак, след като от всички посоки я срешат нагоре и се оформи, а цветът й е резултат от употребата на продукта Just for Men, който колкото по-дълго стоял нанесен върху косата, толкова по-тъмен ставал цветът й. Но Тръмп нямал търпение и затова перчемът му бил оранжево рус.   ", "date": "2018.01.04", "title": "В нова книга журналист нарича Тръмп „идиот в обкръжение на клоуни” "}
{"url": "http://epicenter.bg/article/-Mirolyubivo--sdarzhane--zashto-NATO-iska-dialog-s-Rusiya/144329/7/0", "text": "Генералният секретар на НАТО Йенс Столтенберг заяви, че Алиансът се стреми към политически диалог с Москва, защото не желае да повтаря Студената война. Той подчерта, че Русия става „все по-самоуверена“, във връзка с което Блокът не трябва да отслабва своята бдителност. „НАТО на Нова година за първи път от Студената война насам ще увеличи количеството на командните си структури в Европа. Тези мерки се предприемат във връзка с усилените позиции на Русия по света“, заяви Столтенберг. „Трябва да сме способни да се борим с тероризма. Необходимо е да вземем предвид, че ние отново си имаме работа с Русия, но вече по-самоуверена“, допълни той. Междувременно Столтенберг отбеляза, че НАТО иска да избягва нови Студена война и надпревара във въоръжението. „Ние искаме политически диалог с Русия, макар и той да не е лесен“, допълни генералният секретар. Според него се планира провеждането на повече срещи с представителите на Москва, а също така да се задействат военните канали за връзка. Заявлението на Столтенберг е отправено на фона на съобщенията в западните медии, че НАТО се сблъсква със сериозни проблеми при сдържането на Русия. Според изданието „The Financial Times“ Алиансът не е толкова мобилен и бърз във вземането на решения в условията на новите предизвикателства. Към реформи в структурата, членовете на НАТО са били подтикнати от присъединяването на Крим към Русия. Вестникът отбелязва, че след разпадането на СССР НАТО обръща цялото си внимание на международните конфликти, следвайки курса на САЩ. Във връзка с това числеността на американския контингент в Европа намалява значително. Алиансът организира т.нар. система за сдържане на потенциален противник, концентрирайки в източната част на Блока 4500 военнослужещи, но мобилността на подразделенията е затруднена от остарялата европейска инфраструктура. Според „The Financial Times“ много мостове, тунели, пътища и железници, а също морските пристанища в Западна Европа не са приспособени за пропуск на голям брой американска тежка военна техника. Междувременно, както подчертават експертите, въпреки заявлението на Столтенберг за опасността от Русия, не всички членове на НАТО виждат в нея заплаха. Според председателя на Академията за геополитическите проблеми и доктор на военните науки Константин Сивков, сред негативно настроените в частност изпъкват Турция и Гърция. „Народите на страните членки на НАТО не виждат заплаха в Русия. В резултат на това Турция, която е един от най-важните елементи от стратегическата конфигурация на Алианса, съставяйки ключовия му десен фланг, блокиращ излаза на Русия на Средиземно море, днес фактически се колебае и не е надежден съюзник. Не е надеждна и Гърция, която също значително се ориентира към Русия. България и Румъния, провъзгласяващи се за надеждни съюзници на НАТО, съвсем до неотдавна бяха във Варшавския договор“, смята Сивков. Той също така отбеляза, че за последните 25 години ЕС на практика напълно е възложил сигурността си на САЩ, във връзка с което значително част от бойната техника на европейските страни изисква основен ремонт. „Печалната е ситуация с подводния флот и бронираната техника на Германия. В другите страни ситуацията не е по-добра. Всичко се дължи на факта, че в Европа са се съкратили разходите за военни нужди“, счита експертът. Той подчерта, че боеспособността на НАТО не трябва да се отписва. Междувременно вътре в него се води кампания по обосноваването на увеличените разходи за военни нужди. „Всички заявления на Столтенберг имат значение единствено от една гледна точка: да се оправдае разгръщането на допълнителните американски контингенти на територията на Европа. На второ място да се обосноват допълнителните финансови разходи за нарастването на военния контингент на страните от НАТО“, смята той. Сивков отбеляза, че едновременно с това Алиансът се опитва да демонстрира своята договороспособност. „Те искат да кажат, че са миролюбиви, че са готови да подобрят отношенията с Русия. Но тя продължава да представлява опасност за тях и затова трябва да отделят средства за укрепване на НАТО“, убеден е той. Междувременно американската научно-изследователска корпорация РАНД вече представи възможните сценарии на руското поведение по време на война. В доклада се отбелязва, че Русия ще се старае да защити собствената си територия, избягвайки решителни сблъсъци със съперника. Вместо това тя ще използва „отбранителни системи и да нанася удари с оръжие с дълъг обсег“. Освен това анализаторите от РАНД смятат, че Русия напълно може да „заплашва с използване или да използва ядрено оръжие в отговор на неядрена атака, ако това подкопае контрола на управляващия режим над страната или да заплаши ядреното сдържане на Русия“. Също така, според доклада „Русия е способна да се прояви, предизвиквайки съперника си на тактическо и оперативно равнище“. По-рано именно РАНД изчисли, че руската армия ще има нуждата от едва 60 часа, за да достигне до столиците на Естония и на Латвия след началото на конфликта.  ", "date": "2018.01.04", "title": "„Миролюбиво“ сдържане: защо НАТО иска диалог с Русия"}
{"url": "http://epicenter.bg/article/Toni-Blear-zove-britantsite--Sprete-Brekzit--/144339/7/0", "text": "Бившият британски премиер Тони Блеър предупреди британците, че времето в което те могат да спрат Брекзит изтича, съобщава EurActiv, цитиран от \"Фокус\".  Според Блеър, който бе министър-председател, избран от редиците на Лейбъристката партия в периода 1997-2007 г., страната му ще бъде по-бедна и по-слаба ако излезе от ЕС.  „Правим грешка, която съвременниците не могат да разберат и която бъдещите поколения няма да ни простят“, коментира бившият премиер. Според него, „2018 г. ще бъде последният шанс да се разбере дали нов тип отношения със Съюза ще бъдат по-добри от вече съществуващите“.  ", "date": "2018.01.04", "title": "Тони Блеър зове британците: Спрете Брекзит! "}
{"url": "http://epicenter.bg/article/Rusiya-predupredi-SASht-da-ne-se-mesyat-vav-vatreshnite-raboti-na-Iran-/144341/7/0", "text": "Русия предупреди САЩ да не се месят във вътрешните работи на Иран, съобщава ТАСС, като се позовава на изказване, направено от заместник външния министър на страната Сергей Рябков.  Според дипломата, САЩ имат намерение да използват ситуацията в Иран за да подкопаят основите на иранското ядрено споразумение и доведат до последващото му изменение.  Рябков също така подчерта, че вътрешните процеси в Иран нямат общо с функциите на Съвета за сигурност на ООН, посочени в неговия устав.  Думите му са направени след като по-рано тази седмица американският постоянен представител в ООН Ники Хейли призова Организацията да проведе извънредно заседание относно случващото се в Иран.  Президентът на САЩ Доналд Тръмп изрази неколкократно подкрепата си за иранските протестиращи, факт, който Техеран определи като американска намеса във вътрешните работи на страната.    ", "date": "2018.01.04", "title": "Русия предупреди САЩ да не се месят във вътрешните работи на Иран "}
{"url": "http://epicenter.bg/article/Bryuksel--Rabotim-s-balgarskoto-pravitelstvo-po-borbata-s-koruptsiyata/144349/7/0", "text": "Постоянно работим с българското правителство по въпроса за борбата с корупцията, посочиха от ЕК във връзка с ветото, което президентът Румен Радев наложи на Закона за противодействие на корупцията и за отнемане на незаконно придобито имущество. Държавният глава върна закона на 2 януари, първият работен ден от 2018 г. \"Въпросът за борбата с корупцията е неделима част от работата ни с България и от процеса по механизма за сътрудничество и проверка\", заяви говорител на Европейската комисия, цитиран от Дир.бг. Той отговори така на въпрос, свързан с ветото. Спорният закон беше приет от мнозинството в парламента в последните дни на 2017 година, след разгорещени дебати с опозицията. Още преди окончателното му гласуване Радев заяви, че ще го върне, защото той може да бъде използван като \"бухалка срещу неудобните\". Държавният глава настояваше бъдещият антикорупционен орган да може да разследва, както предвиждаше и проектозаконът на БСП. Прието беше обаче създадената  антикорупционна комисия да няма разследващи функции, но да може да подслушва. В последния доклад от ноември миналата година по механизма ЕК отново призова България да ускори борбата с корупцията, отправихме много ясни препоръки, добави говорителят на ЕК днес. Законодателният процес по този въпрос е в ход, ще проследим приетите промени в законодателството. След това ще оценим напредъка към края на годината. Постоянно работим с българското правителство по въпроса за борбата с корупцията, посочи представителят на комисията, цитиран от БТА. Работим тясно с българското правителство по подготовката на председателството на Съвета на ЕС. На 8 ноември българското правителство посети ЕК и председателят на комисията Жан-Клод Юнкер изрази задоволство от подготовката. Еврокомисарите ще пътуват следващата седмица до София за официалното откриване на председателството, отбеляза говорителят.", "date": "2018.01.04", "title": "Брюксел: Работим с българското правителство по борбата с корупцията"}
{"url": "http://epicenter.bg/article/Silno-zemetresenie-ot-5-2-po-Rihter-v-Cherna-gora-i-Kosovo-/144351/7/0", "text": "Земетресение с магнитуд 5,2 по скалата на Рихтер е регистрирано на територията на Черна гора, предаде БНТ.  Земният трус е усетен в 11,45 ч. местно време с епицентър на 24 км западно от град Печ в Косово и на 64 км източно от Подгорица в Черна гора, с дълбочина 10 км. Засега няма данни за пострадали и материални щети.  Граждани от Подгорица съобщиха, че силно са усетили земетресението и са изтичали от домовете си. Трусът е усетен и в Нови пазар, Сърбия – на 70 км североизточно от епицентъра.  В Прищина, Косово – на 99 км югозападно от епицентъра, земетресението е усетено също доста силно за около 15 секунди. Дори е усетено на пътя в движещ се автомобил в Черна гора, както и в Охрид и Тирана.  Земният трус е усетен и в град Гостивар, Струга, Македония, както и в столицата Скопие, което се намира на 144 км югоизточно от епицентъра. Междувременно Европейският сеизмологичен център промени магнитуда на земетресението от 5,3 на 5 по скалата на Рихтер.  ", "date": "2018.01.04", "title": "Силно земетресение от 5,2 по Рихтер в Черна гора и Косово "}
{"url": "http://epicenter.bg/article/Tramp-zabrani-mobilnite-telefoni-v-Beliya-dom-/144366/7/0", "text": "Белият дом въвежда ограничения за ползването на мобилен телефонен в сградата, пише вестник Daily Sabah, като се позовава на данни от прессекретаря на Белия дом Сара Сандърс.  По време на изявление пред репортери в четвъртък, Сандърс е заявила, че „сигурността и работата на технологичните системи в Белия дом е от изключителна важност за администрацията на Доналд Тръмп и в тази връзка от следващата седмица на всички служители и гости в Белия дом ще им бъде забранено да ползват мобилни телефони в Западното крило“.  По думите на Сандърс, решението е взето с цел сигурност, а не за да се предотврати изтичане на информация.   ", "date": "2018.01.04", "title": "Тръмп забрани мобилните телефони в Белия дом "}
{"url": "http://epicenter.bg/article/Velika-ledena-stena-iznikna-mezhdu-Kitay-i-Rusiya/144367/7/0", "text": "Огромна ледена стена се появи над езерото Ханка, което разделя Китай и Русия, предаде АП, цитирана от Новини.бг.   \"Силните ветрове докараха огромни ледени късове, които с помощта на ниските температури и движението на водата на повърхността на езерото образуваха природния феномен. Отначало стената бе висока три-четири метра. Днес обаче тя се издига на 20 метра и нейната дължина е няколко хиляди километра. Ние с право можем да я наречем Великата ледена стена. Тя, за разлика от Великата китайската стена, не е построена от хора\", разказа метеорологът от северната провинция Хъйлундзян - Суй Чжун. По думите на синоптика ледената конструкция е рядкост дори за този район, където температурите през зимата могат да паднат под минус 50 градуса.", "date": "2018.01.04", "title": "Велика ледена стена изникна между Китай и Русия (Видео)"}
{"url": "http://epicenter.bg/article/Boyan-Chukov--Po-ironiya-na-sadbata-Borisov-se-okaza-v-nachaloto-na-2018-ta-v-situatsiyata-na-Oresharski-pr/144332/11/0", "text": "В началото на новата година и 6-месечното българско председателство на Европейския съюз, премиерът Бойко Борисов се оказа в ситуцията на Пламен Орешарски през 2014 г. Тогава правителството на БСП и ДПС беше подложено на всекидневен уличен натиск от ГЕРБ и групата за „граждански“ натиск „Протестна мрежа“. Това анализира във „Фейсбук“ бившият дипломат Боян Чуков. Според него, срещу кабинета „Борисов 3“ се използавт същите „улични технологии“ и обвинения в корупция, довели до падането на Орешарски.     “       Освен българското европредседателство още в първите дни на 2018 г. се задава вълна от протести срещу правителството на ГЕРБ и „Обединени патриоти“.   Най-масов от всички протести се очаква да бъде планираният за днес в защита на Национален парк Пирин. Поводът е решението на Министерския съвет от 28 декември, с който се дава зелена светлина за строителството на втори кабинков лифт в Банско. На 4 януари поредното шествие ще започне от 18.30 часа при паметника на Алеко Константинов на бул. \"Витоша\".   Исканията, които ще поставят протестиращите, са отмяна на решението на МС от 28.12.2017г. за промяна плана за управление на НП „Пирин“ от 2004 година и  оставка на министъра на околната среда и водите Нено Димов (за цялостно творчество, системни лъжи на обществото и имитацията на обществено обсъждане на измененията в ПУ на НП Пирин).   Протест за оставка на кабинета \"Борисов 3\" е планиран ежедневно от 17 до 31 януари. На 17 януари в парламента ще се гласува вотът на недоверие, който внесоха БСП и ДПС по темата \"Корупция\". Протестът ще се проведе от 10 часа пред сградата на Народното събрание.    От януари се очаква да подновят протестите си и служителите в МВР. Синдикатите и ръководството на министерството не успяха да постигнат договореност по отношение на по-високите заплати на полицаите. Синдикалисти заплашиха с ежедневни протести от първия ден на българското председателство на Съвета на ЕС. За момента все още не е ясно каква ще бъде формата им на протест.", "date": "2018.01.04", "title": "Боян Чуков: Борисов се оказа в началото на 2018-та в ситуацията на Орешарски през 2014-а!"}
{"url": "http://epicenter.bg/article/Tsvetlin-Yovchev--Polat-nyama-sotsialna-rolya/144343/11/33", "text": "  Според базовите ценности на демокрацията, които са в основата и на българската Конституция, ние сме равни по права, задължения и отговорности в обществото независимо от расата, пола, религията, физиологичните си особености или политическите си убеждения. В основата на демокрацията е социалното равенство, правото да бъдем третирани еднакво с останалите. Това означава, че социалните роли, които получаваме в обществото трябва да бъдат резултат само и единствено от нашите способности и усилия. Никой няма право да ни ограничи да заемем определена социална роля на основата на дискриминация.   Това е фундаментално важно, защото различните роли предполагат различно обществено положение, социални връзки и отношения, а като следствие от това и различно третиране на личността в социума. Разбираме ли какво всъщност означава да приемем, че пол е социално изградена роля, поведение, дейност или характеристика, която определено общество смята за подходящи за жените и за мъжете (според Истанбулската конвенция). От това следва, че мъжете и жените ще имат различни социални роли и различни социални характеристики. Този текст означава, че социално те могат да бъдат третирани различно.   Някой помисли ли, че заради интересите на едно хомосексуално лоби се залага бъдещо социално неравенство между мъже и жени? Досега, според Конституцията независимо от физиологичните ни особености (мъже и жени) ние имаме право да бъдем третирани еднакво в обществото. Към този момент никой няма право да определи дадена социална роля или дейност като подходяща за мъже или за жени. Досега!   Половата идентичност има значение за определяне на ролята на индивида в процеса на възпроизводство и нищо друго извън това. Нищо друго! Полът няма социална роля. Грижите по отглеждане и възпитание на поколението, които могат да бъдат възприети като специфични обществени роли не са свързани с половата идентичност и дори не са свързани с биологична, кръвна връзка. Кой и на какво основание реши, че половата идентичност може да се определя от сексуалните практики на индивида и то в тази тяхна част, която не е свързана с размножаването? За да легитимира обществено хомосексуалистите, Истанбулската конвенция отхвърля биологичните различия като основа за определяне на половете.   Какво обаче приема? Какви са специфичните поведения, характеристики и дейности на мъжете и жените? Някой може ли да каже? Предлагат ни да станем безполови?!   Социалните роли подлежат на обществена регулация. Обществото, чрез своите институции може да наложи принудително определени социални роли на личността, както и да ги отнеме. Например със свое решение съда може да задължи баща или майка да се грижат за детето си или да определи негов настойник. Също така може да отнеме родителски права. Съвсем умишлено искам да предизвикам така наречените защитници на този текст в Истанбулската конвенция и да провокирам интелектуално усилие у тях. Ако приемем, че полът е социална роля, то подлежи ли тя на социална регулация?   Съдът ли ще решава кой е мъж и кой жена? Може ли този, който е с пенис да бъде определен като жена, а тази с вагина като мъж? След време това подлежи ли отново на промяна? А колко пъти може да се променя? Майка? Баща? А ще може ли да се отнема полът със съдебно решение, ако не се изпълнява социалната роля? Полът – социална роля! Ами расата? Ами възрастта? Защо ще имаме право да си определим пола, но не и да се самоопределяме като деца или пенсионери? Ами ако се чувстваме така?   Защо ако някой обяви, че е кон и очаква с него да се държат като с кон защото се чувства така, го обявяваме за луд? Защо не сме толерантни и не признаваме правото му да се самоопредели, а искаме от него да се лекува? В същото време, ако някоя с вагина обяви, че е мъж трябва да я възприемаме като мъж. Може ли някой да ми обясни принципната разлика? Звучи глупаво, нали. Дори тъпо. Защо въобще обсъждаме тази възможност? Някой да не ни е отстранил оперативно мозъците?   Всъщност най-вулгарното е това, че този безумен текст е прикрит в документ, който цели да защити правата на жените и да ги предпази от насилие. Сега, ако мъж нахлуе в дамска тоалетна или съблекалня, това се третира като сексуално насилие. След приемането на тези текстове за един воайор е достатъчно да заяви, че се чувства жена и желае да приеме такава социална роля, за да получи легитимен достъп. А изнасилвачите? Още един провокативен въпрос. Как ще контролираме достъпа до обществените тоалетни? С проверка на документите или с пръстов отпечатък? Всеки, който се обяви за травестит или транссексуален, каквото и да значи това, има право на защита и трябва да бъде приет за бежанец, ако заяви, че в собствената му страна го преследват за това.   Не е необходим задълбочен анализ, за да се прогнозира, че прогресивно ще нараснат бежанците с такъв профил. Колко терористи ще се запишат за транссексуални можем само да гадаем. Има още много примери, които показват, че определянето на пола като социална роля е безумна идея, която ще доведе до сериозни обществени колизии. Това е и сериозно посегателство срещу хората и съществуващите обществени норми което няма да остане без последици. Безсрамно е Содом и Гомор да бъдат представяни като борба за правата на хората и ако някой възнамерява да ни наложи концепцията, че полът е социална роля, нека бъде така добър да организира референдум. Това е за референдум, а не дали хората искат пенсията им да стане 1000 лева.   Какво ще последва ако приемем този текст на Истанбулската конвенция? Първо ще започне натиск върху институциите да приемат, че всеки има право да се самоопредели като мъж или жена и ако сме приели, че полът е социална роля, а не биологична особеност, то няма да има аргументи против това. Следват еднополовите бракове, при които единият от партньорите се е определил като жена и естествено деца, които ще бъдат отглеждани в среда, която на базово ниво ще формира ценностите им по подобие на техните “родители”. Децата копират модели на поведение характерни за средата, в която живеят. Майката и бащата формират у децата базовите парадигми на възприемане на света и перцепциите за добро, лошо, правилно, неправилно, допустимо, недопустимо.   В среда на хомосексуалисти те ще се оформят като хомосексуалисти и забележете няма да имат голям шанс да избегнат това. Опитите всичко това да се представи, като защита на човешките права и възпитаване на толерантност са брутални, нагли и толкова несръчни, че е чак дразнещо. Все пак правата на личността свършват там, където започват правата на другите. Децата трябва да имат право да живеят такива, каквито ги е създал Господ и да създават поколение по естествен начин. Чудя се, защо мълчи Българската Православна Църква? Мълчанието сега е предизвикателство към Господ.   Остана да се надяваме Всевишния да дари с прозрение депутатите. Дали? Бог да пази България!", "date": "2018.01.04", "title": "Цветлин Йовчев: Полът - социална роля?! Това безумие трябва да спре!"}
{"url": "http://epicenter.bg/article/Borisov-vodi-patriarh-Neofit-i-glavniyat-myuftiya-Hadzhi-za-osveshtavaneto-na-Zhelyaznata-tsarkva-/144348/11/0", "text": "    Оттогава православният храм, известен като Желязната църква, е една от светините на българския дух, която и днес е място за поклонение на наши сънародници.   За събитието българският министър-председател е поканил и главния мюфтия Хаджи. В състава на българската светска и духовна делегация са министри, митрополити, служители на мюфтийството, общественици.   Мястото било приказно, но насипно, затова архитектът Ховсеп Азнавур предложил конструкцията да бъде направена от разглобяеми железни елементи и в случай на поддаване на основите да бъде демонтирана и преместена на здраво място.     За духовните им нужди Княз Стефан Богориди, българин на османска служба и внук на Софроний Врачански, подарява голям двор с постройки на брега на залива Златен рог в османската столица, в кв. Фенер, недалеч от седалището на Вселенската патриаршия. Година по-рано е издаден султански ферман с позволение за български молитвен дом, устроен на първия етаж на дървената къща в имота. Осветен на 9 октомври 1849 г., по-късно той бил превърнат в храм с патрон свети Стефан - покровителят на дарителя княз Стефан Богориди. В  за първи път е прочетен знаменитият Ферман, издаден на 28-ми февруари 1870 г., признаващ българите за отделен етнос в рамките на империята с право на самостоятелна Църква с наименование „Българска Екзархия“.   и голям салон, след това става и седалище на Екзархията. Метохът е светиня за националната ни история: в началото служи за подслон на пътуващи българи, но постепенно става средище на хилядите български занаятчии, търговци, градинари и др. в османската столица; ползва се за семинария, приют, редакция. , които пробуждат Българското Възраждане; списват вестници Петко Р. Славейков, Марко Балабанов, Драган Цанков и др. Тук Петко Р. Славейков пише и знаменитата си поема „Изворът на белоногата“.   но същинският градеж започва 33 години по-късно от Екзарх Йосиф І - чак през 1892 г.  Две години преди това на 25 юни 1890 г. бил издаден султански ферман, с който се разрешавало на Екзархията да построи на мястото на дървената църква нова - желязна.  . Това е и официалната дата на възстановяването на самостоятелността на Българска православна църква.   Затова по инициатива на българското правителство и с негова помощ българската колония в Истанбул решава да обнови старата сграда.     Проектирана е от арменеца на османска служба арх. Ховсеп Азнавур, а железните елементи са дело на виенската фирма „Рудолф Филип Вагнер“. Скелетът е от стомана, а страните – от ковано желязо, като елементите са захванати от близо 4 млн. болтове, нитове и гайки. Тежащите близо 500 тона елементи са превозени с влакове до Триест, а след това – с параходи до Истанбул.   - българската църковна общност, бил изработен по католически образец. Наложило се главният секретар на Екзархията Атанас Шопов и архитектът Азнавур да заминат за Москва, за да сключат договор с московския придворен фабрикант Николай Алексиевич Ахапкин за изработване на нов.    . Окончателното му завършване станало през лятото на 1898 г., като решили да го осветят на 8 септември, на празника Рождество Богородично (Малка Богородица), когато бил и именният ден на княгиня Мария-Луиза.    В 21 часа на 7 септември 1898 г. от гара София потеглил специален пътнически влак с 22 вагона, теглен от парния локомотив “Бузлуджа”. Първоначално туристите били 320, но на всички спирки и гари до границата се качвали нови хора и броят им достигнал 740 души. До Истанбул обаче гостите нараснали толкова мното, че някои от тях закъснели за освещаването. За да компенсират закъснелите български гости, църковното настоятелство и екзархийското ръководство отслужили на следващия ден от 9 часа отново тържествена литургия. . След службата в стария метох екзархът приемал и благославял българските туристи, като им пожелавал благополучно и безпрепятствено завръщане в отечеството.   Църквата на брега на Златния рог се извисявала самотна и заключена. Тогавашното църковно настоятелство изпратило покана до Българския патриарх Максим да вземе участие в честването. От Св. Синод отговорили, че патриарх Максим ще присъства при условие, че бъде поканен и Вселенският патриарх Вартоломей. Нито Максим, нито Вартоломей стъпили в храма.  И 110-годишнината от освещаването на Желязната църква преминало вяло.    Всеобхватният ремонт на храма продължил близо шест години. Финансирането е осигурено основно от Истанбулската голяма община и е на стойност близо 4 млн. долара. Метохът срещу черквата също е изцяло ремонтиран със средства, предоставени основно от българската дирекция по вероизповеданията. Вътре е оформена музейна сбирка. 40-те икони в храма са възстановени с помощта на частни дарители и кмета на Пловдив д-р Иван Чомаков.\"  Изградените с каменни плочи гробове на възрожденските дейци Иларион Макариополски, Мелетий Велешки, Авксентий Велешки и Пайсий Пловдивски, разположени в двора, са грижливо почистени.  Цялата строително-ремонтна офанзива на монтажници, реставратори и машини е протекла под вещото ръководство на главния архитект на проекта г-жа Фикрие Булунмаз. ", "date": "2018.01.04", "title": "Борисов води патриарх Неофит и главния мюфтия Хаджи за освещаването на Желязната църква "}
{"url": "http://epicenter.bg/article/ISA-preduprezhdava--Evropredsedatelstvo-na-mnogo-frontove--Vlastta-popadna-v-seriya-ot-kapani/144352/11/0", "text": "Официално подготовката на България за поемане на щафетата на Председателството на Съвета на ЕС започна още в началото на 2017-а, когато президентът очерта приоритетите на служебното правителство и посочи Деница Златева за вицепремиер с ресор за българското европредседателство. Но въпреки ранния старт, по стара българска традиция всичко продължи да се доизкусурява до последния възможен момент: сайт, клипове, ремонт, микрофони. През 12-те месеца на изминалата година   макар че и тя притежава потенциал „да ни изложи пред чужденците“. Най-яркият, направо буквален пример дойде през  , когато председателят на Европейския парламент Антонио Таяни би принуден да повтори речта си при гостуването в нашия парламент заради засечка с микрофоните. Таяни реагира на неловката ситуация с чувство за хумор, но ИСА бяхме принудени да констатираме, че  Тенденцията започва да се развива ударно още през   с избухването на политическия скандал, наречен кратко и красноречиво „НДК-гейт“.    -  : казусът „Боршош-Павлова и НДК“, покупката на „Грипен“, сблъсъкът „президент-ГЕРБ“. Взаимни обвинения в корупция от високопоставени кадри във властта, проверки на ДАНС, които показват източване на държавни средства – това е картината, която ни представя пред Европа в навечерието на нашето европредседателство. -   (плочките пред НДК, търсене на спонсори за рекламни материали, столове, кабели и т.н.) и злоупотреби с публични средства около НДК.  (Трябва да уточним, че това е първото европредседателство на България и не се очаква правителството да притежава огромен опит. Но, както отбеляза по-късно бившият премиер Симеон Сакскобургготски (пред Еuroaktiv), „това ще бъде първото и последното председателство на България. Второто се пада през 2032 година или нещо такова, а дотогава сигурно ще има повече членове на ЕС, и дали този начин на ротация въобще ще бъде възможен...) Първото и, може би, последно председателство провокира обаче  -  -   Борисов винаги печели, когато в подобни казуси реже до дъно.  -   Само радикални промени могат да върнат държавата в правилния курс на развитие, който да има легитимност в обществото.  През   доклад на парламентарната анкетна комисия за НДК потвърди, че Боршош е действал с размах, без да се съобразява с принципали, началници, Междуведомствена група. Като огледална на комисията за НДК, действаше и комисията за „Грипен“-ите. Политическото и общественото напрежение в страната започва неумолимо да се покачва и то едва на третия месец от конституирането на 44-ото Народно събрание. ИСА направи извода, че  И нещо още по-важно и актуално за ситуацията в страната: „Скандалите започват да се отразяват негативно на политическия елит като цяло.   Може да се делегитимира цялата партийна система. Изхабяване има при всички.  През   ГЕРБ си върна инициативата, а през   лидерът на ПГ на ГЕРБ Цветан Цветанов предупреди, че „българският избирател няма да прости нито на управляващите, нито на опозицията евентуалното пропиляване на шанса България да подобри имиджа си в Европа.“ Теза, която управляващите лансираха до самия старт на председателството, а при всеки подходящ повод най-вероятно ще го правят и занапред.  Ясни очертания върху профила на правителството и  подготовката за председателството наложи    През  той реализира най-сериозния си и динамичен външнополитически месец, откакто се занимава с политика - бе приет от президента на Франция, канцлера на Германия, турския президент, премиера на Швеция, бе домакин на македонския министър-председател, а в качеството си на премиер участва в Европейския съвет и в приемането на програмата на председателството на ЕС на тройката Естония, България, Австрия.  Очерта се един от основните приоритети на българското председателство –   През юли ИСА констатира, че    През август отбелязахме: „Затвърди се тенденцията за външнополитическа активност на Борисов. Премиерът и външният министър Захариева си разпределиха ролите по стратегическата и оперативната работа в международната политика. Това доведе и до първите успехи в ресора. Бе подписан Договорът за добросъседство с Македония. Това е безспорен пробив за българската дипломация.“ Паралелно със засилената активност зад граница, вътрешно-политическата конфронтация в България продължи да нараства – \"Суджук-гейт\", провокациите на вече бившия депутат Антон Тодоров, заплахи за празни журналистически столчета, Кумгейт и \"не даваме Делян\", пробита ограда на границата, „Техноимпекс“...   През   констатирахме: - „Като все по-тежко се очертава дошлото на прага ни вече председателство на Съвета на ЕС.“ -   За опозицията е от жизнено важно значение кабинетът да излезе по-слаб от това председателство, а не да го индексира като успех, който да му позволи да управлява още дълго след това.      Днес, два месеца по-късно, се оказахме напълно прави в извода си, че  Усилията на премиера Борисов да осигури максимално хармоничен фон за „първото и последно българско председателство“ засега не дават резултат. Да припомним, че с тази цел премиерът и лидер на ГЕРБ жертва цял председател на Народното събрание, за да не бъде осуетено словото на Антонио Таяни, отказал да говори пред полупразна зала след напусналите социалисти.  Казано с други думи –   Управлението само се превърна в заложник на предстоящите шест месеца и на всяко събитие, което по линията на така заложената логика рефлектира върху възприемането на процеса на българското председателство.   Първите дни на 2018-а наситиха медиите с новини с отрицателен знак: ново президентско вето, отзвук от българската корупция във водещи световни издания, тежки автомобилни катастрофи, шесторно убийство, протести, проблеми със санирането и приема в столичните детски градини, че и признаването на „третия пол“ в Истанбулската конвенция! Документът, който отново опъна нервите на непредсказуемия Валери Симеонов и на „патриотите“ в управляващия формат. Напрежението в управляващата коалиция, което изглеждаше преодоляно, се разгоря отново, а евентуалното гласуване на Конвенцията в парламента е със спорен финал.   Като теглим чертата,  Очакването, че вътрешно-политическата динамика ще бъде консервирана за месеците на българското европредседателство, няма да се реализира. При оформилия се двуполюсен модел негов провал или успех ще бъдат използвани или от опозицията за предизвикване на предсрочни избори, или от ГЕРБ за затвърждаване в дългосрочен аспект на управлението.    Анализите на ИСА са изготвени от авторски колектив в състав:  политолог Изпълнителен директор на Институт за стратегии и анализи Институт за стратегии и анализи", "date": "2018.01.04", "title": "ИСА предупреждава: Властта попадна в серия от капани. България живее в перманентен скандал"}
{"url": "http://epicenter.bg/article/Aleksandar-Marinov--Vatreshniyat-i-vanshniyat-prochit-na-Balgarskoto-evropredsedatelstvo-se-razmina/144353/11/0", "text": "\"Не е добре за нас в западните медии да казват, че \"не създаваме проблеми\". Обидно е!\" Това е оценката, която дава в интервю за радио \"Фокус\" политологът проф. Александър Маринов на серията негативни публикации, свързани с началото на българското председателство. \"Присламчването към по-силните, желанието да им се харесаш, е тежък порок на българската политика\", подчертава той.   \"Има достатъчно афери и скандали навсякъде в Европа. Но на нас ни се създаде един такъв образ, който ние с нищо не се стараем да разсеем\", казва още проф. Александър Маринов. И продължава: \"Разликата между нашата корупция и корупцията в други страни е, че там все пак тя е един ясно определен факт на изключение, на отклонение от нормата. Докато у нас тя се е превърнала в норма. Тя се е превърнала в начин на съществуване и, за съжаление, на оцеляване една голяма част от хората. Тя се е превърнала в модел на правене на политика.\"     - Не знам какво да кажа. Знаете, че масови убийства се случват на много места по света – Съединените щати, в Русия, във Великобритания, във Франция, независимо дали става дума за терористични актове, или за криминални прояви. Това не би трябвало да е нещо, което да слага едно цялостно клеймо на държавата. Друг е въпросът, ние си знаем вътре какво ни е положението, знаем, че капацитетът на държавата не е достатъчен да овладява тези процеси. Но аз не смятам, че всяко нещо, което се случва в България, лошо, трябва да се преценява през призмата на някакво фатално отражение върху тези 6 месеца, на нашето ротационно председателство. Аз смятам, че има вече някаква тежка фиксация, която, едва ли не, подхожда към председателството като към някакъв съдбоносен фатален процес, който ще предопредели бъдещето на България. Не мисля, че е така. Да, това е много тъжна, много страшна история. Самият факт, че се случват такива неща, трябва да ни накара да се замислим. Но да, случват се, трагедии. Но това според мен е един все пак по-страничен въпрос. - Ами, нашата държава наистина е нестабилна и несигурна и това би трябвало да е ясно. И то е ясно и преди председателството, и след председателството ще бъде така. Такава е нашата държава, за съжаление. Но не е единствената, не е единствената такава в ЕС. Има много държави, които имат своите проблеми – икономически, социални, политически, етнически. Друг е въпросът как тази нестабилност, несигурност, се отразява на нашата способност да бъдем пълноценен член на ЕС. Това е големият въпрос. А иначе, че всичко, което се случи в България, ще бъде коментирано с особено внимание, това е ясно. Ние сме за 6 месеца в светлината на прожекторите повече отколкото, много повече отколкото обикновено сме. И всички тези силни реакции, даже в някакъв смисъл предварителни, те са логични. Аз смятам, че и преди е имало доста публикации за България, а сега те ще се активизират, ще се интензифицират, не защото има някакъв пъклен план, а просто защото ние сме в една по-особена роля. И много хора, много институции, много медии искат да знаят много повече и знаейки, търсейки повече, стигат до такива неприятни истини. - Ами това, че сме корумпирани, е ясно. Разбира се, ние не сме единствените корумпирани. Нали е ясно, че не сме ние, които сме измислили корупцията. Да, тя у нас е особена, пандемична и достига до най-високите етажи на властта, без никакви симптоми за противодействия. Това е наистина лошо. Но аз бих обърнал внимание на втората част от тази оценка – какво означава, че не създаваме проблеми. - Циничен, да, много циничен и много оскърбителен.   - Поне аз смятам, че ние би трябвало да се почувстваме дълбоко засегнати от това нещо, защото „не създават проблеми“ означава „слушат“, „покорни са“. И това не е добре. Защото едно нещо е да спазваш някакви правила, някакви принципи, което не се връзва с първата част от оценката. А съвсем друго нещо е да си готов да изпълняваш определени нареждания или указания на по-силните или да се стремиш дори да се присламчиш към по-силните, така че да им се харесаш. Това е тежък порок на българската политика през последните години, за съжаление. Но аз съм напълно съгласен с вас, че това е едно много оскърбително, много оскърбително определение, и то във втората си част. Някои му се зарадваха едва ли не, но аз смятам, че това е много оскърбително, защото за корупцията ние си знаем, това не е изненада. А това, че я търсим, е друг въпрос. Но определението, че слушаме, че не създаваме проблеми, че нямаме собствено мнение, това е много лошо. - Самата истина. Много добре го знаем. Не е достатъчно да привеждаме много примери. Случаят „КТБ“ е достатъчен да послужи като категорично доказателство в полза на повечето преценки в тези публикации, за които говорите вие. Защото случаят „КТБ“ и неговото прикриване, потулване, говори достатъчно за нашата държава и за мащабите на корупцията в широкия смисъл на думата, злоупотребата с власт, захвата на държавата, контрола върху държавата от страна на определени тесни политико-икономически или икономико-политически кръгове. Да, това също ние много добре го знаем, няма защо да се правим на ощипани, така и ние го виждаме с очите си. Наивно би било да смятаме, че ще ни спестяват това нещо. Няма да ни спестят. - Да, за съжаление.   - Неслучайно каза, че не сме единствените корумпирани. Има достатъчно афери и скандали навсякъде в Европа. Но на нас ни се създаде един такъв образ, който ние с нищо не се стараем да разсеем. Няма никакъв напредък. Не е заради мониторинга или заради някакви надзорници от Брюксел, ами заради България, заради българското общество, заради българските граждани, заради младите хора, които напускат страната, заради всички останали. Това е проблемът. И разликата между нашата корупция и корупцията в други страни е, че там все пак тя е един ясно определен факт на изключение, на отклонение от нормата. Докато у нас тя се е превърнала в норма. Тя се е превърнала в начин на съществуване и, за съжаление, на оцеляване една голяма част от хората. Тя се е превърнала в модел на правене на политика. И това е самата истина, няма какво да се заблуждаваме. Защото Председателството ще дойде и ще си отиде, ще отмине. - А ние оставаме тука и какво правим без Председателството?   - Да, разбира се. Това също е много сериозен въпрос.   - Той се разминава най-вече от гледна точка на целите на излагане и интерпретация на фактите. Защото чета тука, днес особено има някакви обяснения, че, едва ли не отвън са част от някакъв вътрешен заговор, че са манипулирани отвътре . - Е, как ще платят отвътре? От България ще платят публикации на „Гардиън“, на „Ди Цайт“! - Не само много пари. - Да, да, те си защитават престижа. Те няма да се продадат на България или на среди в България. Проблемът е друг, че отвън интересът, бих казал, не съвсем доброжелателен интерес. Той е обясним. Лошото е отвътре тази природа на разравяне на неблагополучията, че тя се свежда до едни констатации, които имат за цел да извлекат текущи дивиденти, политически. Но общо взето няма никакви усилия за мобилизиране на обществената енергия за промяна на това положение. Плъзга се по повърхността дори най-острата, най-злобната, бих казал, опозиционна критика се плъзга по повърхността, а не се задълбочава в същността, в корените на явлението. И тук също бих казал, че никой няма да се изненада, ако констатираме, че моделът се запазва, просто се сменят тези, които се ползват от него. Това е големият проблем и затова не искат да го сменят, защото разчитат, че когато дойдат на власт, те ще се ползват от същите тези възможности, същите тези добре известни „пукнатини“ в обществените поръчки, в съдебната власт, в администрацията и всичко, което много добре знаем. - Ами да, това е дълбоко ешалониран модел. Дълбоко ешалониран модел, една част от политиците са просто мюрета. Това е ясно. Други са успели да се вкопаят, да се окопаят по-дълбоко и са по-трудни за отстраняване. Но със сигурност главните идеолози и ползватели на модела не са в светлината на прожекторите. - Ами да, конкретният повод е заради една сграда. Въпреки че аз си мисля, че има доста други неща, заради които би трябвало Софийският университет да заеме категорична позиция, не казвам протести. - Състоянието на образованието, на висшето образование и моделът за неговото управление и липсата на съществени реформи във висшето образование. И тук не става въпрос кой има интерес, защото Софийският университет като най-доброто, като най-голямото българско висше учебно заведение, той не е ощетен чак толкова много в сравнение с други висши училища. Но схемата е порочна, системата е порочна. И тя много добре личи от опитите да бъде унищожена, практически да бъде сведена до една грозна имитация програмата за наука, европейската програма. Вместо да се отделя пари наистина за сериозна наука, да се дава за такива имитации за научни разработки. Софийският университет наистина има особена мисия от гледна точка на гражданската и експертната съвест на обществото. Сега, пак казвам, поводът вероятно не е пренебрежим, все пак това е една сграда, която е нужда на университета, друг е въпросът защо този факултет, който пряко би трябвало да я ползва, е създал впечатление, че не иска да я ползва. Но така или иначе, виждате, в този случай има един симптом – не е възможно правителството да вземе подобно решение, без да го съгласува предварително с ръководството на университета. Не че не в възможно, не е правилно. - При всяко положение истината ще се изясни. Аз доколкото знам, ръководството на университета не е било уведомено за това решение. Ако се окаже, че е било уведомено, а сега се разиграва някакво театро, тогава не му завиждам на това ръководство. Но моето усещане е, че нещата са били пробутани по добре познатия начин на подготовка и прокарване на решенията в Министерски съвет, по силата на някакви определени интереси. Това е поредният гаф. Разбира се, много често смятат, че Софийският университет не е чак толкова опасен фактор, с който да се съобразяват. Но в случая има едно натрупване на обстоятелства и то точно, забележете, в годината на юбилей на университета. Това е лош знак и настройването на университетската общност срещу управлението е груба грешка, много недалновидна. - Много пъти съм го казвал в разговорите ни с вас, госпожо Събчева, че ние имаме много сериозни проблеми и трябва просто да спрем, да се погледнем, да ги видим, да ги диагностицираме, да ги признаем, за да започнем да ги лекуваме. Така, както един зависим човек не може да се излекува, ако не признае факта на зависимостта си; така, както един болен човек не може да се лекува, ако не му бъде поставена ясна диагноза и той се съгласи, че е нужно да бъде лекуван, същото важи за нашата държава. Нас непрекъснато ни облъчват с разни свръх оптимистични послания колко по-добре живеем, как всичко върви на добре, как сме водещи едва ли не в цяла Европа, как искаме да водим цял един регион тук. Какво ще водим? Ние сме много зле, ние самите имаме много неща да си оправяме. Ние в някои отношения сме по-зле от тези, които претендираме да водим. И това не е черногледство. Това е един реализъм, който ние трябва да прегърнем, защото той е животоспасяващ реализъм. Ако ние не се захванем да си решим проблемите, няма никой да ни ги реши – нито Брюксел, нито Вашингтон, нито Берлин и т.н. Това е. И ние непрекъснато се натъкваме на различни симптоми, някои от тях случайни, други много закономерни, но по необясними причини тези, които имат голямата отговорност да констатират, да диагностицират симптомите, не го правят. - Да. И трябва да поемат своята отговорност. Това също е много съществено, тъй като тези проблеми не са природно бедствие. - Да. Аз написах тези дни една статия, тя ще излезе утре мисля, в която писах, че според мен думата на 2018 година за България ще бъде именно алтернатива. Няма я алтернативата, но има огромна нужда от алтернатива. Не като партийно знаме, което да смени друго партийно знаме, а като нов начин на мислене, на подход към управлението на държавата – управление, което наистина да подобрява живота на хората, а не да обслужват други интереси. А ние наистина имаме огромна нужда от алтернатива. Не защото някои трябва да си отидат или някои трябва да бъдат вкарани в затвора. Не е в това проблемът, това са второстепенни въпроси. Големият въпрос е, че не сме на прав път, че не правим това, което трябва. За съжаление това е истината. - Не знам, но трябва да полагаме усилия – всеки според възможностите си. Самият факт, че ние с вас обсъждаме този въпрос, е положителен факт, оптимистичен факт. Нали все пак трябва да се говорят тези неща, за да може да се търси решение.  ", "date": "2018.01.04", "title": "Проф. Александър Маринов: Вътрешният и външният прочит на Българското европредседателство се размина"}
{"url": "http://epicenter.bg/article/Vladimir-Kostov--Evropa-e-v-kriza--ignoriraneto-na-hristiyanstvoto-sreshta-kategorichen-otpor/144354/11/0", "text": "  Имам предвид решението на едно неквалифицирано мнозинство от министрите да бъде предложено на Народното събрание да ратифицира т. нар. Истанбулска конвенция.   Тъй като до сряда вечерта не последва нито оставка на министрите, обявили се \"против\", нито оставка на правителството в цялост, поради разединението му по подобен принципен въпрос, струва ми се уместно да си напомним някои реалности.   От почти две десетилетия и най-вече от 2004 година, насам Европейският съюз е в сериозна екзистенциална криза. Тенденцията да се игнорира християнското и до голяма степен въобще историческото минало и традиции на Европа в полза на една повече или по-малко неопределена \"модерна физиономия\" на континента, среща все по-категоричен отпор. Налага се, не само в средите на популистите, гледището, че ЕС ще може да защити с успех мястото си в днешния и утрешния ден, единствено ако се опира на цялостната европейска историческа традиция, в това число на християнския и на националния идентитет на всяка от страните членки.   Особено след последното по-значимо разширяване на ЕС и последвалата криза от 2008 година, все по-драматично е противопоставянето между бюрократизирането на ръководството на ЕС и намирането на пътища за по-цялостно изявяване на пряката демокрация в политическата, икономическата и социалната област. Бюрократизацията манифестира често своето вредно и разрушително влияние върху социални и държавни структури, но отхвърлянето й не е лесно, поради това, че пряката демокрация едва сега си пробива път и опитва да се утвърди. Особено след поучителните примери, които ни остави 20-ти век, надали някой, комуто е скъпо бъдещето на Европа, би заложил на бюрократизацията срещу демокрацията.   В тази обстановка не са една и две силите, които действуват за манипулирането на обществените и политическите процеси в ЕС по начин, който да удовлетворява техните себични интереси. Някои го правят открито, повечето-с прикрити лица и незаявени откровено цели. Истанбулската конвенция е типичен пример за подобно манипулиране.   Зад всеобщо подкрепяния стремеж за ограничаване на насилието над жените и децата, особено в условията на дома и семейството, са прокарани и други идеи - за разрушаване и подмяна на устоите на човека като личност. Човекът формиран в европейската и християнска традиция, но в известен смисъл - и въобще Човекът, в досегашния път и традиция на хомо сапиенс.   В чий интерес? С какви цели? Никой не е в състояние да го обоснове открито пред обществото. Защото тезата, че така се защитават права на човека, не е нищо повече от един негоден камуфлаж.   Тогава? Под чий натиск и за чий интерес българското правителство се ангажира в маневрата за ратификация на Истанбулската конвенция? И не си ли дава сметка, че с подобни действия услужва на сили, които по същество се борят срещу укрепването на ЕС като общност със своя историческа традиция, свой идентитет и свое място в съвременния свят?  ", "date": "2018.01.04", "title": "Владимир Костов: Европа е в криза, игнорирането на християнството среща категоричен отпор"}
{"url": "http://epicenter.bg/article/Noviyat-zakon-za-kontsesiite---primer-za-ikonomicheski-sabotazh/144355/11/33", "text": "От 2 януари 2018 г. влезе в сила сила новият Закон за концесиите.     -В течение на 6 месеца Министерският съвет трябва да приеме съгласно чл.35 и §6 Наредба за определяне финансовите елементи на концесията. Не е ясно по каква процедура ще бъде възложено изработването на тази наредба и дали тя ще бъде публикувана за обществено обсъждане. Това съмнение произтича от подхода (директно възлагане) за изработване на концепцията за транспониране на директива 2014/23. Явно се цели да се скрие от обществеността какви изисквания, респективно указания ще бъдат дадени от Министерския съвет към изпълнителя. Следва, че до 6 месеца и възложители, и потенциални инвеститори/концесионери ще чакат да се приеме тази наредба.   Този срок може да се удължи, ако оценката на въздействие на този нормативен акт ще има негативно отношение върху финансовото състояние на държавния и общинските бюджети. А това е заложено априори в самия закон с „несамофинасиращите се концесии“.   При тях възложителят/концентът - държавата или общината ще може да покрива 100% разходите на концесионера, без да са известни:     „Блестящ“ механизъм за източване на държавния и общинските бюджети.   Същият срок от 6 месеца се отнася и за наредбата по ч. 44, а именно за мониторинга, управлението и контрола на процеса на концесиониране от страна на Агенцията за приватизационен и следприватизационен контрол. Действащите концесионери могат да бъдат спокойни, че поне 6 месеца няма да бъдат контролирани. От друга страна, ако те са достатъчно „щедри“ (разбирай корупция), ще могат да си осигурят безконтролни печалби, тъй като тази агенция е подведомствена на Министерския съвет и няма права за издаване на актове и търсене на отговорност;   Съгласно чл. 45, ал.1 до 6 месеца Министерският съвет трябва да приеме Национална стратегия за развитие на концесиите. Няма разработени критерии, визия за тази стратегия. Няма и конкретен изпълнител. Очаква се, навярно, това да бъдат членовете на Координационния съвет, в който основната маса са зам.министри. Оказва се, че зам.министрите ще определят как да се изразходва държавният бюджет за „несамофинансиращи се концесии“. И тъй като те са партийно оцветени следва, че ще има прокарване на партийни, лобистски интереси, възможности за облагодетелстване и вратички за корупция. Няма изискване тази Стратегия да бъде подложена на обществено обсъждане в явно нарушение на принципа на прозрачност;   Съгласно § 8 от Преходните и Заключителни разпоредби, 3 месеца след приемането на Националната стратегия, Министерският съвет и общините трябва да разработят план за действие за държавните, респ. за общинските концесии. Без такива планове, съгласно чл. 45, ал.5, не може да се открива процедура за концесия. Явно през цялата 2018 година няма да има процедури за концесии   Това може да последва и през 2019 година, особено за общинските концесии, защото предстоят през тази година да има местни избори. Едва ли някой кандидат за кмет ще поиска да подготви процедури, от които би се възползвал негов конкурент. Опасността се поражда от факта, че една концесионна процедура – от подготовката, респ. анализи, оценки до обявяване, диалози и окончателен избор на концесионер - изисква поне 8-9 месеца;   Член 191, ал. 2 - 5, чл. 192 и 193, които касаят функционирането на концесионния регистър влизат в сила от 31 януари 2019 г. Този регистър функционира и в момента. Навярно се цели да се спре обновяването на информацията и да се осъществи затъмнение за обществото относно дейности в областта на концесиите през 2018 година;   Извод: Инструментът на концесиите за привличане на инвестиции няма да функционира поне една година след като се отмени и действието на Закона за публично-частно партньорство. Дори вносителите на законопроека за концесиите си признават в Мотивите, че с тази отмяна се налага да се разработи нов закон, който да регламентира отношенията между публичните партньори и частния капитал за решаване проблеми от обществен интерес. И всичко това е за сметка на българското общество.   След гореизложеното и многобройните критики на новия Закон за концесиите, не трябва ли Европейската комисия да се самосезира и поиска промени в приетия закон в съответствие с многобройните критики, в т.ч. от страна на Президента – г-н Радев във връзка с транспонирането на директива 2014/23. Така или иначе, много нейни представители ще прибивават в България във връзка с Европредседателството.   В новия закон е променена дефиницията на понятието „концесия“ въведено в Директивата, така че да се допусне 100% възстановяване разходите на концесионера, което:   -противоречи и на международната практика;   -допуска силно ангажиране на държавния, респ. на общинските бюджети в полза на частни интереси, което е заплаха за икономическата сигурност на страната и води до ощетяване, респ. ново обедняване на обществото;   Ще се направи опит да се използват средствата от фондовете на Европейския съюз (на данъкоплатците на европейските страни) за финансиране на концесионери - частни лица. До това ще се стигне следствие отмяната на Закона за публично-частно партньорство, който:   -беше приет през 2012 година на основание решението на Европейската комисия СОМ(2004)327, т.н. „Зелен документ“. Бяха изразходвани милионни евро от фондовете на ЕС за изучаване опита на редица европейски страни и обучения на държавни служители в областта на ПЧП – хвърлени пари на вятъра;   -отмененият Закон за ПЧП не допускаше открита процедура (т.е избирането на частен партньор без процедурата „състезателен диалог“, а след отмяната на закона може да се избере концесионер, при участието дори и на 1 кандидат. Дава се ъзможност за корупция на всички нива в концесионния процес;   -отмененият Закон за ПЧП даваше възможност да се финансират научни изследвания, изграждане на промишлени предприятия, което е заложено в Хоризонт 2020 и плана „Юнкер“. Именно чрез учредяването на институциализирани публично-частни дружества (  ) между публичния и частния партньор съгласно „Зеления документ“ се гарантираше по-силен контрол от страна на държавата при изразходването на европейски и публичен финансов ресурс, а така също устойчивост при реализирането на съответния проект. Сега това вече няма да е възможно, тъй като Директивата ограничава чрез концесия да се финансират научни изследвания. В същото време Правителството продължава да не финансира науката в България в съответствие с европейските критерии. Тъй като няма концесия за производство ще продължи незаинтересоваността на Правителството за развитието на националната производствена база – гаранция за икономически растеж и излизане от бедността;   Директива 2014/23 въвежда съгласно чл.5 само 2 вида концеси – за строителство и услуги, докато с новия закон в България се въвеждат още 3 вида концесии: -за ползване; -за добив на подземни богатства; -за ползване на подземни води;   Възниква въпросът – какъв е смисълът за унифициране на концесионните режими в Европа чрез транспонирането на директива 2014/23? От администрацията на Министерския съвет се разпространява информацията, че това е станало с разрешение на Европейската комисия. Каква е истината? Не се ли използва Директивата за прокарване в новия закон на корпоративни, лобистски и партийни интереси при прилагане инструмента на концесиите на база на заложена в закона и неглижирана в него като противодействие корупция.     Ако не последва спешна реакция на Европейската комисия, ще се потвърди изводът на „Ди Цайт“ от 28. 12.2017 г., че корумпирана държава по-лесно се управлява. Това, обаче, е за сметка на авторитета на Европейската комисия и възниква въпросът за смисъла от съществуването на Европейския съюз, след като с безконтролно и формално транспониране на директиви се допуска по-нататъшно обедняване на населението в България – страна членка на ЕС.  ", "date": "2018.01.04", "title": "Новият закон за концесиите - пример за икономически саботаж"}
{"url": "http://epicenter.bg/article/Nikolay-Radulov--Masoviyat-ubiets-ot-Novi-Iskar-e-strelyal-ot-strast-dokato-likvidira-vsichki/144357/11/0", "text": "Такова убийство няма в последните 15-20 години. Това каза пред Novini.bg бившият главен секретар на МВР Николай Радулов по повод шесторното убийство в Нови Искър.   \"Версиите засега не намаляват, а се увеличават по простата причина, че единственото, което е ясно засега на разследващите е, че не е убийство с последващо самоубийство. Очевидно е, че тежкото престъпление е добре обмислено предварително. Според мен причината най-вероятно е свързана с мъжа или жената, тъй като бабата е много възрастна, а децата са много малки, за да имат такива връзки и противници, които могат да извършат такова тежко престъпление, заяви Радулов. По-скоро става дума за някакъв емоционален проблем, който е съществувал, извършителят е взел решение да извърши убийство в прилив на емоционална енергия и след това внимателно го е планирал и извършил. Няма основания да мислим за неуредени бизнес отношения. Тези хора не са били бизнесмени – жената е продавала в магазинче, мъжът е бил автомонтьор. Опитали са се с някакви фирми да си изкарат хляба както хиляди българи, но не се е получило. Говори се за кухи фирми – не знам какво има предвид зам.-главният прокурор, но допреди няколко години имаше около 1 млн. такива фирми, които отговаряха на това определение и се наложи държавата, за да не задръства информационните си системи, служебно да ги ликвидира. Така че вероятно това са подобни фирми – опитали са се да направят нещо, но не е станало. Виждате, че и къщата им е много скромна\", коментира бившият главен секретар на МВР.   \"Другото нещо, което ме кара да мисля, че убиецът е имал емоционална връзка с мъжа или с жената, е това, че е избил цялото семейство. Ако ставаше дума за поръчков убиец, той обикновено убива само жертвата. Набелязва я, изследва внимателно маршрутите й и стреля от далече. Например случая от миналия месец с простреляния данъчен, това приличаше на извършено от професионален убиец – изучен маршрут, изучени навици и точно попадение през предното стъкло на колата. Тук виждаме по-скоро неуравновесеност и страст, стрелба докато е сигурен, че хората са ликвидирани и всички, които са били на местопрестъплението са лишени от живот. След това вероятно нещо, което извършителят е видял във филмите или е чел в книгите – по един контролен изстрел в главата, поне така се говори\", каза Николай Радулов. Той уточни, че има едно наум по отношение на информацията, която ни се подава от разследващите, тъй като по време на брифингите няколко пъти е дадена противоречива информация.   В първия момент така, както ни беше поднесена информацията, се питахме какво е направило това семейство, че това убийство да изглежда като извършено от супрепрофесионален убиец, но впоследствие и това, което стана известно, ни показа, че няма основание да мислим така, посочи Радулов. Експертът още веднъж подчерта, че според него убийството е извършено на емоционална основа и би го причислил към битовите. Обикновено голям обем от извършените такива престъпления биват разкрити и аз мисля, че до няколко дни ще има резултат, каза още Николай Радулов пред Novini.bg.    ", "date": "2018.01.04", "title": "Николай Радулов: Масовият убиец от Нови Искър е стрелял от страст докато ликвидира всички"}
{"url": "http://epicenter.bg/article/Hristo-Monov--Ubietsat-ot-Novi-Iskar-e-sotsiopat--Takiva-hora-ne-izpitvat-vina-i-sazhalenie-/144364/11/0", "text": "Убиецът от Нови Искър е социопат. Това заяви в интервю за БГНЕС психологът Христо Монов. Той са надява органите на реда час по-скоро да заловят извършителя на кървавото шесторно убийство, което беше извършено на Нова година и разтърси България със своята жестокост.   „Извършителят на убийството е много опасен човек. Той е социопат, защото само един социопат може да извърши подобен акт – да отнеме шест човешки живота“, каза Монов и добави, че „стилът на шесторното убийство подсказва добро планиране и осъществяване на това пъклено дело“. „Социопатите са най-опасните хора, защото не изпитват вина и съжаление. Те мислят, че винаги са прави“, заяви психологът. Той отбеляза, че социопатите са не само най-опасните, но и най-непреследваните от закона.   „Категорията социопат не съществува в наказателното право, а и в диагностиката на съдебно-психичните експертизи. Специалистите отдавна обръщаме внимание на този проблем, но не ни слушат“, обръща внимание се Монов. В същото време убийството е извършено на границата между две години, когато хората имат съвсем други нагласи и „това е огромна травма върху всички нас“.   „Аз лично се чувствам ужасно от подобно нещо. Планирал съм разни неща и изведнъж трябва да се съобразявам с това, че между нас има не просто насилници, а хора, които са готови да отнемат човешки живот така“, каза психологът. Според него масовото убийство в Нови Искър е свидетелство, че българското общество, както и световното е болно от насилие. „Прекалено болно от насилие. Насилието като начин на решаването на всякакви проблеми – от битовите и се стигне до държавните. Вижте как си говорят част от световните лидери – американският президент със севернокорейския и иранския лидери. За съжаление дадохме възможност на насилието да се превърне във форма на взаимоотношенията“, подчерта Христо Монов.   За да се справи обществото с подобни трагедии като тази, психологът отдавна предлага създаването на Служба за психологична помощ и подкрепа. „Предложих я още по времето, когато Иван Костов беше министър-председател. Тя трябваше да подпомага хора и групи, преживели трагични събития. За съжаление, не успях да убедя ръководството на страната дори във времената, когато се занимавах с политика“, каза Монов. Според него тя е необходима, защото последствията от една психична травма се преодоляват много дълго време. „А в случаите, когато цялата нация е травмирана, някой трябва да се погрижи, дори само за начина, по който се отразява подобно събитие. Има правила, които са разработени от Европейската психологическа асоциация и се спазват в някои страни. Например, коя поред новина да бъде, с какви думи да се представи, за да не изпадат хората в травматичен шок“, обясни Монов. Той е категоричен, че ако такава служба съществуваше в момента, тя можеше да помогне на полицията, „защото има доста правила, които са точни и са доказали своята необходимост във времето“. „Например, поемното лице Йордан попречи на цялата теза на полицията като разказа някои неща. Ако се спазваха правилата, това нямаше да се случи. Да не говорим, че можеше да са отъпкани веществени доказателства. Не върви журналисти да намират тефтерчето, това е работа на други. Става смешно, когато няма правила и координация“, категоричен е Христо Монов.", "date": "2018.01.04", "title": "Христо Монов: Убиецът от Нови Искър е социопат. Такива хора не изпитват вина и съжаление!"}
{"url": "http://epicenter.bg/article/Pozitsiya-na-Balgarski-fond-za-zhenite-otnosno-ratifikatsiyata-na-Istanbulskata-konventsiya/144377/11/0", "text": "Позиция на Български фонд за жените относно предстоящата ратификация на Конвенцията на Съвета на Европа за превенция и борба с насилието над жени и домашното насилие (т.нар. Истанбулска конвенция) Български фонд за жените изразява настоящата позиция поради възникналите изключително погрешни и съзнателно подвеждащи тълкувания от страна на политическите партии ВМРО и БСП, религиозно-фундаменталистки неправителствени организации и отделни (бивши) политически лица на текста на т.нар. Истанбулска конвенция, тиражирани по медиите през последните седмици, по повод предстоящата ратификация на Конвенцията.  Бихме искали да припомним на българското правителство, институциите и всички граждани на Република България, че насилието над жени е с размерите на епидемия както в национален, така и в европейски и световен мащаб. Близо 35% от жените по света са били подложени на физическо и/или сексуално насилие през 2016 г., показват данни на Световната здравна организация. В Европа, 1 от 3 жени над 15 г. е била подложена на физическо и/или сексуално насилие поне веднъж в живота си, според Агенцията на ЕС за основни човешки права. Българските неправителствени организации, предоставящи закрила на жертви на домашно насилие, от години алармират, че всяка четвърта българка е жертва на тормоз в дома си, а според национално представително изследване на фондация “Партньори България” цифрата е по-стряскаща – една от всеки три жени е подложена на насилие. Става дума за почти един милион българки, които ежедневно търпят психически, физически, сексуален и/или икономически тормоз от страна на техните партньори. Освен домашното насилие, жените и момичетата са жертви на преследване, онлайн сексуален тормоз, ранни насилствени бракове, ранни бременности, сексуален тормоз на работното място, насилствени аборти, икономическа зависимост, трафик на хора, престъпления от омраза, фемицид. Всички тези форми на насилие засягат пряко и непряко и децата, които неминуемо стават жертви. Всички тези престъпления се случват ежедневно и в България. И всички тези престъпления срещу жените и момичетата са престъпления на основата на пола, т.е. жените стават много по-често техни жертви, заради наследените стереотипни представи, че жената (трябва да) има подчинено положение спрямо мъжа.  Истанбулската конвенция е единственият документ, който предлага цялостен подход за превенция и справяне с насилието над жени и домашното насилие.   Целите на конвенцията са ясно записани в Глава 1, Чл. 1. Най-общо, те са премахване на насилието и дискриминацията над жените и момичетата и създаване на цялостна рамка, политики и мерки за подкрепа на жертвите. Никъде в целите на Конвенцията не се споменава “трети пол” (каквото и да разбират под него противниците на Конвенцията), нито “въвеждане на гей бракове”.  Под “насилие над жени”, Конвенцията разбира “нарушение на правата на човека и форма на дискриминация срещу жените и означава всички актове на насилие, основано на пола”, „насилие над жените, основано на пола“ означава насилие, което е насочено срещу жена, защото тя е жена, или което засяга предимно жените”, а под “пол”   Конвенцията приема социално изградени роли, поведения, дейности и характеристики, които определено общество смята за подходящи за жените и за мъжете. Български фонд за жените би искал да разясни на противниците на Конвенцията, че това не означава “трети пол”, а означава, с една дума, стереотипи. Именно заради стереотипа, че “жената е длъжна да се подчинява на мъжа си”, Елена и Виола изгубиха живота си преди няколко месеца (защото според бившите им партньори, насилници и техни убийци, те не са се обличали или държали по „подходящ” начин). Заради стереотипа, че “ролята на жената е да е домакиня и майка”, хиляди жени са икономически зависими от партньорите си и в случай на домашно насилие, много по-трудно се спасяват от него. И заради стереотипа, че “истинският мъж не плаче”, безброй мъже потискат емоциите си и съответно, стават раздразнителни и агресивни или стигат до дълбока депресия и самоубийство.  Именно тези са предразсъдъците, които унищожават семейството, които превръщат децата в насилници и жертви, които карат момиченцата да се стараят да бъдат преди всичко красиви и прелъстителни, а момченцата да залагат на грубата физическа сила и бързото печелене на пари.   За тях и други подобни е текстът в Конвенцията, който препоръчва „страните да предприемат мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на стереотипни роли за жените и мъжете“.  Истанбулската конвенция се фокусира върху три ключови сфери в борбата с насилието над жени: превенция, защита на жертвите и преследване на насилниците.   Тя ще задължи България да събира данни за домашното насилие (което ще даде ясна картина и колко мъже са жертви на домашен тормоз), да мониторира напредъка по темата и да подкрепя устойчиво неправителствените организации, които работят за преодоляване на проблема от години. Освен това, ще бъдат провеждани информационни кампании на национално ниво, ще има подкрепа за денонощната телефонна линия за лица, пострадали от насилие, ще бъдат разкрити повече защитени жилища за пострадалите жени и техните деца (в момента общият брой на леглата в защитените жилища е не повече от 200 за цялата страна) и най-важното – домашното насилие ще бъде криминализирано (защото в момента то не е престъпление по НК).  Относно странните притеснения на ПП ВМРО, различни неправителствени организации, политици и отделни граждани, че “мъже, които считат себе си за жени, все по-често се появяват сред женските спортисти”, бихме искали да изясним, че Истанбулската конвенция се фокусира върху справяне с проблема с домашното насилие и насилието над жени, а не регламентира спортни състезания.   Относно твърденията на същите, че Конвенцията ще въведе “изучаване на травестизъм и хомосексуализъм” (каквото и да значи това), бихме искали да посочим, че Чл. 14. Т.1. гласи: “Страните предприемат, където е подходящо, необходимите стъпки за включване на съобразен с развиващите се възможности на учащите се учебен материал по въпроси като равнопоставеност между жените и мъжете, нестереотипни роли на пола, взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност, в официалните учебни програми и на всички образователни равнища.”   Това означава, че децата ще развият чувствителност към съществуващите стереотипи и към различните форми на насилие. На език, лесен за тъкуване, децата ще знаят, че когато пораснат, ще имат по-голям избор от това да са “ходещ инкубатор” за едните и “ходеща касичка” за другите.  На последно място, бихме искали да се обърнем към всички, които се притесняват, че Истанбулската конвенция “ще разруши традиционното семейство”. Напротив, няма по-здраво семейство от онова, в което няма насилие, а само любов. Напълно съгласни сме и с г-жа Корнелия Нинова, че “принципно решението за присъединяване към определен международен договор е суверенно право на всяка държава. Няма автоматично задължение на държавите членки да ратифицират дадена конвенция.” (взето от нейния фейсбук профил).   Именно сега е моментът България да реши към кои държави ще се присъедини – към развиващите се, които с всички усилия се борят с насилието над жени, момичета и деца или към тези държави, в които закостенялостта и патриархалната култура доминират, а в някои от тях, например в Русия, домашното насилие бе декриминализирано преди месеци.  Бихме искали да заявим, че с всеки един ден, в който ратификацията на Истанбулската конвенция се отлага, се застрашава живота на хиляди българки. И сме безкрайно учудени, че именно патриотична партия подлага на риск живота на българските жени и момичета, а лява партия отказва да подкрепи интересите на потиснатите и да работи за решаване на неравенствата.  Предвид всичко гореизброено, искаме да заявим, че Български фонд за жените остро осъжда политическите игри и пропаганда, речта на омразата срещу ЛГБТ хората, които неволно се оказаха жертви на политически пиар на гърба на каузата за борбата с насилието над жени и съзнателната заблуда на българските граждани за естеството на Истанбулската конвенция, които застрашават живота на хиляди жени и момичета в България.  И следващия път, когато някоя жена бъде убита от ръката на своя настоящ или бивш партньор, спокойно ще можем да наречем противниците на Конвенцията “съучастници” на убиеца.  Български фонд за жените изцяло се солидаризира с отвореното писмо на Фондация „ПУЛС“ до българските институции, в което може да бъде прочетена подробна и изчерпателна информация относно Истанбулската конвенция, нейния обхват и конкретни мерки срещу насилието над жени и момичета. ", "date": "2018.01.04", "title": "Позиция на Български фонд за жените относно ратификацията на Истанбулската конвенция"}
{"url": "http://epicenter.bg/article/Keti-e-bila-zastrelyana-v-grab-do-groba-na-sestri-partizanki/144310/3/0", "text": "Шестата жертва на серийния убиец, избил цяло семейство в Нови искър – Кети Николова, която се издирваше от полицията, е била застреляна в гръб. Трупът на 44-годишната жена беше намерен в късно вечерта в сряда, пише в. \"Телеграф\".   Тялото е хвърлено в кладенец в гората на вилната зона Ранова нива, на метри от паметната плоча на сестрите партизанки Вяра и Надежда, на чието име са кръстени улици в квартал „Изгрев“.   Дотам жената е била закарана със семейния джип БМВ X5 с номер СВ4153КВ, който също се издирваше.   След назначените експертизи трябва да се установи дали Кети е убита в семейната къща, където бяха открити във вторник следобед петте трупа, или е гръмната в колата, а след това убиецът се е отървал от тялото в кладенеца.   Припомняме, че вчера полицейски служители изпомпваха водата от кладенеца, в който бе открито тялото на Кети Кюхова, но без да успеят да намерят оръжието на убийството.   Местността „Партизаните“ е на около два километра от къщата на семейството. В нея има няколко постройки, които сега са необитаеми. До тях се стига по черен път, който в сегашните условия е труднопроходим. Така че едва ли има свидетел, който да е чул или видял нещо.", "date": "2018.01.04", "title": "Кети е била застреляна в гръб до гроба на сестри партизанки"}
{"url": "http://epicenter.bg/article/Zadarzhaha-mazh--zaplashil-saprugata-si-ubiystvo/144316/3/0", "text": "Повдигнаха обвинение на мъж, заплашил с убийство съпругата си, съобщава прокуратурата. Инцидентът е станал на 31 декември около 19 часа в дома на семейството в софийското село Кривина. Между съпрузите възникнал спор, вследствие на което мъжът опрял нож в гърлото на жена си. Тя е с прорезна рана, уточняват от държавното обвинение. За това деяние законът предвижда до шест години затвор. Мъжът вече е осъждан за друго престъпление. Той е бил задържан за 72 часа, след което съдът му наложи постоянна мярка „задържане под стража”.   В дома на мъжа са открити и незаконно притежавани боеприпаси, които са иззети. Предстои прокуратурата да реши дали да му бъде повдигнато обвинение, за което се предвижда до пет години лишаване от свобода.", "date": "2018.01.04", "title": "Задържаха мъж, заплашил съпругата си с убийство"}
{"url": "http://epicenter.bg/article/Droga-v-danoto-na-kasapnitsata-v-Novi-Iskar-/144317/3/0", "text": "Професионални килъри стоят зад жестокия шесторен разстрел в град Нови Искър. Това е една от основните версии, по която работят разследващите, пише в стник \"България днес\".   Нелегален тъмен бизнес на бащата Неделчо Юнаков е най-вероятната причина, довела до кървавата баня навръх Новата 2018 година в семейния дом. В къщата на ужасите са открити пет трупа. Неделчо е направен на решето, до него лежи синът му Георги. В дома са още телата и на доведената му дъщеря Нанси, гаджето й Боби и баба й по майчина линия. Само няколко часа по-късно криминалисти откриват изоставен семейния джип БМВ във вилната зона над Нови Искър, а на метри от него, в кладенец, пълен с вода, е изхвърлен трупът на 44-годишната жена на Неделчо – Кети Кюхова.   Основните подозрения са, че става дума за трафик на дрога или други забранени вещества. Според запознати сделките се въртели по маршрута България-Косово. Криминалисти припомнят, че това е т. нар. Балкански път на дрогата, по който върви идващият от Близкия Изток хероин на Западна Европа. Бившата югославска провинция от години е сочена за една от главните наркоразпространителски пунктове по пътя към Европа. Познати на семейството подозират, че Неделчо Юнаков се захваща с нелегалния бизнес преди около четири години. Сдобива се с ТИР, с който според запознати вероятно извършва множество транспортни курсове в чужбина, включително и в Косово. Криминалисти подозират, че през последната година отношенията между Юнаков и чуждестранните му партньори се влошават. Една от версиите е, че поводът е липсващи пратки от нелегалния товар, превозван чрез товарния камион на Неделчо.   До момента разследващите имат косвени улики за мотива на убийството, но са категорични, че се касае за отмъщение. Това според тях е обяснението за изключително зловещото шесторно убийство. Разследването продължава. Извършителят все още не е установен. Не е намерено и оръжието. Днес продължават и огледите и обработката на следите. Специален щаб работи по няколко версии – основната е свързана с дейността на убития баща в семейството Неделчо Юнаков. Засега е отхвърлена само версията за самоубийство, заради разположението на телата. Една от жертвите е убита в гръб. Според директора на националното следствие Борислав Сарафов убийството остава без аналог в новата ни история.", "date": "2018.01.04", "title": "Дрога в дъното на касапницата в Нови Искър?"}
{"url": "http://epicenter.bg/article/Kola-ubi-zhena-na-Okolovrastnoto-v-Sofiya--shofyorat-izbyaga--VIDEO--/144318/3/0", "text": "Жена е загинала на място, след като е била блъсната от кола на Западната дъга на столичния околовръстен път. Инцидентът се е случил в района на ж.к. \"Люлин\", предава Нова телевизия.  Сигналът е получен в 5:35 часа. Според близките на починалата обаче, тя е ударена още снощи, преди 20 часа вечерта.  Шофьорът на автомобила е избягал от мястото на инцидента.  На място има екипи на \"Пътна полиция\", които към момента изискват записи от камерите на бизнес сграда в района.  По информация на NOVA жената е на 54 години. Тя е пресичала неправилно.  Няколко часа продължи огледът на полицията в участъка между булевардите “Сливница” и “Царица Йоана”.  ", "date": "2018.01.04", "title": "Кола уби жена на Околовръстното в София, шофьорът избяга (ВИДЕО) "}
{"url": "http://epicenter.bg/article/Politsiyata-provezhda-spetsializirana-aktsiya-vav-vilnata-zona-na-s--Lukovo--SNIMKI-/144331/3/0", "text": "Провежда се специализирана акция във вилната зона на село Луково, съобщиха „Канал 3“ и Блиц.бг. Акцията е свързана с шесторното убийство в Нови Искър, шокирало страната на 2 януари.   По непотвърдена информация става въпрос за издирване на мъж, за който все още не е ясно дали е наел вила в местността. Криминалистите устроили капан на заподозрян за извършеното престъпление, а полиция и жандрамерия затягали примката около него.   Кметът на Луково заявил пред Блиц.бг, че не става дума за местен жител и няма представа дали издирваното лице е наело вила, гостува на някого или се укрива във вилната зона. Към момента МВР и прокуратурата не потвърждават официално, че акцията в Луково е свързана със случая в Нови Искър. Според запознати с хода на процесуално-следствените действия още вчера разследващите са имали ясна насока за разкриване на тежкото престъпление.   Вече имало заподозряно лице и са предприети мерки по задържането му. Няма данни засега обаче дали въпросното лице е уличено в извършителството на шесторното убийство, както и дали има други лица, съпричастни към тежкото криминално деяние.", "date": "2018.01.04", "title": "Полицията провежда специализирана акция във вилната зона на с. Луково (СНИМКИ)"}
{"url": "http://epicenter.bg/article/Tihomir-Stoychev-/144334/3/0", "text": "Шесторното убийство в Нови Искър, което шокира страната след Нова година, може да има не един, а няколко извършители. Тази версия разви в сутрешния блок на телевизия \"България Он ер\" Тихомир Стойчев, бивш шеф на ЦСБОП. Той обърна внимание на това, че телата на жертвите са премествани.   \"Според мен не е един човек. Има преместване на трупове от едно помещение в друго\", отбеляза Тихомир Стойчев. Кети е взета с автомобила, накарана да каже нещо, а след това ликвидирана като неудобен свидетел, предположи той. Според него присъствието на високопоставени чинове от МВР по-скоро пречи на дежурните екипи в Нови Искър да си свършат работата. \"Нямат професионалните качества да присъстват там. Жертвите трябва да бъдат накарани да \"заговорят\" - кое е предизвикало агресията на стрелците\", смята Тихомир Стойчев. Стойчев посочи, че новогодишната нощ не е случайно подбрана за извършване на шесторното убийство, тъй като стрелбата не се чува покрай илюминациите.   \"Седмата жертва е кучето. Може такъв скандал да е тръгнал оттам, може да е възникнал някакъв спор. Самият акт прилича на добре планирана операция. Да бъдат убити 5 души в една къща... Клони към професионализъм това, че има изстрели в главата, което говори, че стрелецът добре познава този калибър 22\", коментира експертът в ефира на телевизията.   Очакват се резултатите от аутопсиите на телата на жертвите от шесторното убийство в Нови Искър. Надеждите са те да дадат яснота около психологическия профил на извършителя на кървавото престъпление. Все още не е ясен мотивът, нито извършителят. Не е открито и оръжието от престъплението. Работи се по различни версии, като основно се проверява дейността на убития Неделчо Юнаков, за когото има данни, че се е занимавал с кухи фирми за източване на ДДС.   \"Няма основание да се приеме, че е убийство под афект, то е прецизно планирано. Очевидно става въпрос за външен мотив\", посочи психологът доц. д-р Маргарита Бакрачева, която също бе гост в сутрешния блок на \"България Он ер\". Неделчо Юнаков е прострелян с 10 куршума, което говори, че е търсен сигурен ефект, смята психологът. Доц. Бакрачева допусна, че е възможно убитата далеч от \"къщата на ужасите\" Кети Кюхова да е основната причина, довела до следващите жертви.    ", "date": "2018.01.04", "title": "Тихомир Стойчев: Убийците в Нови Искър може да са няколко"}
{"url": "http://epicenter.bg/article/Raparat-Vanko-1-otnovo-vleze-v-zatvora/144359/3/0", "text": "42-годишният Иван Главчев, по-известен като рапъра Ванко 1, отново е в затвора, след като бе осъден от Софийския районен съд за шофиране в пияно състояние, предаде Канал 3.   На 14 ноември м.г. Ванко 1 е бил заловен от столични полицаи да шофира лекия си автомобил \"Мерцедес Е250\" в нетрезво състояние. Химическата експертиза, направена в УМБАЛ \"Света Анна\", е показала, че рапърът е седнал зад волана с 1,3 промила алкохол в кръвта.  Главчев е задържан и е образувано досъдебно производство. Той обаче е успял да се споразумее с прокуратурата, а споразумението е одобрено от Софийския районен съд на 13 декември м.г. Магистратите са постановили ефективна присъда от 3 месеца затвор и са отнели правото на Ванко 1 да шофира за срок от 1 година. Тъй като рапърът е с постоянен адрес в Пловдив, решението на столичните съдии е изпратено за изпълнение на пловдивската прокуратура и Главчев вече е приведен в затвора в града под тепетата.   През 2003 г. Иван Главчев бе задържан и обвинен за сводничество, организиран престъпен трафик на жени и незаконно притежание на оръжие. Той бе осъден на 12 години затвор, но заради прословутата поправка на чл. 155 от Наказателния кодекс, с която драстично бяха намалени наказанията за сводничество, Ванко 1 излежа едва половината от присъдата си.  Поправката стана известна като \"Ванко 1\", а скандалът бе наречен от тогавашния председател на Народното събрание Георги Пирински - \"парламентарен гаф на 2006 г\".", "date": "2018.01.04", "title": "Рапърът Ванко 1 отново влезе в затвора"}
{"url": "http://epicenter.bg/article/Sadyat-deputata-Manol-Genov-za-kupuvane-na-glasove/144360/3/0", "text": "Софийска градска прокуратура (СГП) внесе в Софийски градски съд (СГС) обвинителен акт срещу депутата от БСП Манол Генов и Николай Христев. Генов, който загуби имунитета си, е обвинен за това, че на неустановена дата в средата на месец март 2017 г., в Асеновград, е предоставил имотна облага (парична сума в размер на 100 лв.) на мъж, който е свидетел по делото.  Парите са били предадени на свидетеля чрез Христев и друго лице, за да бъдат дадени на жители на Асеновград, с цел да бъдат склонени да упражнят избирателните си права в полза на Манол Генов като кандидат за народен представител, се казва в съобщение на пресцентъра на прокуратурата. Николай Христев пък е обвинен за това, че в периода от неустановена дата в средата на март до 25 март на два пъти е предоставил общо 900 лв. на две различни лица, за да бъде купен вотът на местни хора, пак в полза на Генов. Предстои насрочване на делото от съда, уточниха от прокуратурата.   Именно името на социалиста Манол Генов беше замесено в скандала с премиера Бойко Борисов, който преди време заяви: \"Ние като морален жест приехме оставката на здравния министър Николай Петров, в същото време в парламента продължават да стоят хора, които са замесени с наркотрафик, хора, които са купували гласове, и то от затворници, хора, които наричат българите дебили\". Стана ясно, че лидерът на ГЕРБ е имал предвид именно Генов, за когото от прокуратурата заявиха, че е комуникирал дори със затворник, за да купува гласове. Борисов обаче отказа да отиде лично в парламента и да го каже, по време на бурните дебати лидерът на БСП Корнелия Нинова беше изгонена от заседанието и след бойкота на левицата председателят Димитър Главчев беше принуден да подаде оставка.", "date": "2018.01.04", "title": "Съдят депутата Манол Генов за купуване на гласове"}
{"url": "http://epicenter.bg/article/Ubietsat-ot-Novi-Iskar---bivsh-zatvornik-i-blizak-na-edna-ot-zhertvite-/144365/3/0", "text": "Издирван за шесторното убийството в Нови Искър е 56-годишният Росен Ангелов, който преди 10 г. е живял в Нови Искър, предава bTV, като се позовава на източници в полицията.  За мъжа се знае, че през 80-те години е изтърпял присъда за педофилия.  Регистриран е в МВР за блудство, непрекъснато си е сменял местожителството.  За него се знае също, че е добър планинар.   Той е бил близък на убитата Кети Кюхова, чието тяло беше открито вчера в кладенец, твърди bTV.    Вече десет часа продължава специализираната акция на МВР в района на село Луково във връзка с шесторното убийство в Нови Искър.   Още от сутринта на място бяха изпратени в пного полицаи и спецчасти. Според кмета на Луково Румен Колев те издирват непознато за него лице, но го е видял на снимка.   Извършителят се издирва и с хеликоптер, който лети над вилната зона в село Луково.   Жандармерия е блокирала един от пътищата високо в планината, където се извършват и процесуално-следствени действия. Следователите все още не са открили и оръжието, с което беше извършено шесторното убийство в Нови Искър, но се знае, че убиецът е боравил професионално с него, както и че е местил телата преди да напусне местопрестъплението. Жителите на Луково се изпокриха по домовете си.  ", "date": "2018.01.04", "title": "Убиецът от Нови Искър – 56-годишният Росен Ангелов, е бил близък на една от жертвите"}
{"url": "http://epicenter.bg/article/Lekarite-oshte-se-boryat-za-zhivota-prostrelyaniya-danachen-shef/144370/3/0", "text": "Лекарите във ВМА продължават да се борят за живота на простреляния шеф на отдел \"Фискален контрол\" в НАП Иво Стаменов.   43-годишният мъж бе прострелян в центъра на София - на улица \"Дунав\" в близост до кръстовището с ул. \"Московска\", докато шофираше личния си автомобил - джип БМВ Х3. Сигналът за стрелбата бе подаден около 8.40 ч. на 18 декември. Данъчният шеф е бил причакан и прострелян от упор на метри от входа на детска градина. Стаменов бе приет във Военномедицинска академия в критично състояние и бе опериран два пъти, като му бяха прелети десетки сакове с кръв и плазма. Той има поражения в десния бял дроб и големите кръвоносни съдове в областта.   Оттогава състоянието му продължава да е много тежко, макар да има признаци на стабилизиране. Опасността за живота на Иво Стаменов не е отминала и борбата за живота му е ежедневна, казват медиците, цитирани от Дир.бг. Стрелбата срещу данъчния шеф предизвика острата реакция на премиера Бойко Борисов, който заяви: \"Когато стрелят по данъчен, стрелят по самата държава, и ако ги оставим безнаказани, утре ще посегнат и на друг\". Той обеща бързи ответни мерки, но до момента нападателите не са открити и задържани.", "date": "2018.01.04", "title": "Лекарите още се борят за живота простреляния данъчен шеф"}
{"url": "http://epicenter.bg/article/MVR-razprostrani-snimka-na-predpolagaemiya-ubiets-na-shestimata-v-Novi-han/144376/3/0", "text": "За общодържавно издирване е обявен 56-годишният Росен Желев Ангелов. Мъжът е търсен във връзка с тежкото криминално престъпление, извършено в гр. Нови Искър. Има вероятност той да е въоръжен и опасен. Хората, които имат информация за местонахождението на издирвания, могат да подават сигнали на тел. 112 или в най-близкото поделение на МВР при гарантирана анонимност. В миналото мъжът е имал интимни отношения с 44-годишната Кети Кюхова и е бил вманиачен на тема тактически тренировки. По данни на БНР заподозреният е въоръжен.    От рано тази сутрин районът край Нови Искър и село Луково е блокиран от десетки полицаи и спецчасти. Криминалисти с металотърсачи претърсваха гората над Нови Искър, като най-вероятно търсеха гилзи от оръжието, с което е била убита Кети.    Полицаи откриха мобилния телефон на убитата Кети Кюхова на метри от кладенеца, в който бе хвърлен трупът й.    Полицията е открила кървави дрехи във вилата на издирвания под дърво и камък в с. Луково Росен Ангелов, във връзка с шесторното убийство, цитира  Фрог нюз източници от разследването.   56- годишният Росен, който бил съден за педофилия и  регистриран за блудство, се е измъкнал под носа на ченгетата.  По тази причина в късните следобедни часове пуснаха хеликоптер с надеждата, беглецът да бъде засечен. На практика полицаите са се забавили, тъй като са имали затруднения с намирането на вилата на предполагаемия убиец. Твърди се, че той имал интимна връзка с убитата Кети.   Оперативните работници още от самото начало на разследването научили за тези тайнствени отношения. Странно е, че чак на третия ден  тръгнаха да го дирят. Предстои да се извърши експертиза, за да се установи от кого е кръвта по откритите дрехи. Интересна подробност е, че Росен е бил   по друго дело, преди шесторната екзекуция в Нови Искър. За него се знае, че е добър планинар.   Убийство от ревност към Кети е поредната хипотеза, която се появи във връзка с жестокия разстрел в Нови Искър.   Остава и версията за бизнеса на Неделчо за източване на ДДС - бизнес, който може да му е гарантирал врагове. Оръжието на убийствата все още не е открито. Убиецът и неговите мотиви - също.   Друга версия е, че в новогодишната нощ Неделчо е претърпял леко пътнотранспортно произшествие, заради което е разменил реплики с другия мъж, който се оказва и единият от заподозрените.  ", "date": "2018.01.04", "title": "МВР разпространи снимка на предполагаемия убиец на шестимата в Нови хан. Въоръжен и опасен!"}
{"url": "http://epicenter.bg/article/Karakachanov--Vsichko-se-znae-za-ubiystvoto-v-Novi-Iskar-/144379/3/0", "text": "Не става въпрос за организирана престъпна група, а за лице с извършени криминални престъпления. То е издирвано и за престъпления в чужбина. Всичко се знае за убийството. Установено е мястото, където той се е укривал. Най-вероятно става въпрос за акт на отхвърлен човек.  Това коментира военният министър и вицепремиер Красимир Каракачанов в ефира на предаването \"Денят на живо\" по Канал 3 във връзка с шесторното убийство в Нови Искър.  Той поздрави екипа на главния секретар на МВР Младен Маринов за бързото разкриване на шесторното убийство.  \"Проучено е лицето, опасен, въоръжен, пистолетът най-вероятно е в него и затова не е открит. Вероятно е и да се е запасил с муниции и по този начин да окаже съпротива. Взети са всички необходими мерки още ранния следобед.\", допълни той, но отказа да разкрие повече подробности и уточни, че те ще бъдат изнесени от прокуратурата.  ", "date": "2018.01.04", "title": "Каракачанов: Всичко се знае за убийството в Нови Искър, разкрито е!"}
{"url": "http://epicenter.bg/article/KAT-shte-spira-ot-dvizhenie-avtomobilite--koito-zamarsyavat-vazduha-v-Sofiya--Video--/144350/2/0", "text": "Ако автомобилите не отговарят на изискванията за нормите за замърсяване на въздуха, няма да бъдат регистрирани в КАТ. Това съобщи зам.-директорът на СДВР старши комисар Антон Златанов, цитиран от БГНЕС.  Столична община (СО) предостави 7 газ анализатора, с които КАТ да измерва нарушават ли нормите за замърсяване на въздуха автомобилите, предаде репортер на БГНЕС. Газомерите ще бъдат използвани в каналите за регистрация на автомобили в КАТ. Ако съответното моторно превозно средство не отговаря на изискванията за нормите за замърсяване на въздуха, няма да бъде регистрирано, поясни зам.-директорът на СДВР старши комисар Антон Златанов.  В рамките на един месец КАТ ще даде възможност на шофьори, които имат желание, да си проверят нивата на замърсяване от автомобилите, без санкции.  От своя страна началникът на отдел \"Пътна полиция\" Тенчо Тенев заяви, че целенасочено КАТ ще спира стари автомобили, които се движат по улиците на София.  \"Ще правим техническа проверка. Когато се констатират стойности над допустимите, ще бъде съставен акт на водача и автомобилът се спира от движение. Докато не оправи автомобила, няма да бъде пускан\", посочи той.  \"На първо време газанализаторите са 7, като в КАТ имат 10 канала. Така един газанализатор ще обслужва два канала, а другите два са мобилни и ще се поставят в патрулни автомобили. При констатиране на стойности на замърсяване над допустимите старите автомобили ще бъдат спирани от движение\", категоричен бе Тенев.  „Изпълняваме цялостна програма за подобряване чистотата на въздуха в София и обявихме, че това е наш стратегически приоритет, който изпълняваме заедно с наши партньори. Анализите посочват, че около 60% от замърсяването на въздуха идва от движението на автомобили, а около 40%-от битовото горене. През зимата основно е битовото горене, но сме длъжни и предприемаме възможните мерки по всички линии“, обясни пред журналисти столичният кмет Йорданка Фандъкова.  „Затова при разговор върху това да има по-строг контрол върху замърсяването със СДВР и началника на отдел Пътна полиция Тенчо Тенев, стигнахме до извода, че КАТ могат да извършват тази дейност, ако имат достатъчно уреди. Затова Столична община закупи 7 газ анализатора, които предоставихме на Пътна полиция, за да може да не се допускат автомобили, които не отговарят на технически изисквания за замърсяване на въздуха“, каза кметът на Столична община.  Стойността на газомерите е около 70 000 лв. със средства от бюджета на Столична община. Фандъкова припомни, че общината през септември е направила измерване с испанска лаборатория и се показало, че само около 6,5% от автомобилите в София, които са били измерени, имат замърсяване над допустимите норми.  „Тези автомобили допринасят за една четвърт от замърсяването. Очакваме и по-строг контрол и в пунктовете за техническите прегледи на автомобили, за да може да имаме разбирането, че чистотата на въздуха зависи от всички нас“, обясни тя.  От своя страна министърът на околната среда и водите Нено Димов похвали инициативата на Столична община и подчерта, че тя трябва бъде направена и от останалите пункта, които общо са 28.  „По ОП „Околна среда“ в момента не е допустима подобна тип дейност, ще преговарям с ЕК и ще се опитам да намеря финансиране така, че да има проект да бъдат закупени газанализатори и за останалите пунктове. Ако не го направим в цялата страна, няма да има необходимия ефект. Това е една добра първа стъпка. Пътният трафик и битовото отопление са двата източника за замърсяване на въздуха така, че трябва да работим успоредно и по двете“, подчерта ресорният министър.  Той допълни, че тъй като общините имат силно ограничен ресурс, МОСВ ще преговаря с ЕК, МВР да може да бъде бенефициент по оперативна програма и да се отпуснат средства така, че държавата да осигури средствата за газанализатори за всички 28 области в страната.  ", "date": "2018.01.04", "title": "КАТ ще спира от движение автомобилите, които замърсяват въздуха в София (Видео) "}
{"url": "http://epicenter.bg/article/Glasovete-na-GERB-i-DPS-sa-dostatachni-za-da-ratifitsirame-Istanbulskata-konventsiya/144347/2/48", "text": "Документът, въвеждащ странното понятие „социален пол“, бе одобрен на заседание на правителството в сряда, въпреки че 8 министри гласуваха против. Конвенцията ще влезе в сила, едва след като бъде ратифицирана от Народното събрание с обикновено мнозинство.   До момента \"за\" узаконяването на документа в България са само ГЕРБ и ДПС. В партията на Борисов обаче не са сигурни дали всичките 94 депутати (мястото на напусналия НС Ивайло Константинов все още не е заето от следващия в листата на ГЕРБ, б.р)  ще подкрепят Истанбулската конвенция. На вчерашното заседание на Министерски съвет стана ясно, че ключовите министри на ГЕРБ Кирил Ананиев, Владислав Горанов и Ивайло Московски са гласували против, а в интервю за Епицентър.бг депутатът Георги Марков заяви, че няма да даде гласа си за конвенцията, въпреки обещанието за лоялност към партията, която го е излъчила за депутат.   От ДПС казват неофициално, че тъй като са либерална партия, те защитават либералните ценности и ще дадат възможност на всеки български гражданин на оцени сам себе си, както прецени.   Още вчера Патриотите заявиха, че в Народното събрание ще отхвърлят Истанбулската конвенция, тъй като тя прави опит да разруши традиционните български християнски ценности. Днес категоричната позиция на „Обединени патриоти“ бе потвърдена и от председателя на парламентарната група Волен Сидеров.   Партията на Веселин Марешки „Воля“ няма официална позиция по въпроса. Това обаче едва ли е от особено значение, тъй като през последните месеци формацията демонстрира странно поведение – лидерът ѝ казваше едно, а в пленарна зала той и депутатите му правеха точно обратното.   От Народното събрание съобщиха, че към момента \"Конвенцията на Съвета на Европа за превенция и борба с насилието над жени и домашното насилие\" не е внесена в деловодството.   Според аления 1 на член 77 от парламентарния правилник, в 3-дневен срок от внасянето на даден законопроект, председателят на Народното събрание Цвета Караянчева трябва да го разпредели в съответните комисии. По правило конвенциите се приемат или отхвърлят само на едно четене. Ако документът бъде приет, комисията изготвя доклад, който в срок от 2 месеца трябва да бъде гласуван в пленарна зала.   Пред Епицентър.бг председателят на парламента Цвета Караянчева съобщи, че този срок започва да тече от 11 януари, когато е първият работен ден на депутатите след ваканцията. От думите ѝ стана, че първата политическа сила у нас не е обсъждала казуса с Истанбулската конвенция.", "date": "2018.01.04", "title": "Гласовете на ГЕРБ и ДПС са достатъчни, за да ратифицираме Истанбулската конвенция"}
{"url": "http://epicenter.bg/article/Tsveta-Karayancheva-shte-prisastva-na-otbelyazvaneto-na-praznika-Bogoyavlenie-v-Plovdiv/144356/2/0", "text": "Председателят на Народното събрание Цвета Караянчева ще присъства на отбелязването на празника Богоявление в Пловдив, съобщиха от пресцентъра на институцията.   Председателят на парламента ще приеме почетния строй на представителните части на Българската армия, участващи в ритуала. традиционния Богоявленски водосвет на бойните знамена на Българската армия ще отслужи Негово Високопреосвещенство Пловдивският митрополит Николай.   Цвета Караянчева ще присъства и на ритуала по изваждането на Светия кръст от водите на река Марица. Председателят на парламента ще поднесе цветя на паметника на поета-революционер Христо Ботев в Пловдив.    по освещаване на водите на река Арда и изваждане на светия кръст край средновековния манастирски комплекс „Св. Йоан Предтеча“ в Кърджали на 6 януари.   Празничното богослужение ще бъде възглавено от негово високопреосвещенство Пловдивския митрополит Николай, който ще благослови знамената на българската армия. Цвета Караянчева ще приеме строя на представителните роти от 68-ма бригада „Специални сили“.   В 9 20 часае предвидено хвърляне на Светия кръст във водите на река Арда за възрастни. От 9.30 часа, единствено в Кърджали, за кръста ще скачат и деца до 14 години в басейн в двора на храма „Св. Йоан Предтеча”.", "date": "2018.01.04", "title": "Цвета Караянчева ще присъства на отбелязването на празника Богоявление в Пловдив"}
{"url": "http://epicenter.bg/article/Neno-Dimov--Tryabva-da-tarsim-balans-mezhdu-opazvaneto-na-okolnata-sreda-i-ikonomicheskoto-razvitie/144358/2/0", "text": "Трябва да бъде търсен балансът между опазването на околната среда и икономическото развитие. Това каза в предаването „Екологичен резонанс“ на Радио „Фокус“ министърът на околната среда и водите Нено Димов.  Като ключови слабости в сферата на околната среда министър Нено Димов посочи две неща. От едната страна самоцелно да не се прави нищо в името на опазването на околната среда, а от другата страна да се прави каквото и да е, без значение как уврежда природата.  „И тези две крайности трябва да бъдат събрани в един балансиран център. Това всъщност е и от самото начало, което исках да постигна, защото нито опазването като самоцел, нито икономическото развитие като самоцел не водят до добри резултати. Ние трябва да имаме някаква симбиоза между тези две тенденции, ако искаме да си повишим качеството на живот, защото и двете определят качеството на живот. Приемете, че утре имаме някаква страхотна индустрия, която обаче така замърсява въздуха ни, че не можем да дишаме. Добре, ще имаме пари, но с тези пари ще си купуваме кислород. Тоест, балансът между двете е ключово важен за по-добрия начин на живот, изгуби ли се този баланс, няма как да имаме подобряване. Естествено, той не може през цялото време да е еднакъв, той се търси – едното изпреварва, другото наваксва, но това не е опит да се отива в крайности, това трябва да е опит към центъра“, коментира министър Нено Димов.  Той каза още, че адаптирането към климатичните промени не е национален проблем, a световен и глобален.  ", "date": "2018.01.04", "title": "Нено Димов: Трябва да търсим баланс между опазването на околната среда и икономическото развитие"}
{"url": "http://epicenter.bg/article/Borisov-s-nova-vazhna-sreshta---v-Sofiya-pristiga-irlandskiyat-premier-Leo-Varadkar-/144361/2/0", "text": "Министър-председателят Бойко Борисов ще се срещне утре, 5 януари, с премиера на Ирландия Лео Варадкар, който ще бъде на работно посещение в България. Това съобщиха от правителствената информационна служба.  Фокусът на разговорите е бъдещето на Европейския съюз, промените, които ще настъпят след Брекзит, Българското председателство на Съвета на ЕС и други актуални въпроси от европейския дневен ред.  Сред темите на срещата са и задълбочаването на търговско-икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас.  ", "date": "2018.01.04", "title": "Борисов с нова важна среща - в София пристига ирландският премиер Лео Варадкар "}
{"url": "http://epicenter.bg/article/Sestrata-na-Keti-progovori-vav-Facebook/144362/2/0", "text": "Цяла България е приковала погледи към случващото се около зверската касапница в Нови Искър, отнела живота на шестима души, коментира \"Канал 3\". И припомня, че пет от жертвите бяха намерени убити в Къщата на ужасите, а на километри от там бе намерен трупът на Кети Кюхова.   Сайтът съобщава, че по-ранно днес е станало ясно, че убитата жена е родом от Своге, има сестра. Тя се казва Ивет Кюхова. Почернената й роднина живее в Лондон.  Кети е учила в 137-о СОУ „Ангел Кънчев” в столицата , а висшето си образование е завършила в Техническия университет в София. Сестра й пък е завършила в столичното 3 СОУ „Марин Дринов“, а след това е учила в Barnet and Southgate College. Вчера Ивет е сменила профилната си снимка с черна жалейка.", "date": "2018.01.04", "title": "Сестрата на убитата в Нови Искър Кети проговори във Facebook"}
{"url": "http://epicenter.bg/article/Rumaniya-podhvana-novinata-za-separatistkite-zhelaniya-na-Montana--Vidin-i-Vratsa/144368/2/0", "text": "  Новината съобщи пред Нова тв Борис Каменов, инициатор на протеста и на подписката за отделяне на Монтана, Видин и Враца.  „Жители на три области в България искат съюз с Румъния: „ Гражданите на три окръга в Северозападна България, недоволни от коруцията в страната си искат да получат автономия или да се обединят с Румъния, цитира Mediafax инициаторът Борис Каменов. Медията припомня и думите му, че гражданите на трите области не искат да участват в корупцията и жителите на Северозападна България винаги са се борили за „истинска демокрация“.  На въпрос защо точно към Румъния искат да се присъединят трите области, „Каменов отговори без колебание, че румънската съдебна система е по-ефективна“.    На въпроса пък дали движението има прилики с Каталуния, Mediafax цитира думите му, че    Информация за подписката е публикувана в почти всички румънски медии - Antena 3, Realitatea, Evz.ro и други. ", "date": "2018.01.04", "title": "Румъния подхвана новината за сепаратистките желания на Монтана, Видин и Враца"}
{"url": "http://epicenter.bg/article/Valeri-Simeonov--/144369/2/0", "text": "Зад протестите срещу строителството на втори лифт в Банско прозират две причини – икономически и политически, а може би икономико-политически. Такъв анализ направи в студиото на предаването „Лице в лице“ по БТВ вицепремиерът Валери Симеонов. Според него курорти в Австрия, Швейцария и Франция са заинтересовани Банско да не се развива, защото Банско е в топ 5 на едни класации на зимни курорти и в топ 10 на други. Става дума за саботаж на определена икономическа политика, бе неговият извод.   „Зад протестите прозират два мотива. Единият е чисто комерсиален – има намесени средства на други държави, които приемат Банско като конкурент. Конкурент е на швейцарски, френски, австрийски курорти. Хората по опашките са от Македония, Гърция и като не намират условия тук, отиват другаде. Докато ние се дърляме, в Швейцария бе открита осемкилометрова писта върху глетчер. В Австрия пуснаха 16-километров кабинков лифт. Унгария, която няма планини, е пуснала два лифта в последните години, България – нито един. Това са паркетни еколози, както ги определи г-н Каролев. Втората причина е чисто политическа. И тя лъсна, като се видя кой подкрепя протестите. Десните искат да излязат от парализата, в която изпаднаха след изборите. Затова питам – тези протести икономически ли са или политически или са икономико-политически. Това, което се извършва в момента е манипулация с чистите помисли на млади хора, които ще бъдат увлечени. Стига сме си играли на толерантност“, заяви Валери Симеонов.   „Това лъсна с декларациите на партиите, които подкрепят този протест. „Да, България”, ДСБ, ДЕОС и други, които след 7 месеца парализа се опитват да излязат от безтегловността след изборите и търсят да придобият обществени и електорални дивиденти”, изтъкна той. Симеонов е категоричен, че не трябва Банско да се поставя в пълна парализа и невъзможност за разширяване.   Според вицепремиера не е необходима екооценка, защото не става въпрос за нов устройствен план, а за промяна в съществуващия.   Мотивите ми са на човек, който отговорно гледа на този казус, на този изкуствено създаден проблем, изтъкна Симеонов. Той показа снимки от лифта в Банско и заяви: „Това са опашките на въпросния лифт, чиято товароподемност може да се увеличи. Снимките са толкова красноречиви, че няма нужда от аргументация. Всеки човек, който милее за икономиката на този край, трябва да направи всичко необходимо, за да се разреши казусът с чакането. Чужденците идват веднъж и повече не се връщат.“   Лъжа е, че за строителството на втория лифт ще се изсекат вековни гори, смята Симеонов. И посъветва протестите да се осведомят какво означава „вековна гора“. И обясни, че тези гори са описани, те се намират в резервати.   Валери Симеонов атакува протестиращите зелени затова, че не роптаят срещу \"изтрепването на дивите кози от бракониери\" и срещу хора, които карат АТВ-та в Пирин и създават условия за ерозия в планината.   Докога някой ще се опитва да ми казва с какво трябва и с какво не трябва да се занимавам, коментира Симеонов думите на своя партньор в Обединени патриоти Волен Сидеров, че не са в управлението, за да се занимават с пързалки.   Симеонов първо каза, че няма да си говори чрез медиите със своите колеги, но после възмущението му се отприщи.   Не играя игра, аз работя по своите убеждения, заяви той. И декларира, че „Валери Симеонов няма с какво да го купят и да го вземат на концесия“. Припомни, че е дошъл от „средния бизнес“ и си е оправил положението.   Вицепремиерът и председател на НФСБ разкри, че в понеделник участниците в управлението ще се съберат на съвет на коалицията.    ", "date": "2018.01.04", "title": "Валери Симеонов: Курорти в Австрия, Швейцария и Франция са заинтересовани Банско да не се развива!"}
{"url": "http://epicenter.bg/article/V-Kardzhali-nazryava-skandal-kade-da-se-hvarli-krastat-na-Bogoyavlenie/144374/2/0", "text": "\r\n \r\n \r\n \r\n \r\n \r\n \r\n \r\n \r\n \r\n \r\n  - кръстът и децата за кръщението са пътували до реката с велосипеди, камили, фадрома, магарета, ретро-автомобил, БТР, каруца и т.н., хвърлян е от катамаран, от мост, от спасителна лодка на Гражданска защита. Включването на владиката обаче този път буквално елиминира плановете на местния свещеник да развее расо от делтапланер.  който след реставрацията е действащ православен храм. Свещенослужителят Николай създаде и неделно училище за деца, които също ще се борят да хванат кръста, но в специално изграден басейн в църковния двор.    в профила си във Фейсбук, „за да няма лавинообразно интерпретиране на информация“. Според Хасан Азис присъствието на Пловдивския митрополит Николай в Кърджали, който ще оглави тържествената литургия и ритуала по хвърлянето на кръста, е добрата новина. „   \" .  в социалната мрежа. Като „състезатели“ той посочва „определени личности, със силови и груби методи, които погазват религията и традициите за свои лични и политически цели“. : „В конкретика - груба намеса на полицията в свободното упражняване на религиозните обичаи и грубо потъпкване на свободата на вероизповеданието, това е в противовес с правото на свободен избор и практикуване на религия, всичко това намира своята регламентация основно в чл.13 и чл.37 от Конституцията на Република България. Още в раздел І – Основни начала /чл.13, ал.1 и 2/ – е закрепен принципът, че вероизповеданията са свободни, както и че религиозните институции са отделени от държавата“.   Хасан Азис отива още по-далеч в нападките си   Нито през времето на развития социализъм, нито през 28-годишния преход, историята помни такова безумие.    посочва Азис. Всяка година отбелязваме този ден по различен и иновативен начин за Кърджали и България /както е хорото в Калофер/, наш стремеж винаги е било да опазваме традициите и да създаваме общоградски празник“.    Измерва ли се демокрацията със събирането на религиозните водачи и посредством властта, с която разполагаш, да ги задължаваш как и къде да провеждат своите обреди?“   Публична тайна в Кърджали обаче е фактът, че тримата действащи енорийски свещеници са „прегърнати“ от партийните централи – отец Гарена гравитира плътно около ДПС, отец Николай е фаворитът на ГЕРБ и с партийната субсидия успя да построи неделното училище, а Боян Саръев е духовникът на Патриотите /б.а./, пише БГНЕС.   По-нататък кметът    „ Една друга партия се опита да вкара Мюфтийството в „правилно“ политическо поведение, а сега други, пак със силата на властта, се опитват да вкарват християнските водачи в друга „правилна“ политическа линия. Къде остава религиозната свобода – питам аз?! . Религията може да се практикува свободно, както от регистрирано вероизповедание, така и от обединение от вярващи, които не са се регистрирали като юридическо лице, така и от отделния вярващ.  заключава кметът Хасан Азис. Накрая той изразява увереност, че местните хора ще продължат своята традиция за Богоявление.", "date": "2018.01.04", "title": "Хасан Азис гневен: Председателят на парламента се опитва да узурпира празника на Богоявление!"}
{"url": "http://epicenter.bg/article/Maya-Manolova--Kampaniyata-sreshtu-Istanbulskata-konventsiya-e-trudno-obyasnima-/144375/2/0", "text": "Насилието над жени и домашното насилие са брутално посегателство върху правата на човека и са огромен проблем в световен, европейски и национален план. Според Световната здравна организация около 35% от жените по света са били подложени на физическо и/или сексуално насилие през 2016 г.   Това се заявява в позиция на омбудсмана Мая МАнолова, разпространена от нейния пресофис.  Данните на Агенцията за човешките права на Европейския съюз показват, че в Европа 1 от 3 жени над 15 г. е била подложена на физическо и/или сексуално насилие поне веднъж в живота си. Информацията за насилието над жени в България е не по-малко стряскаща – според проучване на „Алфа Рисърч“, всяка четвърта жена в България е жертва на домашно насилие. Българските неправителствени организации, които се занимават със защита на жени жертви на домашно насилие, предоставят още по-драстични данни - според национално представително изследване на фондация “Партньори България”, една от всеки 3 жени в България е подложена на насилие.   Някои от тези случаи приключват със сериозни физически наранявания и дори със смърт.   Според данни от съдебната статистика 35 % от случаите на убийства и опити за убийства на жени са извършени от настоящ или бивш интимен партньор на жертвата. Насилието, основано на пола, включва още побоища, изнасилвания, обиди и унижения, ограничаване на свободата, изолиране на жертвата, следене и преследване на жертвата, финансов натиск, унищожаване на имущество, заплахи и физическо насилие към близки.  Можем ли да замълчим при тези тревожни факти? Убедена съм, че не! Като застъпник за правата на българските граждани заявявам, че насилието не може и не трябва да бъде толерирано. Затова настоявам, че конвенция, която осигурява защита срещу домашното насилие и насилието, основано на пола, трябва да бъде в сила и за България.  Истанбулската конвенция е важен инструмент на Съвета на Европа срещу насилието над жени и домашното насилие. Тя задава европейски стандарт, подкрепян от държавите-членки на ЕС и от самия ЕС, който я подписа на 13 юни 2017 г. От 28 държави-членки на ЕС всички са подписали Истанбулската конвенция, а 17 са я ратифицирали. От всички 47 държави-членки на Съвета на Европа, Конвенцията не е подписана единствено от три държави – Русия, Армения и Азърбайджан.  Подкрепата към нея от страна на европейските държави е обяснима, защото тя осигурява завършена правна рамка и цялостна политика с конкретни мерки за превенция, защита на жертвите и преследване на насилниците.  Затова кампанията срещу Истанбулската конвенция, която се развива в момента, е трудно обяснима – дали тези, които се обявяват против Конвенцията толерират домашното насилие? Да разбираме ли, че тези, които са против ратифицирането на Истанбулската конвенция, са съгласни жени и деца да бъдат бити и насилвани, да няма строги санкции за насилниците или да не се изграждат кризисни центрове в подкрепа на жертвите?  Това е сърцевината на Конвенцията - криминализиране на редица актове, свързани с домашно насилие и насилие, основано на пола, мерки за защита от насилие (забрана на извършителя да приближава пострадалото лице, жилището, местоработата и местата за социални контакти и отдих на пострадалото лице при условия и срок, определени от съда; задължаване на извършителя на насилието да посещава специализирани програми; насочване на пострадалите лица към програми за възстановяване), осигуряване на консулска и друга защита и подкрепа за българските граждани, жертви на насилие зад граница, предоставяне на специализирани услуги за подкрепа на жени, жертви на насилие и техните деца (денонощна безплатна телефонна линия; консултативни центрове за пострадали от домашно насилие или насилие, основано на пола или центрове за защита от сексуално насилие; кризисни центрове за пострадали от домашно насилие или насилие, основано на пола).  Това са мерки, които са необходими и важни, за да бъде осигурена защита на жертвите на домашно насилие и насилие, основано на пола и не мога да се съглася, че те са прекомерни или неприемливи.  Мога да се съглася обаче, че кампанията срещу ратифицирането на Истанбулската конвенция стана възможна, заради липсата на предварителен обществен дебат, в който да бъдат обяснени смисъла, значението и последиците от тази ратификация, както и заради липсата на дебат относно необходимите промени в националното законодателство.  В становище до Министерството на правосъдието подкрепих внасянето на Истанбулската конвенция, но само след направени промени в националното законодателство и продължавам да отстоявам тази позиция. Още повече, че предложенията са готови. В Министерството на правосъдието специална работна група от представители на институциите и неправителствени организации изготви конкретни предложения за промени в Наказателния кодекс и в Закона за защита от домашното насилие.  В контекста на дебата „за и против“ ратифицирането на Истанбулската конвенция тези законодателни промени трябва да бъдат обсъдени и то възможно най-скоро. Затова призовавам Министерството на правосъдието да ги включи в пакета ратификационни документи, които предстои да изпрати в Народното събрание. Само така ще бъде проведено аргументирано обсъждане на конкретните промени в националното законодателство, на последиците от ратифицирането и ще бъдат пресечени спекулациите по темата.  В този дебат ще бъдат обсъдени и резервите, които Република България може да направи във връзка с ратифицирането, тъй като тези резерви също дават възможност опредени разпоредби да бъдат изключени от приложното поле на Конвенцията за нашата държава.  Убедена съм, че по този начин институциите ще успеят да разсеят нагнетяваните страхове в обществото и ще осигурят адекватна защита на жертвите на домашно насилие. Така България ще ратифицира Истанбулската конвенция с вярата на цялото ни общество, че насилието срещу жените и домашното насилие не бива да бъде толерирано, а трябва да бъде категорично осъдено.", "date": "2018.01.04", "title": "Мая Манолова: Кампанията срещу Истанбулската конвенция е трудно обяснима "}
