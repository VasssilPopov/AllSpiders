{"url": "http://epicenter.bg/article/Akad--Stefan-Vodenicharov--S-politicheska-partiya-edinenie-nyama-da-stane--VIDEO--/169314/2/0", "text": "С политическа партия единение няма да стане. Единение ще се постигне само с хора, които имат вътрешното чувство, че искат отечеството да върви напред, нещата да вървят нормално. Хората с различни политически убеждения са добре дошли. Вчера в залата от 180 човека, целият спектър беше на различни политически принадлежности, но всички те се бяха събрали с желанието нещо добро да се случи в България – да се единим.  Това каза инициаторът на Сдружение „Единение” Академик Стефан Воденичаров в ефира на предаването „Денят на живо” по Канал 3. Вчера в Народния театър „Иван Вазов” се проведе сбор на сдружението.  \"Миналото не може да ни едини. 100 години разделение – нека го оставим на историците. Ако седнем всички да мислим, какво трябва да се направи в един дългосрочни програми в следващите 25-30 години. . При нас е: на 4 години правим избори, идва някой, казва аз ще правя така, другият казва: другите нищо не правиха. Ако нямаме дългосрочни програми, като например в здравеопазването, демографията – в тези области резултатите са виждат след 15-20 години. Ако повече хора обсъждат и почувстват, че са съавтори и са част от тези програми, нещата ще се случат и който идва да управлява, независимо коя партия представлява, ще трябва да следва това нещо, защото това ще бъде задължително за всички, които управляват. Това ще ни едини, бъдещето, мисленето за бъдещето\", разясни академик Воденичаров.  \"Ние разговаряме с политиците, програмите са давани и на правителството, и на хората в парламента, ходено е из страната, говорено е. Навсякъде се среща разбиране по голяма част от въпросите, но вече трябва да се направи така, че хората в страната да бъдат по някакъв начин информирани, да бъдат събудени и те самите да поставят пред бъдещите политици, които ще искат да управляват държавата, да се случи това\", по този начин, каза той.  Цялата група от 33 организации – обществени и професионални, не са само учени, не са само интелектуалци, това е целият спектър на българското общество, разкри още академикът за Сдружение „Единение”.  \"Преди изказването на президента с него имахме среща аз и акад. Георги Марков. Президентът първо говореше за помирение, а след това за единение. Ние казваме, че миналото не може да ни едини, да мислим заедно за бъдещето\", разказа още акад. Воденичаров.  ", "date": "2018.11.27", "title": "Акад. Стефан Воденичаров: С политическа партия единение няма да стане (ВИДЕО) "}
{"url": "http://epicenter.bg/article/Kaloyan-Pargov--Vazhno-e-da-zapochne-razgovor-mezhdu-obshtinite-i-taksimetroviya-bransh/169287/2/0", "text": "За мен е важно да се започне един конкретен разговор между Национално сдружение на общините и таксиметровия бранш. Това каза лидерът на БСП – София и заместник-председател на Комисията по транспорт и туризъм на Столичния общински съвет Калоян Паргов на среща с представители на таксиметровия бранш в столицата, предаде репортер на Агенция \"Фокус\". “Трябва да се търси някъде пресечна точка на интереса на всички, който да удовлетворява повечето от вас. Проблемите, които се обсъждат, ако касаят законодателна инициатива, трябва да бъдат отнесени към Народното събрание и съответно към правителството, ако касае неговите компетенции”, допълни той. “Каквито и тарифи да има, те трябва да гарантират три неща - сигурност, качество и комфорт на таксиметровия превоз, защото всички клиенти искат да се качат в чиста, подредена кола със спретнат и вежлив шофьор. Поради тази причина, тъй като има такива изисквания, разговорът за тарифи е свързан със самото превозно средство. Един е разходът за такси \"Мерцедес\", а друг за \"Рено\". Тоест има различни разходи”, каза още Паргов.   Незаконни са практиките, предлагани в социалните мрежи подобни на споделеното пътуване, каза още Калоян Паргов. Той заяви, че тези услуги също струват пари на ползващите ги и отнемат от клиентелата на таксиметровите шофьори. \"Въпросът е как да се пресекат тези незаконни практики, които отнемат от вас\", добави той.  \"Въпрос, който се появява в публичното пространство е и на какви условия трябва да отговарят автомобилите, за да има равнопоставеност. Мисля, че сте мислили по този въпрос, защото иначе тръгваме от различни позиции, които влияят на крайния резултат - вашата печалба”, допълни Паргов.  “Друг въпрос, който винаги сте поставяли са стоянките. В един голям град те никога не достигат. Центърът за градска мобилност глобява нарушителите паркирали на стоянка на таксита, защото знакът за таксита няма забранителен характер, но пречи на таксиметровите шофьори да паркират на означените места”, каза още той и даде думата на представителите на таксиметровите шофьори за въпроси.  ", "date": "2018.11.27", "title": "Калоян Паргов: Важно е да започне разговор между общините и таксиметровия бранш"}
{"url": "http://epicenter.bg/article/Karakachanov--DABCh-da-se-zakrie--ako-se-vazstanovi-ministerstvoto-za-balgarite-v-chuzhbina-/169291/2/0", "text": "Би имало смисъл в закриването на Агенцията за българите в чужбина, ако на нейно място се възстанови съществувалото министерство за българите в чужбина от първия мандат на Борисов. Това заяви вицепремиерът, министър на отбраната и лидер на ВМРО Красимир Каракачанов, цитиран от Канал 3.  \"Агенцията за българите в чужбина като структура има основна цел да се грижи за възпитанието и поддържането на съзнанието и връзките на българските общности с държавата България. Говорим за българските общности не само от новата емиграция, която е около 1,5 млн., но и със старите български исторически общности в съседните на България страни – най-вече Македония, Сърбия, Румъния, а и по-далечни като Молдова и Украйна. Закриването на Агенцията за българите в чужбина би имало смисъл, ако на нейно място се възстанови съществувалото Министерство на българите в чужбина от първия мандат на г-н Борисов. Тогава министър на българите в чужбина беше Божидар Димитров\", разясни вицепремиерът.  Трябва да има сериозен държавен орган, за мен това е по-добре да бъде Министерство на българите в чужбина, отколкото една държавна агенция, който държавен орган да осъществява политиката на държавата спрямо българските общности, защитавайки и отстоявайки техните социални и ако щете, исторически интереси в някои страни, съседни нам, които отричат дори съществуването на такива български общности, аргументира се лидерът на ВМРО.  ", "date": "2018.11.27", "title": "Каракачанов: ДАБЧ да се закрие, ако се възстанови министерството за българите в чужбина "}
{"url": "http://epicenter.bg/article/750-leva-globa-za-deputat--koyto-otsastva-ot-poimenna-proverka/169293/2/0", "text": "Депутатите да бъдат глобявани със 750 лева всеки път, когато поименната проверка ги уличи, че отсъстват от пленарната зала.  Предложението за строгата санкция направи шефът на правната комисия Данаил Кирилов от трибуната на Народното събрание, съобщава \"Канал 3\".  Той ще го защити и по време на следващото заседание на комисията, което е в сряда.  За да стане факт тази санкция обаче, тя трябва да бъде записана в правилника за работа на Народното събрание.  Кирилов лансира предложението си след поредната разправия между представителите на управляващите и опозицията по темата \"проверка на кворума\".  Този път Таско Ерменков отбеляза, че проверката показва 134 депутати, а гласуват само 96. Къде се изпаряват останалите 38, възмути се народният представител. Човек оставал с впечатлението, че кворумът се нагласява, за да минават закони, усъмни се соцдепутатът.  Димитър Лазаров от ГЕРБ репликира Ерменков с конкретен намек към него лично. \"Едни хора, които ги няма на поименната проверка, идват и се изказват. То бива, бива призраци, но чак толкова“, възмути се Лазаров, като цитира и фразата от Манифеста на Маркс и Енгелс \"Един призрак броди из Европа - призракът на комунизма\".  \"Това е признак за хората с раздвоено съзнание, които не искат да работят“, заключи депутатът от ГЕРБ.  ", "date": "2018.11.27", "title": "ГЕРБ предлага 750 лева глоба за депутат, който отсъства от поименна проверка"}
{"url": "http://epicenter.bg/article/Dzhambazki-zabravil-pistoleta-si-v-bagazha-na-pat-za-Bryuksel/169295/2/0", "text": "Един банален случай, в който човек в командировка, в личния си сак за пътуване е забравил да извади законно притежаваното си лично оръжие. Така виципремиерът и министър на отбраната Красимир Каракачанов коментира случката с евродепутатът Ангел Джамбазки, за който се появи информация, че е бил хванат със зареден пистолет на летището в София.   „При установяването на този факт, то е оставено, даден е протокол и след няколко дни на връщане в България оръжието е върнато”, уточни Каракачанов. „Не бих казал, че има нещо много дълго или пикантно за обсъждане, каза още той вицепремиерът.   По правило преноса на оръжие на самолет в багажа не е забранен, превозването на всякакъв вид огнестрелни оръжия обаче трябва да бъде съобщавано на превозвача предварително и при регистрация за полет на летището.   Днес в. \"Дума\" написа, че евродепутатът от ВМРО Ангел Джамбазки е бил хванат със зареден пистолет \"Макаров\" на летище София миналата сряда преди обяд.  Според публикацията членът на Европарламента е носел в себе си зареден \"Макаров\" с осем патрона и един в цевта. По време на конфискуването Джамбазки започнал да спори с проверяващите го служители, пише още вестникът, който описва разправията. Съставен му е бил и протокол за изземане на пистолета заради мерките за сигурност.   За Канал 3 лично Джамбазки обясни: \"Имам законно притежавано оръжие и спазвам българското законодателство\", каза още Джамбазки. Той заяви, че не желае да коментира повече на този етап публикацията, която определи като \"гнусарщина\".", "date": "2018.11.27", "title": "Джамбазки забравил пистолета си в багажа на път за Брюксел"}
{"url": "http://epicenter.bg/article/Ivaylo-Kalfin--/169294/2/0", "text": "Не вярвам да се стигне до открит конфликт и мигрантска вълна от Украйна, заяви в предаването \"Плюс - минус\" по Нова телевизия бившият вицепремиер и бивш външен министърИвайло Калфин. И в момента Полша дава паспорти на украински граждани, посочи той.   Според Калфин за ЕС са важни, както отношенията с Русия, така и с Украйна. \"Освобождаването на корабите и моряците е по-скоро добро пожелание, тъй като това би било стъпка към деескалация. Но като цяло няма изненада в този конфликт. Това бе очаквана провокация. Накратко, Русия претендира, че това са нейни териториални води, а Украйна твърди, че Крим е украинска територия\", смята Калфин.   Когато НАТО иска да застане на границата на Русия се появява някакъв замразен конфликт, обърна внимание бившият външен министър.   Не е случайно, че Путин разговаря с Меркел по телефона. ЕС може да търси посредничество, да даде основата на диалога. Поне решаването на статута на Керченския проток би била една добра стъпка, изтъква Калфин.   А по повод на реакцията на американския президент Доналд Тръмп и откритата му критика към \"Северен поток 2\", Калфин каза, че няма забрана за \"Северен поток 2\", така, както \"ние си бяхме въобразили, че има забрана за \"Южен поток\". Тръбопроводът, който трябва да доставя газ директно от Русия на Германия, заобикаляйки Украйна не е изгоден за САЩ, които искат да продават шистов газ, посочи той.   \"ЕС трябва да има по-различна позиция от тази на НАТО и САЩ, понеже политиката, който води Тръмп, е изцяло силова. Може би ЕС трябва да потърси посредничество между Русия и Украйна. Решаването на статута на Керченския проход би било добро начало и тук ЕС трябва изиграе ролята на медиатор\", заяви Калфин и добави, че едва ли в крайна сметка ще се стигне до открит военен конфликт или някаква мигрантска вълна от Украйна към България.   Ивайло Калфин отговори и на въпроси, свързани с \"Турски поток\" и вероятността тръбата да завие към България. \"Засега е ясно, че \"Турски поток\" стигна до Турция. ЕС не дава политически решение по законодателство, когато се спазва законодателството, няма как ЕК да спре една страна\", каза той.   Ивайло Калфин отговори и на въпроси, свързани с Пакта за миграция на ООН. Бившият вицепремиер изрази становище, че това е това един полезен документ, който не е задължителен за страните.  \"Има нужда от подобна платформа, защото в този Пакт има редица полезни неща, като например разграничаването между легална и нелегална миграция\", посочи Калфин. И обърна внимание, че 90% от мигрантите са в страните, съседни на своята. \"Лявото пространство в момента е извън парламента, тъй като БСП става все по-консервативна и националистическа партия. В този вид тя няма нищо общо с лявото\", каза Ивайло Калфин, отговаряйки на въпрос за бъдещето на лявото. Той изтъкна, че протестите в страната показват социално напрежение заради неравенствата.    ", "date": "2018.11.27", "title": "Ивайло Калфин: Не вярвам да се стигне до открит конфликт Русия - Украйна и мигрантска вълна"}
{"url": "http://epicenter.bg/article/BSP--Da-se-proveryat-publikatsii-za-apartamenti-na-Atanasova--Dobrev--Velchev-i-Todorov-ot-GERB/169297/2/0", "text": "Внасяме искане с настояване КПКОНПИ да се сезира и да провери публикациите в медиите по отношение на апартаментите на Десислава Атанасова, Делян Добрев, Красимир Велчев и вече бившият народен представител Антон Тодоров. Това каза пред журналисти в парламента секретарят на ПГ на \"БСП за България\" Филип Попов, предаде репортер на Агенция „Фокус“.  „Искането до КПКОНПИ е свързано с това, че за сигнал се считат и медийни публикации по отношение на корупция или конфликт на интереси. Такива публикации имаше по отношение на финансовия министър Владислав Горанов“, посочи той.  „Комисията да провери какво е основанието за придобиването на апартаментите им. Имат ли, нямат ли наем“, коментира Филип Попов. „Публикации имаше и в централни медии и телевизии\", уточни той.  Попитан, ако излезе, че това е фалшива новина, как ще процедира БСП, Попов посочи: „Искаме Комисията да провери фалшива новина ли е или не. Такъв е законът. Така са го написали управляващите от ГЕРБ. Нека да се сезират и да проверят за какво иде реч“.  „Обвиненията, които съществуват в медиите, са сериозни, по отношение на корупция и конфликт на интереси. Работа на Комисията е да провери“, заяви депутатът.  „Това е сигнал, а не обвинение. Не е нещо преднамерено. Нека се провери сигналът“, каза още Филип Попов.   Припомняме, че в lentata.com е публикуван текст (от ФБ - страницата на Ангел Славчев), че освен министър Горанов и други четирима депутати от ГЕРБ имат апартаменти, ползвани без наем, или купени на „народни“ цени през щедрия \"кръстник\" Сариев. Това са Десислава Атанасова, която се шири в 250 квадрата в “Царско село” и отново формално собственост на Иван Сариев.  Депутатът и бивш министър Делян Добрев пък направо е придобил имота като “дарение” от Сариев. Сариев преди това го е купил за 400 хиляди лева.  Красимир Велчев, също депутат, пък ползва офис в “Есте” без наем. Имотът също е на Сариев.  Сайтът „Биволъ“ публикува нови разкрития за баровски имот на Витоша във вилна зона „Ярема“, за който съседите твърдят, че е на министър Горанов. „Фрог нюз“ още през 2015 г. публикува снимки от грандиозния строеж, предшестван от поголовна сеч на борове. Нито една институция тогава не реагира. Три години по-късно главният прокурор Сотир Цацаров заяви, че за първи път научава от Слави Трифонов, че Горанов живее в огромен апартамент, даден му за безвъзмездно ползване.  „Фрог нюз“ публикува по-късно снимки на завършения мега строеж, пред който Горанов гордо се разхожда с едно от децата си.  ", "date": "2018.11.27", "title": "БСП: Да се проверят публикации за апартаменти на Атанасова, Добрев, Велчев, Тодоров и Горанов"}
{"url": "http://epicenter.bg/article/API-s-apel-kam-shofyorite--Tragvayte-s-podgotveni-za-zimni-usloviya-koli/169299/2/0", "text": "Шофьорите, на които им предстои пътуване през следващото денонощие, да тръгват с автомобили, подготвени за движение при зимни условия, апелираха от Агенция \"Пътна инфраструктура\" (АПИ).  Прогнозата на метеоролозите е за сериозно застудяване и на много места дъждът ще се усили и ще преминава в сняг. Необходимо е да се кара внимателно, със съобразена скорост, да се спазват правилата за движение, необходимата дистанция и да не предприемат резки маневри.   Блокирането на движението от превозни средства, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.  На директорите на областните пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места, информират от Агенцията.  В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества.", "date": "2018.11.27", "title": "АПИ с апел към шофьорите: Тръгвайте с подготвени за зимни условия коли"}
{"url": "http://epicenter.bg/article/Spetsoperatsiya-sreshtu-narkorazpostranenieto-se-provezhda-v-Burgas--Nad-10-dushi-sa-arestuvani/169236/3/0", "text": "Над 15 души са задържани за разпространение на наркотици при специализирана полицейска операция в Бургас, съобщи старши комисар Калоян Калоянов, директор на ОД на МВР Бургас, предеде Novini.bg. Акцията е на областната дирекция на полицията и ГДБОП. Тя продължава и в момента.   Операцията се осъществява под надзора на Специализираната прокуратура и е започнала в 6 ч. сутринта.  Сред задържаните са Тодор Атанасов, известен като Томи Черния, и Жеко, съобщи bTV.  ГДБОП претърси жилищни сгради на улиците „Цар Симеон Първи” и „Съединение” в Бургас.   Униформените са влизали поред в апартаментите.   20 души са задържани в Бургас и София при операция на Специализираната прокуратура и ГДБОП срещу организирана престъпна група за разпространение на наркотици. Това съобщиха по-късно от пресцентъра на Апелативна специализирана прокуратура.   В ранните часове на деня започна съвместната операция на ГДБОП, Специализираната прокуратура и ОДМВР – Бургас по неутрализиране на организирана престъпна група за разпространение на наркотици на територията на Бургас и София.   Общо 20 лица – 12 в Бургас и 8 в столицата, са задържани с полицейска заповед за срок до 24 часа. Продължава събирането на доказателства, предстоят и разпити на свидетели. След преценка на доказателствата, наблюдаващият делото прокурор ще определи какви обвинения и на кои лица да бъдат повдигнати.      ", "date": "2018.11.27", "title": "Спецоперация срещу наркоразпостранението: 20 души са арестувани в София и Бургас"}
{"url": "http://epicenter.bg/article/Evrostat--Polovinata-balgari-ne-mogat-da-se-spravyat-s-neochakvani-razhodi/169238/4/0", "text": "Близо 53 % от българите не са могли да се справят с неочаквани финансови разходи през миналата година, показват данни от анализ на Евростат за делът на хората в ЕС, които са били изправени пред неочаквани финансови проблеми през 2017 г. Средният показател в ЕС за хората, които не са могли да реагират адекватно пред неочаквани парични предизвикателства през миналата година е бил 34 %, сочи европейската статистика.   Все пак Евростат отчита, че делът на българите, които са имали подобни проблеми през миналата година, е намалял с един процент в сравнение с предходната 2016 г., когато 54 % от сънародниците ни не са успели да реагират на финансови предизвикателства. Като цяло в ЕС делът на хората с подобни проблеми е намалял с 2,5 % - от 36,5 % през 2016 г. - до 34 % през м.г., отчита Евростат, съобщи БНТ.   Европейската статистика дава данни и за това колко процента от европейците въобще не могат да си позволят покупката на кола /нова или на старо/ - за ЕС този показател е 7%. За България - 20 %, а за Румъния - 30 %. Финансовите проблеми на българите се потвърждават и от други данни на родната статистика относно някои нагласи на сънародниците ни спрямо тяхното благосъстояние: около 46 % от българите са били настроени негативно около ситуацията със спестяванията си, тоест нямали са възможност да заделят пари.   Други 70 % от сънародниците ни не биха могли да изразходват голяма сума за ремонт на дома си. Около 80 % от българите пък не биха могли да си купят ново жилище в рамките на една календарна година. Само 30 % от сънародниците ни /или всеки трети българин/ би имал възможност да задели пари за покупка на предмет с дълготрайна употреба, сочат актуални данни на родната статистика.   Най-нисък дял на жители от европейска страна, които не биха могли да се справят с финансови проблеми, е регистриран през м.г. в Малта - едва 15 %. Други страни с добро финансово самочувствие относно неочакваните разходи са още: Австрия, Холандия и Люксембург - там едва 20 % от жителите им нямат възможност да се справят с неочаквани финансови предизвикателства.   Най-висок дял на хора с проблеми относно финансови разходи е регистриран в Латвия - 60 %, Хърватия - 56 %, България - 53 %, Румъния - 52 %, Литва и Кипър - с по 50 % и др.   В страни с развити икономики като Италия, Испания, Великобритания и Франция, делът на хората, които не биха се справили с неочаквани финансови проблеми варира от 38 % за Италия - до 35 % във Великобритания.   Всеки четвърти жител в Румъния и всеки пети в България и Унгария не биха могли да си позволят купуването без проблеми на кола, отчита също Евростат. Обратно, в другия край на скалата са страни като Малта и Кипър, където едва 2 % от хората не биха могли да си позволят покупка на кола, следвани от Люксембург, Италия и Франция - с по 2,5 % от жителите, които биха изпитали финансови трудности при покупката на кола и др.   Като цяло най-висок е делът на хората в ЕС с финансови проблеми, които не биха могли да реагират при неочаквани парични предизвикателства сред следните категории европейци: самотните родители с деца - 60 % и при възрастните двойки над 65 години - 25 %.  ", "date": "2018.11.27", "title": "Евростат: Половината българи не могат да се справят с неочаквани разходи"}
{"url": "http://epicenter.bg/article/99-godini-ot-Nyoyskiya-dogovor/169218/11/0", "text": "Преди 99 години на 27 ноември 1919 г. се подписва една от най-пагубните спогодби в цялата българска история - Ньойският договор.   В края на Първата световна война, българската държава е от страната на загубилите най-големия дотогава световен конфликт. Тя, както и останалите съюзници от Централните сили, е принудена да сключи договор, който предначертава бъдещето на Европа, договор, който поставя крайно жестоки клаузи върху победените страни и години по-късно дава отражението си върху целия свят.   Ньойският договор е наказанието за погрешния избор от лятото на 1915 г., когато цар Фердинанд и правителството на Васил Радославов вкарват България във войната на страната на Тройния съюз, казва историкът акад. Георги Марков. Това, според него е стратегическа грешка на управляващите. Но цар Фердинанд се прибира в Кобург, а Васил Радославов намира убежище в Баден-Баден. А плаща българският народ. Този договор е поредната национална катастрофа за страната. Той откъсва от България Струмишко, Босилеградско, Царибродско и половината от Кулско. Отнема излаза към Бяло море през Западна Тракия, потвърждава разделянето на Македония между Сърбия и Гърция и отнема Южна Добруджа, житницата на България.   В края на 1919 г. българска делегация, начело с министър-председателя Александър Стамболийски е изпратена към Франция. Отношението на французите към пратениците е било като към военнопленници. Техният достъп до външния свят е бил изключително ограничен, като още с пристигането си в Париж на българите е било забранено да излизат от хотела, в който са настанени, без специално разрешение.   11 278 кв. км. територия е откъсната от България, 600 хиляди българи остават извън границите. Репарациите, които трябва да изплати страната ни на съюзниците възлизат на 2,25 милиарда златни франка. Според Ньойския договор губим Южна Добруджа, но и Струмишко и Западните покрайнини. Западна Тракия е окупирана от френски войски, а на конференцията в Сан-Ремо през 1920 г. Антантата я предава на Гърция с уговорката тя да осигури на България свободен и безмитен излаз на Бяло море - нещо, което никога не става. От военна гледна точка на българите е забранено да притежават тежки въоръжения, да притежават наборна армия, а професионалната войска е ограничена до 20 000 души. С течение на времето родните политици успяват да се договорят и за 10 000 жандармеристи и 3000 души гранични войски.      ", "date": "2018.11.27", "title": "99 години от Ньойския договор"}
{"url": "http://epicenter.bg/article/-Entusiast--preizdava-bestselara-na-Lyudmila-Filipova--Stakleni-sadbi-/169290/6/0", "text": "Десет години след първата си публикация хитовият роман на Людмила Филипова „Стъклени съдби“ излиза в ново издание от „Ентусиаст“.   Авторката на „Смисълът“ и „Анатомия на илюзиите“отново прави дисекция на проблемите от настоящето и бъдещето на човечеството, за рисковете от промени в еволюционното развитие на хората, за изкуствено създадения живот и моралните последствия, произлизащи от игра, която може да бъде и много опасна.  През годините „Стъклени съдби“ се е превърнал в бестселър, който печели не само много почитатели, но и няколко престижни световни награди като Prix du livre européen (2008), Hidden River (2009) и един от най-значимите руски литературни призове Yugra. През 2009 г. е номиниран за роман на годината в България, а освен у нас е публикуван в Сърбия и Русия, като в последната е продаден в тираж от над 200 000 копия.  Успехът на „Стъклени съдби“ не е случаен, тъй като това е първият роман, посветен на глобалните проблеми, свързани с търговията на човешки ембриони и генетичен материал, както и с технологиите за асистирана човешка репродукция. По света вече има десетки милиони замразени ембриони. Малцина обаче предполагат как този факт променя всичко около нас.  Книгата проследява историята на четирима близнаци, родени от четири различни майки в различни страни и различни години. Едно ужасно престъпление обаче преплита съдбите им въпреки всички обстоятелства. Следовател Вълчанов е този, който трябва да разгадае тази аномалия и да сглоби всички парченца от на пръв поглед необяснимата ситуация. В неговото разследване се сблъскват любовта, моралните закони, ценностите на съвременното общество и интересите не само на много частни клиники и лаборатории за хора, но и на една мощна Корпорация, която се опитва да измести ролята на природата и на вече превърналите се в традиционни методи за асистирана репродукция.  „Стъклени съдби“ не е научна фантастика – всички данни в нея са действителни, всичко описано е реално и вече се случва. Днес, тук и сега. „Наясно съм, че с една книга няма да променя света. Но може би след като я прочетат, хиляди семейства ще могат да вземат информирано решение за бъдещето на децата си и дори за човечеството“, споделя авторът Людмила Филипова. С романа си тя напомня, че фактите, принадлежащи на утрешното поколение, все още са в ръцете на днешното. А това значи, че са променливи величини.  Представянето на новото издание на „Стъклени съдби“, както и дискусия по темите от книгата, ще се състои на 5 декември от 19:00 часа в „Кино култура“.   Людмила Филипова следва магистратура по астрономия към Физическия факултет на Софийския университет „Св. Климент Охридски“. Завършила е специалност „Икономика и управление на индустрията“ в УНСС и има магистърска степен по мениджмънт от „Сити Юнивърсити“ САЩ. През 2009 г. завършва програма по творческо писане в Оксфорд. Участник е в българските антарктически експедиции през 2015, 2016 и 2018 г.  Автор е на книгите „Анатомия на илюзиите“ (2006), „Червено злато“ (2007), „Стъклени съдби“ (2008), „Мастиленият лабиринт“ (2009), „Антихтонът на Данте“ (2010), „Аномалия“ (2011), „Печатна грешка“ (2012), „Където се раждат ангелите“ (2013), „Войната на буквите“ (2014), документалната книга „Пътуване до Края на света“ (2015) и „Смисълът“ (2017), някои от които са преведени и издадени в Америка, Русия, Сърбия, Гърция, Румъния, Кипър и Турция. По три от романите се разработват международни филмови продукции. National Geographic засне и излъчи документален филм с участието на Людмила Филипова по романа ѝ „Мастиленият лабиринт“. През 2011 г. е наградена с отличието Жена на годината. Книгите ѝ са преиздавани многократно в големи тиражи. Член е на APECS и на БАИ. Има номинации в престижни международни литературни конкурси. ", "date": "2018.11.27", "title": "„Ентусиаст“ преиздава бестселъра на Людмила Филипова „Стъклени съдби“"}
{"url": "http://epicenter.bg/article/ukrasa/169233/7/0", "text": "Първата дама на САЩ Мелания Тръмп представи тазгодишната коледна украса на Белия дом, като тя е вдъхновена от лайтмотива \"Съкровищата на Америка\", предаде Асошиейтед прес, цитиран от Дарик. Самата Мелания Тръмп е участвала в проекта, включващ и дърво, украсено от семейства, изгубили близки във войната в Ирак. В украсата са включени типични дръвчета и типични пейзажи от градовете Ню Йорк, Сейнт Луис, Чикаго и Сан Франциско. Бяха показани също традиционната къща от джинджифилов хляб и коледната елха на Белия дом, която е висока 5,5 метра. Мелания Тръмп пусна видео в Туитър, в което е заснета как преминава през тазгодишната празнична коледна украса, която включва и орнамент с мотото на нейната кампания в полза на децата \"Бъди най-добър\".", "date": "2018.11.27", "title": "Белият дом блесна с коледна украса, вдъхновена от лайтмотива \"Съкровищата на Америка\" (Снимки)"}
{"url": "http://epicenter.bg/article/Kak-shte-izglezhdat-detsata-na-Hari-i-Megan-/169232/10/100", "text": "Херцозите на Съсекс . Двойката вероятно ще посрещне новия член още преди да отпразнува първата годишнина от брака си, която ще отбележат на 19 май догодина.   Веднага след обявяването на бременността на херцогинята започнаха залаганията за пола и името на бъдещия кралски наследник. Все още няма официално потвърждение за пола на бебето, името въобще не е коментирано. Разбира се обаче, не закъсняха предположенията как ще изглеждат децата на щастливата двойка? \r\n \r\n \r\n \r\n \r\n Наскоро  . За да създаде скиците си на момче и момиче той внимателно проучил множество снимки на Меган и Хари. Експерти коментират, че и , което пък не помага за точни предположения кои черти ще наследи бъдещето им дете.   Според Мълинс например , но . . Косата му ще бъде малко по-тъмна от тази на баща му, устните му - малко по-големи. Своето предположение за бъдещите наследници в британското кралско семейство представи и проф. Д’Лин Уалдрон. Тя е помагала на ФБР при откриването на отдавна изчезнали деца, а за филми, списания и телевизионни програми е създавала достоверни портрети на бъдещите деца на звезди. Още през 2014 г. например тя представи принц Джордж, първородния син на Уилям и Кейт, като тийнейджър. Сега проф. Д’Лин Уалдрон показва портрет на момченце, което държи сестричката си. Момченцето много прилича на принц Хари, а момиченцето има по-тъмни черти като майка си.   В света на технологиите, разбира се, експертите се допитаха и до специален софтуер, който обединява чертите на двамата родители. Резултатът показва деца с характерните черти на Хари и Меган, като потвърждава и вероятността наследниците им да бъдат високи. Хари е с височина 188 см, а Меган - 170 см, така че е много вероятно дъщеря им да е около 175 см, а синът им дори да надрасне баща си.   В оставащите месеци до раждането на бебето на Меган и Хари вероятно предположенията ще нараснат още. И макар всичко да остава в сферата на хипотезите, от самото начало е ясно, че на бял свят ще се появи още едно очарователно бебе.   Любопитно е, че предположения как ще изглежда детето на Меган и Хари има още от 2017-а, година преди двамата да минат под венчило.   Източник: дарик  ", "date": "2018.11.27", "title": "Как ще изглеждат децата на Хари и Меган?"}
{"url": "http://epicenter.bg/article/Samo-za-minuta-sadat-reshi-da-ostavi-Alek-Bolduin-na-svoboda-/169259/10/100", "text": "Американският , прочут със своите пародии на президента Доналд Тръмп в телевизионната програма Saturday Night Live, е обвинен в опит за  , съобщи телевизия Ен Би Си, цитирана от Дарик.   Заседанието на съда в Манхатън продължи по-малко от 1 минута. Прочетоха обвинението на актьора и му разрешиха да остане на свобода. Обвинението заявява в съдебните материали, че  и той е „блъснал човека“, който е направил това. Адвокатът на актьора Алън Абрамсон отрича обвиненията по адрес на неговия клиент. „Болдуин не е извършил никакво престъпление. Убедени сме, че делото ще бъде урегулирано в съда веднага, след като приключи напълно разследването“, каза той. Актьорът беше   в една от , където дори в почивен ден . Той си харесал току-що освободило се място за паркиране, но бил изпреварен от 49-годишен шофьор. Болдуин не успял да овладее емоциите си и използвал сила. Потърпевшият е приет в болница. През 2004 г. в Ню Йорк той бе в еднопосочна улица и повишаване на тон на полицай. През септември 2017 г. Алек Болдуин бе награден с най-престижната телевизионна награда „Еми“ за най-добра поддържаща мъжка роля в комедийната програма Saturday Night Live. Той е изпълнил над 80 роли в киното и телевизията.", "date": "2018.11.27", "title": "Само за минута съдът реши да остави Алек Болдуин на свобода "}
{"url": "http://epicenter.bg/article/Rachkov-i-Ignatova-zagubiha-1-milion-ot-razdyalata-si/169263/10/100", "text": "Само 2 месеца след старта на \"Господари на ефира\" Мария Игнатова отстъпи мястото си на ководещ до Митко Рачков на Васил Василев-Зуека. Рокадата е прецедент в дългогодишната история на забавното шоу.  Изненадващото сваляне на блондинката от ефир 4 месеца по-рано породи слуховете, че двамата с комика чакат бебе. Други пък предположиха, че Мария и Митко, чиито отношения през годините са на приливи и отливи, отново са се счепкали и отказват да водят предаването в тандем.  Истината се оказа доста по-различна. Игнатова е започнала репетициите за кастингите на музикалното преданате \"Х Фактор\", което ще стартира напролет. Двамата с Рачков отново са подновили участията си по частни партита и телевизионни реклами, в които рекламират луксозни тенджери и тигани.  В началото на септември една от най-обсъжданите вип двойки у нас откри заедно 16-ия сезон на шоуто за телевизионни гафове. За изненада на зрителите, Митко и Мария застанаха рамо до рамо за първи път от 7 години. Двамата ту се събираха, ту се разделяха, а след поредния ренесанс в отношенията им това лято, продуцентът Джуди Халваджиян решил, че в интерес на рейтинга трябва отново да ги направи екранна двойка.  Крахът на любовния им фронт преди 2 години временно сложи край на трупането на пачки от най-различни ангажименти. След раздялата им интересът към Игнатова драстично намалял, тъй като появата им заедно вече била невъзможна, а клиентите ги наемали предимно заради комика. За да избегне драми по време на работа, продуцентът на \"Господарите\" Маги Халваджиян бе направил графика така, че Мария и Митко повече да не се засичат по едно и също време в офиса на \"Глобал филмс\" и да не водят повече заедно забавното предаване. Двамата дори избягваха да се появяват на едни и същи партита, организирани от фирмата на Халваджиян, писа \"Уикенд\".  След публичното оповестяване на комика за края на 8-годишната им връзка, рязко секнали офертите към звездната двойка за халтури и частни партита. Двaмaтa бяха увеличили приходите си с цели 2 милиона лева преди да си кажат „сбогом”, показват данни, изнесени в Търговския регистър. Фирмата на Рачков, която е само за дейности извън ангажиментите му в телевизията, е прибрала цели 2 милиона лева за няколко години. Халтурите на комика и появяването му в предизборни кампании и като водещ на различни фирмени партита и други джамборета, се плащали много добре.  Caмo зa 2015 г. фирмата на комика е отчела пeчaлбa oт 1 млн. лв. Мария прибирала приблизително същите пари и нe мy oтcтъпвaла пo пpиxoди. Според запознати, хонорарът, който искала светската двойка, за да води фирмен купон, сватба или рожден ден, бил общо 6000 лв. без ДДС. Блондинката се занимавала и с търговия. Поне такава е основната дейност на фиpмaтa ѝ \"Джeтceтep\". Звeзднoтo ceмeйcтвo работело неуморно, но не си позволявало дълги почивки по скъпи дестинации, а трупало пачките за черни дни. Според запознати, временната им раздяла е ощетила тандема им с около 1 млн. лв.", "date": "2018.11.27", "title": "Рачков и Игнатова загубиха 1 милион от раздялата си"}
{"url": "http://epicenter.bg/article/Anistan-zabi-zvuchen-shamar-na-Andzhelina--dadoha-y-rolyata-na-Parvata-dama/169272/10/100", "text": "Докато Анджелина Джоли се опитва да се утвърди и в качеството си на режисьор в Холивуд, дългогодишната й съперничка Дженифър Анистън, бившата съпруга на Брад Пит й нанесе удар, получавайки роля, предназначена за нея.   Анистън разгневи много Джоли, след като стана ясно, че ще изиграе главната роля в новия проект „Нетфликс“ – „Първата дама“.   \"Анджелина е всъщност бясна, защото смяташе, че е една от фаворитките на \"Нетфликс“ по съвместния им проект с работно заглавие \"Първо убиха баща ми\", но сега Джоли е нещо като \"втора цигулка\" след Анистън\", коментира информиран източник. Той добавя, че новата роля на Анистън подчертава само, че \"тя има по-голямо влияние в Холивуд, когато работата се свежда до сериозни проекти\".   Източник: Канал 3", "date": "2018.11.27", "title": "Анистън заби звучен шамар на Анджелина, дадоха й ролята на Първата дама"}
{"url": "http://epicenter.bg/article/Eto-kakvo-idva-sled-100-godini-spored-predskazaniyata-na-Nostradamus-i-Vanga-/169278/10/101", "text": "Всички толкова искаме да узнаем бъдещето, че всеки ден се появяват все повече ясновидци и предсказатели. Да видим какво предричат те на нашата планета и на нейните жители.   В историята е имало много ясновидци, но на всички ли можем да имаме вяра? Разбира се, по-голяма симпатия изпитваме към онези, чиито предсказания са се сбъднали, тъй като резултатът е видим с просто око.  . Но преди да преминем към техните предсказания, нека първо проучим какво казват футуролозите за бъдещето на Земята след сто години.   Някои вероятности, описани от футуролозите от миналия век, са толкова нереалистични, че и да искаме, не можем да повярваме в тях.   - Хората ще започнат да живеят средно по 150 години и това далеч не е максимумът, тъй като през 2075 г. човечеството ще е на крачка от това да открие безсмъртието;   - През 2090 г. всички ще започнат да се наричат хора от ново поколение. Вместо компютър вече ще се използва човешкото тяло и информацията ще попада директно в мозъка, подминавайки всички сетива;   - На кого му трябва петрол? На никого. През 2100 г. всички ще имат нужда от прясна вода, тъй като Земята постепенно ще се превръща в пустиня, а хората в роботи – заради появата на изкуствения интелект.   Обещава се, че дотогава най-сетне ще се намери лекарство от рак. Но за какво? Роботите боледуват ли?   По думите на френския езотерик Нострадамус разгарът на земните катастрофи – земетресения, цунамита, торнада, пекове, суши, силни студове – ще настъпи точно в средата на XXI век, през 2055 г.   Разбира се, всичките му предсказания могат да бъдат подложени на съмнение, защото са изразени в ребуси и загадки – но има реални примери за това, че казаното от ясновидеца се сбъдва. Спомнете си какво е писал Нострадамус за Хитлер: „Хищна птица, летяща наляво, се приготвя за нападение срещу Франция: някои ще виждат в тази птица добро, други – зло, трети ще се колебаят. По-слабата партия ще сметне птицата за добро предзнаменование“… Изглежда ясновидецът е познал всичко точно.   - През 2045 г. хора за пръв път ще кацнат на Марс; - През 2090 г. на Земята ще започне да властва деспот; - Цело едно десетилетие, започвайки от 2087 г., човечеството ще се бори със синдрома на преждевременната мигновена старост; - През 2104 г. ще започне ерата на матриархата. Дали ще бъде така или не – времето ще покаже.   Междувременно можем да сверим предсказанията на Нострадамус с тези на баба Ванга.   Сляпата ясновидка Ванга е истински научен феномен, тъй като е разказвала за неща, които изобщо не би могла да знае, бидейки неграмотна. При нея идвали президенти, артисти и спортисти от цял свят и винаги си тръгвали потресени. Още по-потресени били, когато предсказанията на баба Ванга се сбъдвали… Можем да вярваме на думите ѝ, но дали това ще ни успокои?   - През 2046 г. учените ще се научат да отглеждат човешки органи, така че на хората вече няма да им се налага да живеят с един бъбрек, с един бял дроб или без жлъчка;   - През 2088 г. ще бъде диагностицирана нова ужасна болест, от която хората ще остаряват за броени секунди;   - През 2100 г. ще бъде изобретено изкуствено Слънце. Ако се чудите как ще изглежда то, може да сте първият човек, замислил се сериозно върху този проект. Източник: woman.bg", "date": "2018.11.27", "title": "Ето какво идва след 100 години според предсказанията на Нострадамус и Ванга "}
{"url": "http://epicenter.bg/article/melaniya/169280/10/99", "text": "Днес отново обръщаме поглед към президента Доналд Тръмп и съпругата му Мелания, които въпреки радостните семейни поводи, свързани с Деня на благодарността и официалното коледно украсяване на Белия дом, продължават да изглеждат все така студени един към друг. Хладнината в техните отношения не е плод на медийни внушения и опит за търсене на сензация, а е факт, констатиран от мнозина, включително и от специалиста по невербална комуникация Джуди Джеймс.    Дамата, занимаваща се с особеностите на невербалното общуване, разгледа поведението, което 72-годишният Доналд и 48-годишната Мелания демонстрираха преди дни по време на украсяването на коледното дръвче в Белия дом. Но обърна внимание и на несловесното им общуване през последните месеци като цяло.   \"Президентът се държи с първата дама така сякаш са бизнес партньори, а не семейство\", категорична е Джеймс.   \"Жестове, излъчващи топлина от страна на Доналд към съпругата му липсват, а и той сякаш е по-заинтригуван от тълпата наоколо, отколкото от половинката си по време на срещата с журналисти по случай пристигането на коледното дръвче в Белия дом. Това се доказва и от факта, че погледът му е насочен все към насъбралото се множество, а със съпругата си не осъществява никакъв зрителен контакт. В отношението му към присъстващите обаче също се усеща враждебност. Ръката му, вдигната уж за поздрав, несъмнено излъчва агресия и е не толкова жест, поздравяващ тълпата, колкото заемане на отбранителна позиция, целяща да държи околните и евентуалните им въпроси надалеч\", разкрива Джуди.    \"От друга страна е видимо и желанието за демонстрация на надмощие от страна на Тръмп над съпругата му. Това ясно си личи в начина му на вървене – президентът винаги ходи пред жена си, което е демонстрация на надмощие. Мелания пък показва, че има отчаяна нужда от близост. Как си проличава това ли? Ами обърнете внимание, че винаги, когато се държат ръка за ръка, нейната е близо до торса ѝ. Тази позиция на ръката говори, че първата дама е инициаторът на физическия контакт и тя придърпва ръката на Доналд към себе си. Физическата близост помежду им обаче навярно е рядкост, защото Мелания е видимо притеснена при наличието на такава\", споделя Джуди.    Защото явно не е свикнала с нея, но пък същевременно има нуждата от тази физическа близост, навярно за да демонстрира пред околните, че е част от щастливо семейство, както явно ѝ се иска да бъде, смята ескпертът по невербална комуникация.   \"От положението на краката на Мелания, както и от стиснатата ѝ в юмрук ръка, ясно си личи, че физическата близост между нея и съпруга ѝ е толкова рядко явление, че дори и причинява дискомфорт и я кара да усеща притеснение\", искрена е Джуди.   \"Няма как да се подмине и моментът, в който Мелания положи ръка върху гърбът на Доналд. На пръв поглед това е мил жест, който мнозина биха разтълкували като желание за покровителство и защита, но в случая на Мелания това опит да си възвърне контрола и да покаже, че и тя може да бъде силна и да контролира\", допълва Джеймс. източник: woman.bg", "date": "2018.11.27", "title": "Експерт по невербална комуникация: Тръмп се държи с Мелания като с бизнес партньор"}
{"url": "http://epicenter.bg/article/Dashteryata-na-Dzheki-Chan-sklyuchi-brak-s-zhena/169292/10/100", "text": "Дъщерята на Джеки Чан - Ета Енджи, обяви в профила си в Инстаграм, че се е оженила и сподели снимка с брачното свидетелство. \r\n \r\n 19-годишната Ета е сключила брак с 31-годишната си приятелка от Канада.   Избраницата на дъщерята на Чан се подвизава в социалните мрежи с името Анди Отъмн. Тя има над 100 000 последователи в Инстаграм, където публикува свои снимки, преобразена като героиня от манга комиксите.   Двете жени са сключили брак в Канада на 8 ноември, а в момента живеят в Хонконг.   Младоженките написаха: \r\n \r\n \r\n \r\n Ета е плод на любовна афера на Джеки Чан от 1999 г. с бивша кралица на красотата. Момичето е отгледано от майка си.   Източник: Дир.бг  ", "date": "2018.11.27", "title": "Дъщерята на Джеки Чан сключи брак с жена"}
{"url": "http://epicenter.bg/article/Bivsha-Mis-Moskva-prie-islyama-i-se-omazhi-za-kralya-na-Malayziya/169296/10/99", "text": "Руска кралица на красотата се превърна в първа дама на Малайзия, след като се ожени за краля на страната.   Оксана Воеводина се омъжи за 49-годишния крал Мохамед Пети на пищна сватбена церемония в столицата на Русия, след като по-рано през годината е приела исляма.   25-годишната лекарска дъщеря, която печели титлата Мис Москва през 2015 г., преди това работеше като модел в Китай и Тайланд.   Тя е с 24 години по-млада от краля, чието пълно име е Тенгку Мохамед Фарис Петра ибни Тенгку Исмаил Петра.   Сватбената церемония се е провела на 22 ноември в концертна зала в луксозното московско предградие Барвикха, информира Islam News. Владетелят на Малайзия, който се възкачи на трона през 2016 г., наследявайки своя баща, не разкрива как двамата са се запознали.   Преди да стане кралска булка, Воеводина е казвала: „Когато бях ученичка си падах малко разбойничка. Харесвах скейтъри и байкъри, които участваха в състезания. Аз също обичам да карам велосипед.“   „Смятам, че мъжът трябва да бъде главата на семейството и разбира се, да не изкарва по-малко пари от жената“, е друг цитат от Воеводина.   На сватбата не се е консумирал алкохол, а храната е била допустимата от Корана халал. Кралят е бил облечен в малайзийска национална носия, а булката е носела бяла сватбена рокля.   Воеводина е приела мюсюлманското име Риана, а нейна снимка с хиджаб се появи в Twitter.   Според малайзийския новинарски портал rakyatku.com, бившата кралица на красотата е приела исляма през април тази година.   За Воеводина не се знаят много неща, освен това, че побеждава в конкурса Мис Москва преди три години. Смята се, че е завършила Бизнес факултета на елитния руския икономически университет Плеханов.   Не е ясно дали е омъжвана преди, тъй като по време на кариерата си като модел използваше фамилията Воеводина, но сега очевидно използва фамилията на баща си Горбатенко.   Андрей Горбатенко е ортопед-хирург от Ростов на Дон, за когото се смята, че е на близо 60 години.   Воеводина твърди, че осъзнала какво оръжие е външния й вид, едва когато постъпила в университета. „Младите момчета започваха да ми обръщат внимание и осъзнах, че гледат повече мен, отколкото пълни и не много високи момичета.“   След като печели титлата Мис Москва, тя казва, че хобито й е да проектира дамски дрехи и бански и че шие дрехи по поръчка. Майка й също била участник в конкурси за красота през 90-те години малко след разпадането на Съветския съюз.   Малайзийският крал пък е завършил образованието си в Оукъм скуул, Рътланд, Англия, както и колежа Сейнт Крос към Оксфордския университет. Впоследствие той е учил в Европейското бизнес училище в Лондон. Негов престолонаследник в момента е по-младият му брат Тенгку Мохамед Фаиз Петра.    Източник: Профит.бг", "date": "2018.11.27", "title": "Бивша Мис Москва прие исляма и се омъжи за краля на Малайзия"}
{"url": "http://epicenter.bg/article/Charlz-kam-Dayana-v-navecherieto-na-svatbata--Pogledni-gi-v-ochite-i-gi-ubiy-s-pogled--Gordeya-se-s-teb-/169312/10/100", "text": "Няколко дни преди сватбата си с принц Чарлс през 1981 г. принцеса Даяна разбрала, че той има тайна връзка с Камила, но въпреки това застанала пред олтара, се казва в новата биография за кралското семейство.   В навечерието на сватбата бъдещите съпрузи са били отделени и той е изпратил на годеницата си емоционално послание. Съдържанието на съобщението се разкрива от кралския биограф Пени Джуниър. „Много се гордея с теб и когато застанеш пред олтара утре, аз ще бъда там за теб. Просто ги погледни в очите и ги убий с поглед \", пише принц Чарлз в съобщението. За съжаление техният брак не трая дълго, но любовта на принца с Камила продължава и до днес.   Източник: Канал 3", "date": "2018.11.27", "title": "Чарлз към Даяна в навечерието на сватбата: Погледни ги в очите и ги убий с поглед! Гордея се с теб!"}
{"url": "http://epicenter.bg/article/Ukrainski-kapitani-priznaha--che-umishleno-sa-navlezli-v-ruski-teritorialni-vodi--Video-/169234/7/0", "text": "Руската Федерална служба за сигурност разпространи видеоклипове, които съдържат признания на украински моряци за провокативните им действия, предизвикали вчерашния инцидент в Керченския проток. Украинските капитани заявяват, че умишлено са навлезли в руски териториални води и не са се подчинили на руската брегова охрана, защото са действали по заповед на своето командване. Водите, в които се случва инцидентът, са руски отпреди присъединяването на Крим към Руската федерация.   На един от клиповете капитан 3-и ранг Владимир Лесовой заявява, че съзнателно е предприел провокационни действия срещу руската гранична охрана, въпреки получените предупреждения.   На друг клип е старши-лейтенант Андрей Драч от украинското военно контраразузнаване също твърди, че руската страна е предупредила екипажите на двата катера и влекача, преди да открие стрелба, а също така, че е действал по заповед.   И двамата мъже на клиповете, както и третият - матрос Сергей Цибизов, заявяват, че са нарушили руските граници.", "date": "2018.11.27", "title": "Украински капитани признаха, че умишлено са навлезли в руски териториални води (Видео)"}
{"url": "http://epicenter.bg/article/Korneliya-Ninova--Za-dve-godini-ponesohme-mnogo-udari--no-pokazahme--che-sme-razlichni-/169249/2/0", "text": "Лидерът на БСП се срещна с обществеността в Свиленград. Ето какво заяви тя по темите за властта и участието на БСП в управлението:    ", "date": "2018.11.27", "title": "Корнелия Нинова: За две години понесохме много удари, но показахме, че сме различни "}
{"url": "http://epicenter.bg/article/Svilenski--Nereshenite-problemi-pokray-TOL-sistemata-shte-hvarlyat-stranata-v-transporten-haos-/169252/2/0", "text": "„Няма логика в начина, по който се правят предложенията на управляващите за по-голяма събираемост на задълженията към АПИ от глоби и наказателни постановления при пътни нарушения. Проблемът е, че информационните системи и на КАТ, и МВР не са надеждни. Има редица случаи, в които си платил глоба, но в системата на КАТ не е отчетено”. Това каза зам.-председателят на ПГ на „БСП за България” Георги Свиленски пред БНТ. Според него, ако това нещо се получи отново, много хора ще бъдат връщани от технически преглед на автомобила си неоснователно.   По отношение на въвеждането на ТОЛ системата, според Свиленски, има редица нерешени проблеми. „Законът казва, че първа, втора и трета категория пътища ще бъдат обхванати, но по-надолу пише, че правителството ги определя тези пътища. Предвиждаше се 85% от всички пътища да бъдат обхванати и така ние щяхме да сме първата страна в ЕС с такъв висок процент. После започнаха да намаляват, заради недоволството на хората, и стигнаха до 60%”, добави той. Свиленски беше категоричен, че нерешените проблеми покрай въпроса с ТОЛ системата ще хвърлят страната в транспортен хаос, а цените на междуградските автобусни превози ще скочат. „Ще извадят 600 тол-полицаи на пътя, а като се говори за електронно управление, се предполага да се намали човешкият фактор”, учуди се народният представител от левицата. „Защо държавата харчи 220 млн. лв. за електронна система, която ще е най-добрата в Европа, и в същото време слага нови 600 човека на пътя и 300 за администрация?”, попита Свиленски. Зам.-председателят на ПГ на „БСП за България” припомни, че БСП иска да бъде направена експертиза за качеството на строителството на пътища у нас от външна лаборатория, пред погледа на медиите.  ", "date": "2018.11.27", "title": "Свиленски: Нерешените проблеми покрай ТОЛ системата ще хвърлят страната в транспортен хаос!"}
{"url": "http://epicenter.bg/article/Remontat-na--quot-Graf-Ignatiev-quot--prodalzhava--ne-se-znae-koga-shte-priklyuchi/169254/2/0", "text": "Ремонтът на ул. „Граф Игнатиев“ стана символ на некачествените ремонти в София под управлението на ГЕРБ“, заяви пред БНР общинският съветник от „Политическа група 5“ в Столичния общински съвет Симеон Славчев.   „Недоволството на хората от ремонта е напълно справедливо. Този ремонт трябваше да бъде ключов и знаков, но с положителен знак“, каза Славчев и посочи, че в крайна сметка се е получило точно обратното.     Затова от „Политическа група 5“ внасят специална наредба, която регулира качеството на ремонтите. „Всяка фирма, която не извършва качествено ремонт или не спазва сроковете, да получава минус точки, явявайки се за обществена поръчка. По този начин тези фирми, които извършват некачествени ремонти, да отпадат“, обясни Славчев и добави, че ще се следи цялата история на фирмите и свързаността им. По думите му в момента текстовете се обсъждат с всички заинтересовани страни. Той се надява до края на годината наредбата да бъде внесена.   Идеята е да бъде създадена специална работна група, в която да има хора, които разбират и от технически показатели, каза още общинският съветник и добави мнението си: „За нас най-важни са техническите показатели, а не самата цена“.   „При ремонта на ул. „Граф Игнатиев“ е променен проектът. Кой си позволи незаконно да промени проекта? Това се оказва масова практика в Столична община“, коментира Славчев.    Зам.-председателят на Общинския съвет в София от ГЕРБ Николай Стойнев съобщи, че от утре започва пробния период с придвижването на трамваите по ремонтираната улица. Той призна, че има забавяне в комуникацията, а районният кмет изобщо отсъства.   Където е възможно, оградите се премахват поетапно, каза Стойнев. Живущите в района и хората, които имат бизнес там, поставиха редица въпроси, по които ежедневно се работи, добави той.   “Внушенията, които се правят, че се харчат публични средства по няколко пъти за едно и също нещо – категорично не отговарят на истината“, отбеляза Николай Стойнев. Той бе категоричен, че ако се налага, по няколко пъти ще се преработват някои места, докато не се направи така, че да отговаря на стандартите. По думите му пропуските се отстраняват за сметка на фирмата.   Стойнев не отговори на въпроса кога ще приключи целия ремонт.", "date": "2018.11.27", "title": "Ремонтът на \"Граф Игнатиев\" продължава, не се знае кога ще приключи"}
{"url": "http://epicenter.bg/article/Horata-ot-Hitrino-se-nanesoha-v-novite-si-domove/169255/2/0", "text": "Две години след опустошителната трагедия в село Хитрино някои от хората, изгубили къщите си, вече са настанени в нови домове. Построени са 23 нови къщи.   Сечкин Метин и майка ѝ – Шерин Метин, са сред хората, които се нанесоха в нов, изцяло обзаведен дом.   Комисията извърши проверка на старата им къща след взрива и беше преценено, че само с ремонт постройката няма да издържи конструктивно.   Сечкин и майка ѝ разказаха в ефира на bTV, че са очаквали помощта и са много благодарни на държавата и на хората, които са им помогнали. Стресът от взрива на 10 декември 2016 година обаче остава.   „Трагедията беше страшна, аз като дойдох, навсякъде беше разрушено, пушеше – навсякъде черно беше, не искам да си спомням”, разказа Шерин.   След случая настроенията в селото са различни, казват двете жени. Възстановяването на Хитрино продължава и до днес.   На 10 декември 2016 г. в района на гара Хитрино дерайлира товарна влакова композиция, превозваща пропилен и пропан-бутан. От последвалия взрив загинаха седем души, а 29 бяха ранени. Разрушени бяха десетки сгради в населеното място. Новите имоти са построени със средства от фонд \"Социална закрила\" към Министерство на труда и социалната политика.  ", "date": "2018.11.27", "title": "Хората от Хитрино се нанесоха в новите си домове"}
{"url": "http://epicenter.bg/article/Putin-zove-Berlin-da-okazhe-vazdeystviya-varhu-Poroshenko/169222/7/0", "text": "За това е съобщила пресслужбата в Кремъл в едно доста манипулативно изявление.  „Двамата са обсъждали опасния инцидент, случил се на 25 ноември (неделя – бел. ред.) в Азовско-черноморската акватория. Владимир Путин го е оценил като провокационно действие от украинска страна и грубо нарушение на нормите на международното право от военните кораби на Украйна, преднамерено пренебрегване на правилата за мирно преминаване през териториални води на РФ“, се казва в изявлението на президентската пресслужба, цитирано от \"Фокус\".  Отбелязано е също, че руският лидер е изразил надежда, че Берлин ще окаже въздействие на украинските власти да се въздържат в бъдеще да предприемат необмислени стъпки.  «Изразена е сериозна загриженост от решението на Киев да приведе в пълна бойна готовност въоръжените си сили и да обяви военно положение. Акцентира се на обстоятелството, че украинското правителство носи цялата отговорност за създаването на още една конфликтна ситуация и свързаните с нея рискове“, се казва в прес-съобщението.  Разговорите са по инициатива на Германия, поясняват от Кремъл.  В официалното съобщение на президентската служба се пояснява, че на 25 ноември украинските кораби „Бердянск“, „Яна Капу“ и „Никопол“ са навлезли в исторически принадлежащите към акваторията на Русия води в Черно море, като са пренебрегнали предупрежденията на пограничните служби за сигурност и охрана да не го правят, извършили са и няколко опасни маневри.  За да ги спрат, руските военни са били принудени да приложат сила.  В момента корабите са задържани и се намират в Керч, повдигнато е углавно съдебно дело за „незаконно прекосяване на държавната граница“.  МВнР на РФ определя случилото се като провокация с цел да се отвлече вниманието на украинското население от вътрешнополитическите проблеми на страната.  Вестникът припомня, че на 26 ноември, понеделник, Върховната Рада одобри президентски указ за 30-дневно военно положение в отделни райони на Украйна.    предаде Ройтерс. На излизане от Белия дом Тръмп заяви пред медиите, че работи с европейски лидери по намирането на решение на кризата. Днес Русия пренебрегна западните призиви да освободи трите украински военноморски кораба и техните екипажи. През уикенда руските сили обстреляха корабите и ги задържаха в близост до Крим. Москва обвини Киев, че заговорничи със западните си съюзници с цел да предизвика конфликт.   \"Не ни харесва какво се случва и от двете страни. Надяваме се нещата да се уредят\", каза Тръмп. Освен това Тръмп заяви пред медиите, че споразумението за Брекзита може да затрудни търговията между Вашингтон и Лондон. Той добави, че сделката изглежда добра за Европейския съюз.     Държавният секретар на САЩ Майк Помпео призова президентите на Русия и Украйна Владимир Путин и Петро Порошенко пряко да участват в решаването на ситуацията в Керченския проток, където Русия задържа три украински военни кораба и екипажите им по обвинение, че са навлезли неправомерно в руски териториални води, предадоха Ройтерс и ТАСС.   , се казва в изявление на Помпео.   Задържането на три украински военни кораби от Русия е \"опасна ескалация и нарушение на международното право\", заяви Помпео.   заяви Помпео.   По-рано Държавният департамент на САЩ отказа да отговори на въпрос на ТАСС какво е отношението на Вашингтон към решението на Порошенко да въведе военно положение в Украйна, отбелязва руската агенция.   Без резолюция приключи извънредното заседание на Съвета за сигурност на ООН, свикано заради напрежението в Азовско море.  Държавите членки на Съвета остро осъдиха \"използването на сила от страна на Русия\" и я призоваха да освободи пленените моряци и да върне корабите на Украйна. В неделя Москва плени в Азовско море три украински военни кораба и 23-ма моряци. ", "date": "2018.11.27", "title": "Путин зове Берлин да окаже въздействия върху Порошенко"}
{"url": "http://epicenter.bg/article/The-Guardian--Tramp-nanese-tezhak-udar-na-nadezhdite-na-Tereza-Mey-da-prokara-sdelkata-za-Brekzit/169224/7/0", "text": "Доналд Тръмп нанесе тежък удар на надеждите на Тереза Мей да успее да прокара сделката си за Брекзит в британския парламент, като обяви, че тя му изглежда като „голямата сделка на ЕС“, с която ще се накара Обединеното кралство да не търгува със САЩ. Това пише в днешния си брой британският The Guardian.   Тръмп е разговарял с репортерите извън Белия дом, когато го попитали за договореностите, които Мей постигна в неделя в Брюксел с ръководителите на държавите и правителствата на останалите 27 членки на Евросъюза.  “Изглежда ми като една голяма сделка, но за ЕС,” е оценил събитието американският президент. “Мисля, че трябва сериозно да се огледаме, дали на Обединеното кралство е позволено да търгува или не е. Защото, разбирате, че ако внимателно погледнете на тази сделка, може да се окаже, че точно в този момент те вероятно не са в състояние да водят търговия с нас … Аз не мисля, че именно това има предвид министър-председателят. А и вярвам, че тя ще може да направи нещо и да се справи със ситуацията.” Намесата на Тръмп завари Даунинг стрийт неподготвен и твърде вероятно е да отслаби позициите на Тереза Мей в момент, когато тя търси пътища да получи одобрение и от британския парламент. Тя вече се е изправила пред твърдата съпротива на 89 редови членове на Консервативната партия, според които нейната сделка не дава достатъчни гаранции за свобода в поведението на Обединеното кралство.  Британският парламент трябва да гласува на 11 декември, след като проведе петдневен дебат по договореностите, които правителството постигна в неделя в Брюксел. Според говорителя на \"Даунинг стрийт\" 10 Тръмп е на погрешно мнение за Брекзит:“ Политическата декларация, която договорихме с ЕС, е ясна – ние ще имаме независима търговска политика, тъй че Обединеното кралство ще може да търгува с всички държави в света, в това число и със САЩ.“   ", "date": "2018.11.27", "title": "The Guardian: Тръмп нанесе тежък удар на надеждите на Тереза Мей да прокара сделката за Брекзит"}
{"url": "http://epicenter.bg/article/Trima-ukrainski-prezidenti-se-obyaviha-protiv-voennoto-polozhenie-v-Ukrayna/169226/7/0", "text": "Трима украински президенти – Леонид Кравчук, Леонид Кучма и Виктор Юшченко, са заявили позиции против обявеното вчера от Петро Порошенко военно положение в Украйна с мотива, че това ще развърже ръцете му в предстоящата предизборна кампания. Редица анализатори също разчетоха решението на украинския държавен глава като предизборен ход. А повод за реакцията на Порошенко стана напрежението в Азовско море и блокираните украинските плавателни съдове от руски военни кораби.   „Тук има много нюанси в конфликта”, анализира в предаването „Тази сутрин” по БТВ журналистът Валери Тодоров.   От една страна Украйна е предупредила за преминаването на катерите, от друга страна обаче Русия ревностно защитава границите около анексирания през 2014 г. Крим.   „След анексията на Крим над 70% от украинския военноморски флот остана в ръцете на Русия и не само това, но Русия прехвърля кораби и от други региони, включително и от Каспийско море. Русия значително превъзхожда не само Украйна в Черно море, но и други страни, дори взети заедно. Не предвиждам някакъв конфликт по море, което не означава, че в други точки на съприкосновение няма да има някакъв конфликт”, посочи бившият служебен военен министър Тодор Тагарев. Той оприличи ситуацията в Азовско море като свада между двама съседи – единият от които по-влиятелен и с възможност да налага свои правила на иначе споделена от двамата съседи територия.   Но според Валери Тодоров нещата всъщност не са толкова прозаични: „Тук има много политика и бих казал геополитика. Украйна се опита да предизвика по-силна реакция на международната общност срещу Русия – тоест засилване на санкциите. И двете страни сезираха Съвета за сигурност. Русия се опитва да предотврати нови санкции. Украйна търси внимание и това внимание е насочено към предстоящата среща в Аржентина, където се очаква да се видят Путин и Тръмп”, посочи журналистът.  ", "date": "2018.11.27", "title": "Трима украински президенти се обявиха против военното положение в Украйна"}
{"url": "http://epicenter.bg/article/Aparatat-Mars-InSight-katsna-na-Mars/169231/7/0", "text": "Автоматичната станция Mars InSight кацна на Марс. Нейната мисия ще продължи 24 месеца и има за цел да проучи дълбочинните слоеве на планетата. Това съобщи центърът на управление на полета на станцията, който е към НАСА, предаде БГНЕС.   Апаратът кацна на платото Елизия в 21.54 часа българско време. Mars InSight предаде първото изображение от повърхността на Червената планета. На екрана се виждат фини частички марсианска прах. Платото Елизия се намира на 4 градуса северно от екватора на планетата. То е избрано, защото представлява равнинен район. Там са разположени вулкани, а също така съществуват и дълбоки падини.   Този район е интересен и от гледна точка на това, че там може би е имало вода, обясниха от НАСА. Летим до Марс след 2030 г. Пилотираният полет на Марс най-вероятно ще стане факт през 30-те години на XXI век, след като бъде създадена необходимата инфраструктура за подобна експедиция. Това заяви директорът на НАСА Джим Брайдънстайн след кацането на автоматичната станция Mars InSight на Червената планета.   „Вероятно, полетът на Марс ще бъде възможен през 30-те години на XXI век и това би било доста амбициозен срок. Първо ще отидем на Луната и този пункт е посочен като първостепенен в политическата директива, одобрена от американския президент. Трябва да създадем устойчива структура за достъп в космоса с участието на хора и автоматични устройства, за да достигнем Луната и за да кацнем на нейната повърхност“, отбеляза той.   „След като постигнем това ще пристъпим към създаването на международно коалиция, за да осигурим устойчив достъп до повърхността на Луната. В момента правим оценка на техническите решения, свързани с полетите, а също така въздействието им върху човешката физиология“, заяви Джим Брайдънстайн. ", "date": "2018.11.27", "title": "Апаратът Mars InSight кацна на Марс и изпрати снимка (Снимки+Видео)"}
{"url": "http://epicenter.bg/article/Radev--Polsha-e-darzhava--koyato-se-prebori-s-koruptsiyata-i-izgradi-svoy-model-za-ikonomicheski-rastezh/169260/2/0", "text": "Полша е държава, която се пребори с корупцията и изгради свой модел за икономически растеж, и за нас е важно да си сътрудничим в тези модели. Това каза президентът Румен Радев след среща с полския държавен глава Анджей Дуда, предаде „Фокус“. „Тази визита увенчава честванията на 100-годишнината от началото на дипломатическите отношения на нашите две страни, както и един век от възстановяването на независимостта на Полша. България е от първите държави, които установяват контакт със свободна и независима Полша. И днес, 100-години по-късно, можем да отбележим, че продължаваме да сме съюзници и приятели и че нашите народи са свързани с дълбоки и стоически корени“, заяви Радев. Той посочи, че с президента Дуда са обсъдили със задоволство и нивото на стокообмена и инвестициите между двете държави. „Искам да благодаря за подкрепата на Полша за това, че икономическите ни отношения се развиват все по-интензивно“, каза държавният глава и припомни, че по време на неговата визита в Полша са били сключени договори за над 30 млн. евро. „Полша е държава, която се пребори с корупцията, изгради свой модел за икономически растеж, постигна финансова децентрализация на общините, и днес тя е сред водещите държави в ЕС по икономическо развитие. Затова за нас е важно и да споделяме модели и съм сигурен, че можем много интензивно да си сътрудничим в това направление. Сътрудничим си все повече и в науката, образованието, културата и туризма. Много важни са и всички теми от европейския дневен ред, които разисквахме с президента Дуда.   Инициативата „Три морета“ е много важна за насърчаване на сътрудничеството между нас и работим за това проектите по нея да придобиват по-голяма реализация, защото те са важи за повишаването на сигурността и просперитета на региона“, заяви българският президент. Радев посочи, че България и Полша споделят сходни позиции и по отношение на общата кохезионна и селскостопанска политика от ЕС. „Защото това е инвестиция в единството на Европа. Разбираме и нуждата да се инвестира повече в отбрана и сигурност. Обсъдихме и проблемите по сигурността – Полша се превръща все повече във фактор за сигурността на Европа с всички модернизационни програми за повишаване на отбранителните способности на своите военни сили. А всяка държава трябва да допринася за укрепването на алианса и с политическа мъдрост, и с бойни способности“, заяви той.", "date": "2018.11.27", "title": "Радев: Полша е държава, която се пребори с корупцията и изгради свой модел за икономически растеж"}
{"url": "http://epicenter.bg/article/Vanshno-savetva-balgarite-da-ogranichat-patuvaniyata-do-Ukrayna-zaradi-obyavenoto-voenno-polozhenie/169262/2/0", "text": " заради обявеното военно положение. Това съобщиха от пресцентъра на Министерството на външните работи.  По информация на българското посолство в Киев,   в Украйна е въведено военно положение. То обхваща следните области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска.   а именно правото на свободно придвижване, неприкосновеността на кореспонденцията, включително телефонна и електронна, изразяване на убеждения и др. Препоръчва се на българските граждани да ограничат пътуванията си до Украйна и особено в областите, за които е обявено военно положение.      Министерството на външните работи на Република България съветва българските граждани      При необходимост сънародниците ни могат да се свържат с българското посолство в Киев на следните телефони: +380 44 246 72 37 и +380 44 246 76 72, както и с българското Генерално консулство в Одеса на телефон +380 68 293 00 48.  ", "date": "2018.11.27", "title": "Външно съветва българите да ограничат пътуванията до Украйна заради обявеното военно положение"}
{"url": "http://epicenter.bg/article/Prezidentat--Balgariya-i-Polsha-prizovavat-za-nezabavno-osvobozhdavane-na-ukrainskite-korabi-/169265/2/0", "text": "България и Полша призоваваме за незабавно връщане и освобождаване на украинските кораби от Русия и деескалация на напрежението чрез диалог. Това каза на пресконференция президентът Румен Радев след среща с полския държавен глава Анджей Дуда, предаде репортер на Агенция „Фокус“.  „По време на нашата среща обсъдихме с тревога критичните отношения между Русия и Украйна. И призоваваме за сдържаност, за разум, за деескалация чрез диалог, без употреба на сила, за гарантиране на свободата на гражданското корабоплаване, за незабавно връщане и освобождаване на корабите от страна на Руската федерация. За нас като страни от този регион е много важно да не допуснем по-нататъшна ескалация“, заяви Радев.  От своя страна полският държавен глава Анджей Дуда обясни, че е трудно да се пренебрегне това, което се случва.  „И няма съмнение, че е необходима деескалация на напрежението. Украинските моряци, които бяха пленени от руските войски, трябва да бъдат освободени. Това е състояние, което ние не можем да приемем. И ние с президента Радев нямаме съмнение, че са нужни по-нататъшни действия тези конфликти да приключват. И с всички сили призоваваме за това. Полша ще се включи в международните действия, които ще се реализират от международната общност, за да се приключи с това. Няма съмнение, че Русия е агресор и за пореден път се случва нарушаване на споразуменията, сключени между Русия и Украйна. И това не може да се приеме.  ", "date": "2018.11.27", "title": "Президентът: България и Полша призовават за незабавно освобождаване на украинските кораби "}
{"url": "http://epicenter.bg/article/Deputatite-glasuvat-byudzhetite-na-NZOK-i-DOO-za-2019-g-/169266/2/0", "text": "Със 140 депутати в зала започна извънредното пленарно заседание, на което ще се гласуват окончателно бюджетите на НЗОК и ДОО за следващата година, предаде агенция „Фокус“.   Средствата за здравеопазване в бюджета на НЗОК са 5,2 млрд. лева, с 547 млн. лева повече спрямо настоящата година. 2,5 млрд. лева ще отпусне държавата за медицински дейности, 167 млн. лева за дентални дейности, а 1,2 млрд. лева за лекарства и медицински изделия. Здравната осигурителна вноска от 8% ще се запази. Дейността на Центъра „Фонд за лечение на деца“ и на Комисията за лечение в чужбина ще премине към НЗОК.   Бюджетът на ДОО предвижда от 1 юли 2019 година пенсиите да се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. За изплащане на пенсии са предвидени 9,9 млрд. лева или с над 533 млн. лева в повече в сравнение с 2018 година. Максималният осигурителен доход ще се повиши от 2600 на 3000 лева. Размерът на осигурителната вноска за фонд „Пенсии“ ще се запази. Запазва се минималният дневен размер на обезщетението за безработица от 9 лева. 380 лева остава размерът на обезщетението за отглеждане на малко дете от една до две годишна възраст.   Между двете четения на бюджета депутатите решиха минималният осигурителен доход за земеделските стопани да се увеличи от 350 на 400 лева, а не както първоначално се предвиждаше на 560. Това е най-малката сума, върху която самоосигуряващите се ще плащат вноски.", "date": "2018.11.27", "title": "Депутатите гласуват бюджетите на НЗОК и ДОО за 2019 г."}
{"url": "http://epicenter.bg/article/Manolova--Ot-1-septemvri-horata-s-uvrezhdaniya-ostavat-bez-pomosht-po-Zakona-za-lichnata-pomosht/169267/2/0", "text": ".  , предаде БГНЕС.   Според омбудсмана  .   „Не вярвах, че това ще се случи.  “, коментира Манолова на излизане от зала.   Отсега се знае, че на 1 септември парите ще бъдат изчерпани, подчерта тя и добави, че    „Отивам да пиша конституционна жалба, защото това е посегателство на права.  “, отсече омбудсманът и добави, че  .   Манолова обясни, че от три месеца пита социалният министър Бисер Петков колко пари ще има за лична помощ на 1 септември.      , уточни още тя. Омбудсманът добави, че има европейски пари около 50 млн. лева, които могат да поемат възрастните хора, които не могат да се обслужват сами и имат нужда от асистент.   По този начин ще се освободи ресурс за личната помощ за хората с увреждания.    Тя уточни още, че догодина ще има часова ставка по около 5 лв. на час.   .   „От няколко дни питаме г-н Петков къде са обещаните от Бойко Борисов 105 млн. лева, с които ние тръгнахме преди 4-5 месеца. Оказа се, че това, което е обещано, въпреки че ние не искаме пари, а искаме реформи. От тези 150 млн., които се тиражират в медиите, от тях не е отделен нито един лев за Закона за личната помощ, законът на майките. Пари няма“, заяви организаторът на протестите Вера Иванова, която подчерта, че не са спирали да протестират зад парламента от 286 дни. Тя добави, че това, което се случва не е нов закон, а ново име на съществуващото положение в момента с асистенти, които са с малко часове, а други чакат.   Иванова подчерта, че финансовите експерти са спънали реформата и липсата на пари прави невъзможно съществуването на закона за личната помощ.    ", "date": "2018.11.27", "title": "Манолова: От 1 септември хората с увреждания остават без помощ по Закона за личната помощ (Видео)"}
{"url": "http://epicenter.bg/article/Rumen-Petkov--Ot-ABV-shte-se-borim-za-pryaka-dostavka-ot-Rusiya-na-gaz-kam-Balgariya-i-Evropa/169270/2/0", "text": "От АБВ ще се борим за пряка доставка от Русия за газ към България и Европа. Това заяви председателят на АБВ Румен Петков на пресконференция.   \"Пряката доставка означава пряко трасе Русия-България, което да продължи към Сърбия-Словения-Унгария-Австрия. Европейската политическа партия АБВ иска такава политика да бъде наложена в интерес на българските граждани, в интерес на ЕС“, каза той, цитиран от \"Фокус\".   Петков обърна внимание, че едни и същи хора преди 20 години са обяснявали, че не може да има газопровод \"Син поток\" между Русия и Турция, защото няма как тръбата да мине по дъното на Черно море, а преди няколко години са твърдели, че \"Турски поток\" няма да се състои. Заради \"Син поток\" България загуби милиарди, припомни лидерът на АБВ. \"Турски поток\" се състоя и днес сме изправени пред абсурда да купуваме руски газ от Турция. Това го дължим на политически престъпници като Иван Костов и Радан Кънев. Те лъжеха българското общество и европейски институции, в резултат на което провалихме „Южен поток“ и си купуваме руски газ, оскъпен от турското ценообразуване. Ние от АБВ ще се борим за пряка доставка от Русия на газ към България и Европа“, бе категоричен Румен Петков.  „Ние настояваме правителството да вземе всички мерки и министър-председателят да се срещне с „Газпром“, да се потърси среща на най-високо ниво, така както прави Ципрас“, продължи той.    Според лидера на АБВ не е нормално Европа да купува руския газ от Турция. „Ние от АБВ сме против двойните стандарти. За съжаление с един престъпен договор продадохме „Мариците 1 и 3“ на американците и наложихме двойния стандарт, унижавайки „Марица 2“, която остана държавно предприятие. Двойният стандарт има особено тежки финансови параметри за нас данъкоплатците“, посочи той. „Съобразно договора, който сме подписали, около 600 млн. лв. годишно изплащаме на американските „Марици“. Очакванията на експертите са, че следващата година доплащането ще бъде над 900 млн. лв. Това е договор, който брутално удря джоба на българина“, продължи Петков. Според него българите изплащат на американските компании цената на вредните емисии и по този начин се прави абсолютно невъзможно конкурирането на „Марица 2“, която е държавна централа, с „Марица 1 и 3“. „Ние от АБВ в следващия европарламент ще се борим ЕК най-после да вземе едно принципно решение. След като е казала, че е недопустимо държавна помощ в сектора, защо тогава от българската държава към американските централи е факт и продължава да гнети българския потребител? Това са неща, които не могат да бъдат оставени така\", заключи лидерът на АБВ Румен Петков.     ", "date": "2018.11.27", "title": "Румен Петков: От АБВ ще се борим за пряка доставка от Русия на газ към България и Европа"}
{"url": "http://epicenter.bg/article/Tasko-Ermenkov-plati-obezshtetenie-na-reporter-na-televiziya--Alfa-/169273/2/0", "text": "Депутатът от БСП Таско Ерменков се съгласи да плати пълното претендирано обезщетение на журналиста от телевизия „Алфа“ Николай Караколев. Репортерът го съди за скандален случай на 9 май.   Ерменков ще плати както разноските по делото за адвокати, така и съдебните разноски,  .   Действието се разви пред паметника на Съветската армия в София, където няколко червени депутати ескортират партийния си лидер Корнелия Нинова. Журналистът се опита да зададе въпрос на Нинова.   От кадрите се вижда, че първо микрофонът на журналиста е взет. После той грубо е изтласкан от лидерката и насилствено отдалечен. И не само. Получава удар с венец.   „Въпросът, който зададох, беше какво прави тя на паметника на Съветската армия, след като през 2014 година външният им министър в кабинета „Орешарски” Кристиан Вигенин легитимира фашистката украинска хунта в Украйна. 2014 г. си русофоб, а 2018 г. си русофил“, каза след инцидента репортерът Николай Караколев.", "date": "2018.11.27", "title": "Таско Ерменков плати обезщетение на репортер на телевизия „Алфа“"}
{"url": "http://epicenter.bg/article/Menda-Stoyanova-chete-byudzhet-39-2019-kato-skorogovorka--BSP-negoduva--I-Napoleon-shte-se-obarkal/169275/2/0", "text": "Остър спор между депутати от БСП и ГЕРБ се завърза по време на извънредното заседание на парламента. Народните представители се събраха , за да гледат бюджетите на Националната здравноосигурителна каса (НЗОК) и на държавното обществено осигуряване (ДОО) за 2019 г. на второ четене. След бурна дискусия рамката на бюджета на Националната здравноосигурителна каса за 2019 г. бе одобрена - \"за\" гласуваха 91 депутати, 51 бяха \"против\", а 12 се въздържаха.   Явно, за да се отмятат по-бързо параграфите от бюджета на Здравната каса, председателят на комисията по бюджет и финанси Менда Стоянова четеше предложенията доста бързо. Това ядоса червените.   „Никой не знае до кой параграф се е стигнало! Научили сте две -три скороговорки“, възмути се червеният депутат Филип Повов. Председателят на парламента Цвета Караянчева се притече на помощ на Стоянова и вметна, че правилникът не забранява да се процедира по този начин. „И Наполеон не би се ориентирал“, не се предаваха социалистите, като препратката към френския император, който четял със скорост 2000 думи в минута, направи Георги Михайлов.   „Законът за бюджета е абсолютно неправомерен. В него се променят над 16 закона, които нямат нищо общо с НЗОК“, каза още от трибуната Георги Михайлов. „Думата лимит е вредна за системата на здравеопазването!“, включи се в спора друг социалист - Иван Иванов. И каза, че БСП са против лимитите при изпълнение на медицинска дейност в извънболничната помощ. Доц. Георги Йорданов (БСП) пък подчерта, че депутатите трябва ясно да кажат дали приемат лимитирането на дейността, когато те се нуждаят от медицинска помощ и отидат в извънболничната помощ. „Няма нормален човек, който да се съгласи да има лимит на това, което прави лекарят, когато нуждаещият се пациент отиде при него и има нужда от лечение”, каза още той.  Йорданов подчерта, че съставилите на бюджета са записали 2 млн. хоспитализации, но по данни на лекарите те са над 3 млн. „Обемът, който предстои да бъде разпределен по изпълнители на болнична помощ ще бъде с 1/3 по-малък от този- в бюджета за 2018г. Ако законът бъде приет така, ще намалеят сегашните лимити, което ще предизвика сериозна вълна на недоволство както у лекарите, така и у пациентите”, подчерта Йорданов.  „Няма данни колко средства се превеждат от държавата за здравно неосигурените, които са минали на лечение тази година. Това е публичен ресурс и той трябва да бъде ясен“, допълни народният представител Илиян Тимчев. Той предложи да бъде създаден фонд за здравно неосигурените и да минава през Касата, за да се изсветли. „С бюджета управляващите казват, че запазват статуквото. В програмата им се казва, че ще насочат усилия към извънболнична помощ и профилактика. Отново само се увеличават средствата за лекарства, а достъпността и качеството на медицинската помощ не се случва“, каза още Тимчев.  „Досега, всички години назад от създаването на Касата, e имало повече приходи при изпълнение, но те винаги са оставали в централния бюджет. Не съм съгласна Надзорният съвет да решава съдбата на тези средства, тъй като НС е органът, който трябва да направи актуализация на бюджета на НЗОК и по нейно искане, ако има необходимост, да се насочат по дейности“, допълни народният представител Валентина Найденова.   Предвидените средства за здравеопазване за предстоящата 2019 г.са с 547 милиона лв. повече от тези за 2018 г. Предвижда се да бъде създаден нов орган - Агенция по медицински одит. Тя ще обедини функциите на Изпълнителната агенция по трансплантации и на Изпълнителната агенция по медицински одит. За целта ще се направи и трансфер от 16 милиона лева от Министерството на здравеопазването към новата мегаагенция.      ", "date": "2018.11.27", "title": "Менда Стоянова чете бюджет'2019 като скороговорка и вбеси БСП (ДОПЪЛНЕНО)"}
{"url": "http://epicenter.bg/article/Borisov--Prizovavam-kolegite-ot-Ukrayna-i-Ruskata-federatsiya-za-razum-i-sdarzhanost/169219/2/0", "text": "С тревога следя напрежението между военноморските сили на Украйна и на Руската федерация в Азовско море. Това написа премиерът Бойко Борисов в официалния си профил във \"Фейсбук\".  \"Винаги съм отстоявал тезата, че трябва да развиваме отношенията си прагматично, на принципа на икономическите ползи и спазването на правилата на международното сътрудничество. Призовавам колегите от Украйна и Руската федерация за разум и сдържаност, защото лесно може да бъде премината границата, от която няма връщане назад\", пише още премиерът.  В интерес на всички е напрежението да бъде преодоляно с диалог, а задържаните моряци незабавно да бъдат освободени\", посочва още Борисов.   ", "date": "2018.11.27", "title": "Борисов: Призовавам колегите от Украйна и Руската федерация за разум и сдържаност"}
{"url": "http://epicenter.bg/article/Byudzhetite-na-NZOK-i-DOO-vlizat-za-vtoro-chetene-v-plenarna-zala/169220/2/0", "text": "Депутатите ще гледат на второ четене бюджетите за догодина на Националната здравноосигурителна каса (НЗОК) и Държавното обществено осигуряване (ДОО) на извънредно заседание във вторник, предаде репортер на БГНЕС. Двата бюджета бяха гласувани на първо четене в пленарна зала на 6 ноември, а параметрите им – силно разкритикувани от опозицията. В бюджета на НЗОК за 2019 г. предвидените приходи и трансфери са в размер на 4 299 603 000 лв. Разчетените средства са при допускане на здравноосигурителна вноска в размер на 8 на сто, като в разчетите са отразени ефектът от увеличаване на максималния осигурителен доход, промяната на минималната работна заплата, минималните осигурителни прагове и минималния осигурителен доход за самоосигуряващите се лица. Предвидените разходи и трансфери са в размер на 4 350 003 000 лв., от които 4 116 396 200 лв. са за здравноосигурителни плащания. С планираните средства е предвидено закупуването на медицинска помощ в обхвата на задължителното здравно осигуряване, гарантирана от бюджета на НЗОК. Само преди дни пък Българският лекарски съюз излезе с остра декларация, която дойде в резултат на неспазени договорености по проектозакона за бюджета от страна на държавата, които първоначално са били приети. От съсловната организация посочиха, че с недоумение са установили, че един от основополагащите текстове, а именно елиминиране възможността за прехвърляне на суми от параграф в параграф, така че гласуваните веднъж средства по пера да бъдат използвани само и единствено за обезпечаване дейността по направление, липсва в утвърдения от партньорите вариант.   Сред заложените политики в бюджета на ДОО за 2019 г. са запазване на размера на осигурителната вноска за фонд „Пенсии\" и фонд „Пенсии за лицата по чл. 69\" на нивото от 2018 г., както и запазване на размерите на осигурителните вноски за другите фондове на ДОО.   За 2019 г. не са договорени минимални осигурителни прагове (МОП). Без налагане на административно увеличение на МОП при планирано увеличение на минималната работна заплата с 9,8 на сто, средното увеличение на МОП през 2019 г. е около 4,7 на сто. Увеличава се минималният осигурителен доход за самоосигуряващите се лица от 510 лв. на 560 лв. Увеличава се минималният осигурителен доход за земеделските стопани и тютюнопроизводители от 350 лв. на 560 лв. Увеличава се максималният осигурителен доход за всички осигурени лица от 2 600 лв. на 3 000 лв. Началният час на пленарното заседание е 13.00 часа.  ", "date": "2018.11.27", "title": "Бюджетите на НЗОК и ДОО влизат за второ четене в пленарна зала"}
{"url": "http://epicenter.bg/article/Korneliya-Ninova-v-Svilengrad--GERB-otmenyat-mashinnoto-glasuvane-v-posleden-opit-da-spasyat-rezhima-Bori/169221/2/0", "text": "Лидерът на БСП Корнелия Нинова се срещна със симпатизанти на партията в Свиленград и се обърна с огнено слово към множеството:      ", "date": "2018.11.27", "title": "Нинова в Свиленград: ГЕРБ отменят машинното гласуване в последен опит да спасят режима \"Борисов\""}
{"url": "http://epicenter.bg/article/Polskiyat-prezident-Andzhey-Duda-e-na-poseshtenie-u-nas/169223/2/0", "text": "По покана на държавния глава Румен Радев президентът на Полша Анджей Дуда ще бъде на официално посещение в България. Очаква се сред акцентите на срещата на двамата президенти да бъде задълбочаването на двустранното икономическо и инвестиционно сътрудничество, партньорството на България и Полша в ЕС и НАТО, регионалното сътрудничество и взаимодействието в сферата на сигурността. След това президентите на България и Полша ще проведат среща на „Дондуков“ 2, ще се състоят и пленарните разговори между делегациите на двете държави. В присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между България и Полша. След това двамата държавни глави ще дадат съвместна пресконференция. Президентът Румен Радев и съпругата му Десислава Радева ще посетят заедно със семейство Дуда Полския институт в София, където ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“. В рамките на официалното посещение в България президентът Анджей Дуда ще проведе срещи с министър-председателя Бойко Борисов и с председателя на Народното събрание Цвета Караянчева.    ", "date": "2018.11.27", "title": "Полският президент Анджей Дуда е на посещение у нас"}
{"url": "http://epicenter.bg/article/BSP-i-GERB-v-spor-nadezhdni-li-sa-sistemite-na-KAT-i-MVR/169228/2/0", "text": "Ще успее ли вътрешното министерство да реализира на практика приетите на първо четене промени в Закона за движението по пътищата? - за това спориха в студиото на Сутрешния блок на БНТ депутатите Георги Свиленски от БСП и Станислав Иванов от ГЕРБ.   Идеята на управляващите е съставените актове и глоби да могат да бъдат плащани на място чрез ПОС-терминали в патрулните коли. Какви обаче ще са трудностите?   Според Свиленски, информационните системи на КАТ и на МВР не са достатъчно надеждни. \"Има много случаи, в които имаш наказателно постановление, имаш плащане, платил си си, имаш бордерото, с което си платил, но в системата на КАТ това не е отчетено\", обясни депутатът от БСП.   Станислав Иванов обаче изрази несъгласие с колегата си от левицата. \"За три вида нарушения има възможност за електронно плащане в момента в КАТ. Тези три нарушения трябва да бъдат упоменати точно, не само да се упомене автомобилът, ЕГН-то и водачът, който е извършил нарушението, но трябва да се отнесе към вида нарушение, за което се дължи тази глоба. От там идва разминаването в КАТ, но се работи по това\", каза Иванов.", "date": "2018.11.27", "title": "БСП и ГЕРБ в спор надеждни ли са системите на КАТ и МВР"}
{"url": "http://epicenter.bg/article/Balgarin-izdahna-v-samolet-na-vrashtane-ot-ekskurziya-v-Egipet--zapochna-proverka/169229/2/0", "text": "Български турист почина на борда на самолет, пътувал от Египет към България. Пътуването било организирано от туристическа фирма, а някои от пътниците са на мнение, че причината е хранително натравяне в хотела, съобщи \"България он ЕР\".   Директорът на Института за анализи и оценки в туризма доц. Румен Драганов настоя, че в случая не става дума за хранително натравяне, тъй като има само един засегнат турист, а не група от хора.   \"В туризма знаем, че на 100 хил. пътници имаме 6 смъртни случая, особено в тази възраст над 55 години. Това се случва навсякъде по света. Не става въпрос за хранително натравяне, защото вече щяхме да имаме тази информация и съответните предупреждения\", настоя той.   В писмо до медиите, участвалата в екскурзията до Египет Александрина Александрова-Панайотова, пише, че с нея се е свързал сина на починалия мъж, който и съобщил, че констатацията на съдебните лекари, е смърт вследствие на масиран инфаркт.   \"Опечаленият твърди, че диагнозата за хранително отравяне на египетския лекар е абсурдна и напълно погрешна\", допълва тя.   По-рано и от \"Гранична полиция\" заявиха, че мъжът е починал от естествена смърт и че прокуратурата разследва случая.   A oт туристическата агенция коментираха, че не са получавали оплаквания във връзка с храната в хотела.   По думите на доц. Драганов е много трудно в съвременния дигитален свят да кажеш, че някой не е информиран. Пътуването е тежък физически труд, подчерта той, а влияние оказват температурните разлики, непознатата храна, новите зарази и микроби.   \"Египет не е преставал да бъде световна туристическа дестинация. Това са пътуванията веднъж в живота. Много хора мечтаят да видят пирамидите. Виждал съм в Египет хора, които ги водят в инвалидна количка. Това е доста сигурна и добре организирана туристическа дестинация\", каза още доц. Драганов.   Гостът в студиото на Златимир Йочев настоя, че човек трябва да подхожда много отговорно към пътуването и да се информира максимално подробно.   \"Може да се качите на Витоша и да загинете там поради това, че сте се облекли леко и завали сняг\", даде пример доц. Румен Драганов.   Министерството на туризма съобщи, че проверява туроператорите, организирали екскурзия до Египет. Във връзка с публикации в медиите, ведомството започна действия за установяване на статута на фирмата, съобщиха от пресцентъра на Министерството на туризма.   Спешна проверка в Националния туристически регистър (НТР) показва, че дружество \"Абакс\" и фирма \"Posoka.com\" имат валидна застраховка \"Отговорност на туроператорa\".   Министерството на туризма е в непрекъсната връзка с всички институции, които имат компетенции по случая.", "date": "2018.11.27", "title": "Българин издъхна в самолет на връщане от екскурзия в Египет, започна проверка"}
{"url": "http://epicenter.bg/article/Tsarkvata-shte-poluchava-po-43-mln--lv--na-godina/169240/2/0", "text": "Над 43 млн. лева субсидия на година ще получава Българската православна църква, ако бъдат приети промените в Закона за вероизповеданията. Това сочат изчисленията въз основа на поправки, внесени между първо и второ четене на законопроекта от шефа на ПГ на ГЕРБ Цветан Цветанов и председателя на ДПС Мустафа Карадайъ, пише „Монитор“.   Измененията отразяват забележките срещу проекта, които бяха направени от основните религиозни общности в страната.   Според новите предложения парите от държавния бюджет, които ще получават вероизповеданията, ще се определят от броя на хората, заявили принадлежност към една или друга религия по време на последното преброяване. За вероизповеданията, към които принадлежност са обявили над 1% от населението, сумата ще бъде 10 лева на вярващ. Към момента на тези критерии отговарят Българската православна църква, към която при последното преброяване са се причислили 4 374 135 лица и мюсюлманското вероизповедание, принадлежност към което през 2011 г. са обявили 546 004 човека. Това означава, че субсидията за БПЦ ще бъде 43,7 млн. лева, а за мюсюлманското вероизповедание – 5,4 млн. лева.   С промените се предвижда субсидия и за по-малките вероизповедания, като протестантите, към които са се причислили 64 476 души, принадлежащи към десетки църкви с отделна регистрация, и католиците, които са 48 945 човека. Държавни пари ще получават и другите регистрирани вероизповедания, като бахаи, дъновисти и кришнаити, които общо наброяват 11 444 души. За тях обаче няма да важи формулата по 10 лв. на вярващ, а ще им се определя бюджет според възможностите на хазната.   В първоначалния вариант за тях пари не се предвиждаха. В случай че има възможност за субсидия, тя ще им се отпуска по сегашния ред. Към действащия в момента Закон за вероизповеданията всички регистрирани религиозни общности получават средства от държавата, като заявяват определена сума, която се гласува от кабинета. За тази година общите пари възлизат на 5,5 млн. лева, като 3,9 млн. лева от тях отиват за БПЦ.   Предвиждат се и допълнителни промени в полза на протестантските църкви, направени въз основа на предложения между двете четения на проектозакона в пленарната зала. Те допълниха, че занапред регистрацията на ново вероизповедание ще става, ако инициаторите могат да представят подписка не на 300, а 3000 лица, числящи се към него. Предлага се и да отпадане предложената забрана богослужението да е само на български език. Храмовете ще са собственост само на православната църква или съответното вероизповедание. Те няма да могат да бъдат придобивани от други лица, предлагат още двамата вносители. Не се допуска и извършване на публични религиозни обреди в сграда или нейно помещение, които не са предназначени за извършване на религиозна дейност.   Религиозните общности и институции се задължават да представят до края на месец февруари всяка година на Дирекцията по вероизповеданията при МС списък на обредите, молитвените и богослужебните домове, предназначени за извършване на техните публични религиозни обреди. Освен това те няма да могат да включват в дейността си малолетни и непълнолетни лица, освен с изричното писмено съгласие за конкретни дейности на техните родители, настойници или попечители. Това означава, че ще се изисква бележка и за обучение в неделните училища, както и за ученически екскурзии до манастири и други молитвени места.   Проектозаконът предвижда чужденци да могат да участват в богослуженията и ритуалите, да проповядват и да набират средства, но само след предварително съгласуване с Дирекция по вероизповеданията при Министерския съвет. Остава и правото на религиозните институции да разкриват училища и да получават дарения, включително и от чужбина.", "date": "2018.11.27", "title": "Църквата ще получава по 43 млн. лв. на година"}
{"url": "http://epicenter.bg/article/Zimata-navliza-v-pravata-si-s-niski-temperaturi-do-kraya-na-sedmitsata/169241/2/0", "text": "От днес вечерта зимата започва в повечето райони на Северна и Източна България, където е обявен жълт код за снеговалежи и виелици. В тези райони се очакват и значителни валежи – около 25-35 л/кв.м, предаде репортер на БГНЕС. В Западна България се очаква да започне да вали днес следобед дъжд, който през нощта ще премине в сняг. Утре ще вали над цялата страна в повечето райони мокър сняг, а температурите рязко ще паднат и дневните ще бъдат между 1 и 5 градуса.  В четвъртък валежите на места ще продължат. Ще застудее още. Сутрешните температури ще бъдат между минус 8 и минус 4 градуса, а дневните между минус 3 и 0 градуса.  И в петък съществена промяна на времето не се очаква – зимата ще се застои заедно със снежната покривка. Ще вали сняг предимно в Северна и Източна България, там ще бъде доста студено – сутринта температурите се очаква да паднат до минус 12 градуса, а дневните ще бъдат до около минус 5 градуса. В Западна и Южна България ще бъде малко „по-топло” – сутринта около минус 5 - минус 7 градуса, следобед между минус 1 и 3 градуса. Декември месец, както и първият почивен ден ще започне с ниски температури, но без валежи. Времето слабо ще омекне, в неделя слънцето повече ще се показва. Сутрешните температури ще бъдат между минус 10 и минус 5 градуса, а дневните между 0 и 6 градуса.  ", "date": "2018.11.27", "title": "Зимата навлиза в правата си с ниски температури до края на седмицата"}
{"url": "http://epicenter.bg/article/Vasil-Vasilev--Iznosat-na-natsionalno-bogatstvo-shte-prodalzhava--dokato-Balgariya-izlachva-beznadezhnost/169243/2/0", "text": "България е подарила между 120 и 150 милиарда лева на страните - вносителки на работна сила, изчислява академик Кирил Боянов. Подаръкът е във вид на безвъзмездно предоставена млада, жизнена и образована работна ръка. Световно известният учен, чиято специалност е математиката, пресметнал, че докато едно дете достигне пълнолетие, родителите му харчат за храна, дрехи, играчки и други потребности средно 3 000 лева годишно. Държавата добавя още 2 000 – за образование, опазване на здравето и живота на детето и различни инициативи. Когато българчето стане на 18 години, в него вече са вложени 80 - 100 хиляди лева.   Умножено по милион и половина, колкото са младите, напуснали страната, това прави между 120 и 150 милиарда лева, каза акад. Боянов снощи в предаването на Васил Василев “Не се страхувай“. И когато младият човек замине да работи някъде, ние губим всичко вложено в него, а чуждата страна получава наготово и даром един безценен продукт. Още по-голяма е загубата, когато заминават инженери, лекари, докторанти, специалисти и квалифицирани работници, за обучението на които са похарчени много повече средства.   Стотина хиляди лева струва един хубав, нов-новеничък Мерцедес, последен модел, отбеляза тогава Василев. Все едно сме изработили Мерцедеса, произвели сме всичките му части, сглобили сме го, боядисали сме го и с найлона по седалките сме го подарили на някоя от богатите държави, в които емигрират нашите младежи. Подарили сме не един или два, а милион и половина – два милиона Мерцедеса на Германия, Испания, Англия, Франция, Гърция и т.н. Този безвъзмезден износ на национално богатство ще продължава, докато България излъчва безперспективност и безнадежност, добави той.   Предаването засегна и изразените от официален представител на ОАЕ намерения да купуват българска земя в огромни размери. Става дума за близо половин милион декара, колкото е обработваемата земя на две малки български област, напр. Кюстендилска и Габровска, взети заедно. След като сложат ръка върху земята, новите собственици ще поискат да внесат работници за полската работа. Нашите ще им разрешат, каза Василев, който е основател на Съюза на работодателите в България и познава тези механизми. Работниците вероятно ще бъдат набирани от бедни мюсюлмански страни като Пакистан, Бангладеш или Судан. Към тях скоро ще се присъединят жени, деца и близки. Ще започне обособяването на ислямистки анклави, а това ще ускори обезбългаряването на засегнатите области, изтъкна той.   Властта мълчи за схемата, договорена при посещението на Борисов в Абу Даби преди месец. За нея се разбра случайно от интервю пред “ 24 часа “ на гостувала министърка от ОАЕ. Тя се е срещала тук с министрите на икономиката и на земеделието, но те крият разговорите за разпродажба на българската земя.   За някои хора в управлението икономика означава да продадат на чужденци всичко, което е останало за продан - земя, води и гори, да дадат на концесия всичко, от което могат да се отмъкнат някакви пари - полезни изкопаеми, летища, инфраструктура, изтъкна още Василев. Те чакат пари от Брюксел, за да ги окрадат, те очакват годишен ръст не 3 или 4, а 300 или 400 процента, но не на БВП, а на личното си състояние. Като че ли знаменитата фраза на Клинтън “Икономиката, глупако“ е била пророчески насочена към Дондуков 1, заключи той.   Василев смята, че основните виновници за спирането на Южен поток са Станишев и Местан. Не може Орешарски, като министър-председател, излъчен от БСП и ДПС, да е взел съдбоносното решение на своя глава. Той просто е обявил това, което партийните лидери на управляващата коалиция са му наредили. В резултат ние ще купуваме руския газ от Турция, вместо да ѝ го продаваме, каза още Василев.  ", "date": "2018.11.27", "title": "Васил Василев: Износът на национално богатство ще продължава, докато България излъчва безнадежност"}
{"url": "http://epicenter.bg/article/Parlamentat-prie-byudzheta-na-NZOK-za-sledvashtata-godina/169276/2/0", "text": "Парламентът прие на второ четене рамката на бюджета на Националната здравноосигурителна каса за 2019 г. \"За\" гласуваха 91 депутати, 51 бяха \"против\", а 12 се въздържаха, съобщи Novini.bg.   Народните представители решиха размерът на задължителната здравноосигурителна вноска за 2019 година да бъде 8%. Размерът на вноската ще бъде същият, както през 2018 година. В бюджета на НЗОК 2,5 млрд. лева отпуска държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ – малко над 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са средствата за дентални дейности, а 1,2 млрд. лева за лекарства и медицински изделия.   Около 2 млн. хоспитализации по клинични пътеки и 1,5 млн. клинични и амбулаторни процедури ще се финансират със средствата за болнична медицинска помощ. 6,5 млн. дентални дейности ще се финансират през 2019 година, което е с 50 хил. повече спрямо тази година.   Около 1,5 млн. здравноосигурени лица ще получават лекарства, заплащани напълно или частично от НЗОК за домашно лечение. Ще се заплащат лекарствени продукти на над 33 хил. здравноосигурени лица за лечение на злокачествени заболявания в условията на болнична медицинска помощ.   Очакваният брой пациенти за 2019 г. за извънболнична диагностика и лечение с медицински изделия е над 100 хил., а за болнично лечение - 40 хил.  ", "date": "2018.11.27", "title": "Парламентът прие бюджета на НЗОК за следващата година"}
{"url": "http://epicenter.bg/article/Borisov--V-interes-na-vsichki-e-naprezhenieto-mezhdu-Rusiya-i-Ukrayna-da-bade-preodolyano-s-dialog/169277/2/0", "text": "Министър-председателят Бойко Борисов се срещна с полския държавен глава Анджей Дуда, който е на официално посещение в България. Двамата акцентираха върху отличното състояние на двустранното сътрудничество и приветстваха 100-годишнината от установяването на дипломатически отношения между България и Полша, съобщиха от Правителствената информационна служба.   По време на срещата бе отбелязан и интензивният политически диалог на всички равнища, който спомага за конструктивното взаимодействие и сходните позиции на България и Полша по редица въпроси от европейския и международния дневен ред. „Страните ни споделят сходни позиции за ролята на Кохезионната политика и Общата селскостопанска политика, които са от ключово значение за целия ЕС и са важен инструмент за растеж, конкурентоспособност и създаване на работни места“, каза премиерът Бойко Борисов.   Той допълни и че Полша е значим партньор на България в областта на търговията и инвестициите и изрази увереност, че това сътрудничество ще продължава да се задълбочава.   Премиерът Борисов и полският президент Анджей Дуда изразиха и тревогата си от напрежението между Украйна и Руската федерация в Азовско море. „ В интерес на всички е напрежението да бъде преодоляно с диалог”, подчерта Борисов.   Той посочи и че Полша е важен фактор за сигурността в Европа и близък съюзник в рамките на НАТО. „Установили сме добро сътрудничество в сферата на отбраната, което се осъществява както в рамките на ЕС и НАТО, така и на двустранна основа“, каза още българският министър-председател.", "date": "2018.11.27", "title": "Борисов: В интерес на всички е напрежението между Русия и Украйна да бъде преодоляно с диалог"}
{"url": "http://epicenter.bg/article/BSP--Nad-pet-politsai-sa-prebili-dete--vmesto-da-go-arestuvat-i-sadyat/169281/2/0", "text": "„Моля за съдействие да зададем въпросите- какво e наложило 17-годишен младеж да бъде бит в Сандански от повече от 5 полицаи”. С тези думи се обърна зам.-председателят на ПГ на „БСП за България” Антон Кутев към медиите в парламента.   Той обясни, че е получен сигнал от Конфедерация за защита правата на децата- в петък вечерта,  в Сандански, няколко 17 и 13-годишни младежи влизат в конфликт с друг човек, който е с кола. Оказва, че този човек е цивилен полицай, който не е на работа.   „След около 5 минути пристигат 3 полицейски коли и пребиват доста здраво едно от децата. Детето, със сигурност, се е държало предизвикателно, но със сигурност не е налитало на бой. Има показания от другите 3 деца”, заяви зам.-председателят на ПГ на левицата. Той бе категоричен, че  каквото и да е направило това дете, то може да бъде арестувано, съдено и да бъдат приложени всички законови мерки срещу него.   „Съдебномедицинската експертиза обаче говори за над 20 рани. По разказите на другите деца, това дете е било бито веднъж пред тях, показали са и клипчета на част от случилото се, а след това този 17-годишен младеж е бил бит и в самото районно управление. Експертизата гласи: „Цялата челна област, както и лявата челно слепоочна област са осеяни с множество петнисти и ивичести охлузвания, покрити с корички на нивото на околния епидермис”, обясни той. По думите му става въпрос за над 20 рани по цялото тяло.    „Какво налага тази форма на арест? Моля да зададете въпросите: има ли превишаване на правата на полицаите, какво е наложило това момче да бъде бито по този начин, отговаря ли това на правилата за работа на полицаите и какви мерки ще бъдат взети към районното полицейско управление в Сандански и към съответните полицаи?”, заключи Кутев. ", "date": "2018.11.27", "title": "БСП: Над пет полицаи са пребили дете, вместо да го арестуват и съдят"}
{"url": "http://epicenter.bg/article/Ekspert--Rusiya-nyama-da-dopusne-da-izglezhda-kolebaeshta-se-po-otnoshenie-na-Krim-/169282/2/0", "text": "\"Украйна от лятото съобщава, че има намерение да изгради своя военна база в Азовско море. Вероятно движението на тези два военни кораби е свързано с идеята за изграждане на такава база, но, за да се стигне дотам, трябва да се мине през този пролив при Керч, който сега се контролира от Русия след анексията на Крим. За Русия това е част от нейните териториални води и тя има основание да упражнява контрол.\" Това каза за предаването „12+3“ по програма \"Хоризонт\" на БНР преподавателят по международни отношения професор Динко Динков.  „Не можеше да се очаква и друго, Русия действа решително. Тя няма да допусне да се възприема като колебаеща се по отношение на Крим и затова бяха задържани тези два украински кораба,“ коментира той.  Съдържанието на съвременните международни отношения се определя от съперничество между трите суперсили – САЩ, Китай и Русия, а Украйна се е превърнала в място за сблъсък между интересите на Русия и САЩ, смята проф. Динков.  „В този случай Украйна напомня за своите проблеми в отношенията с Русия в един конкретен момент - предстои среща на Г-20 в Аржентина, където се очаква среща между руския и американския президент. Струва ми се, че Украйна в този контекст избра този момент за изостряне на конфликта между нея и Русия. Разбира се, има и сериозни очаквания от Украйна да получи по-широка международна подкрепа за нейните позиции в спора с Русия,“ заяви експертът.  Проф. Динков заяви, че не е сигурен, че НАТО ще рискува и ще изостри в нова степен отношенията си с Русия.  „Да, НАТО ще осигури в някаква степен доставка на някои военни средства за Украйна, но те в никакъв случай няма да бъдат достатъчни, за да дадат самочувствие на Украйна да тръгва на открит конфликт с Русия. Съотношението на силите в черноморския район и Азовско море между Русия и Украйна е такова, че за Украйна няма никакви шансове. Украйна има около 66 военни плавателни съда, а Русия – над 2800,“ обобщи ситуацията преподавателят по международни отношения.  \"През март се очакват президентски избори в Украйна, а в момента позициите на Порошенко не са толкова добри. Въвеждането на военно положение би му позволило „да набере някакъв допълнителен актив и да излезе на изборите от по-благоприятни позиции, но в това има много рискове“. Невъзможно е да се наложи резолюция на Съвета за сигурност на ООН срещу интересите на една постоянна членка на Съвета, защото тя има право на вето\", коментира ученият, според когото със свикването му е бил търсен „пропаганден ефект“.  Напрежението в Черноморския регион може да се отрази на България „много сериозно“, предупреди той и изрази надежда нещата да се тушират.  „Черноморският район е важен геополитически район, в който се преплитат, кръстосват, сблъскват много интереси и всичко това е много тревожно за България,“ предупреди проф. Динко Динков.  ", "date": "2018.11.27", "title": "Експерт: Русия няма да допусне да изглежда колебаеща се по отношение на Крим "}
{"url": "http://epicenter.bg/article/Zhenite-v-Balgariya-pechelyat-s-14-4---po-malko-ot-mazhete/169283/2/0", "text": "Жените в България печелят с 14,4 % по-малко от мъжете, докато разликата в заплащането между двата пола в Европа е 16,2 % в полза на мъжете. Това заяви вицепрезидентът на КНСБ Чавдар Христов по време на конференция на тема „Ден на равното заплащане между жените и мъжете – българският отговор“. Дискусията, която е посветена на Деня на равното заплащане между мъжете и жените, бе организирана от Конфедерацията и Фондация „Фридрих Еберт“, предаде Нова телевизия. Акцент в конференцията бе поставен върху факторите, на които се дължи разликата в заплащането между жените и мъжете и върху механизмите за минимизиране на различията.   Според вицепрезидента КНСБ Чавдар Христов проблем у нас са утвърдените стереотипи, момичетата да се насочват към образование и професии, които са по нископлатени. 44 на сто от жените у нас са в риск от бедност - повече от половината заети жени са концентрирани в ниско платените отрасли, в които средната работна заплата е от 670 до 900 лева, при средна заплата 1135 лева. Заетостта на жените преобладава в две от трите най-ниско платени икономически дейности, при това с по-ниска работна заплата от тези на мъжете: хотелиерство и ресторантьорство -16,8%, други дейности с -13,3%; обредни услуги; химическо чистене, пране, фризьорски услуги, козметика - всички тези данни кореспондират с по-ниската пенсия на жените с 27,7% от тези на мъжете, по-голямата бедност и социално изключване\", допълни още Христов.   „На пазара на труда у нас равното заплащане за един и същи труд все още не е реалност. Причините за това са комплексни. Стереотипите въз основа на пол могат да отредят на жените и мъжете предварително определени роли, като по този начин ограничават свободата им да избират своя професионален път. Друга причина е дисбалансът между професионалния и личния живот. Необходимо е да работим за преодоляване на стереотипите при избор на образование и професия, заяви заместник социалният министър Султанка Петрова.   Според директора на фондацията за България д-р Хелене Кортлендер въпреки, че двата принципа \"равно заплащане за равна работа\" и \"равно заплащане за работа с еднаква стойност\" са правно фиксирани с Договора за Европейския съюз още от самото начало, в ЕС все още има средна разлика в заплащането на жените и мъжете от 16,3%, т.е. почасовото заплащане на работещите жени е с 16,3% по-ниско от това на мъжете.   „И все пак съществуват огромни различия между 28-те държави-членки. Докато разликата в заплащането на жените и мъжете в Италия и Люксембург е само 5,5%, то в Естония е 26,9%. България e малко под средата с разлика около 14,4% .От друга страна в България тази разлика се увеличава, вместо да намалява - така че има основания за безпокойство\", обясни още Кортлендер.   Според доц. Лилия Димова секторите в България с най-голяма разлика в заплащането са здравеопазване (30%), преработваща промишленост (25%) и финанси (22%). Има обаче и обратни различия – в строителството мъжете получават с 13% по-малко от колежките си, а в административните дейности – с 25%.", "date": "2018.11.27", "title": "КНСБ: Жените в България печелят с 14,4 % по-малко от мъжете"}
{"url": "http://epicenter.bg/article/Ananiev--NZOK-ima-po-golyam-opit-s-transplantatsiite--otkolkoto-Fondat-za-lechenie-na-detsa-v-chuzhb/169285/2/0", "text": "НЗОК има много по-голям опит относно трансплантациите, отколкото Фондът за лечение на деца в чужбина и не е проблем, че той ще бъде закрит. Това каза министърът на здравеопазването Кирил Ананиев от трибуната на Народното събрание по време на гласуването на второ четене на бюджета на НЗОК, в който се предвижда закриване на Фонда за лечение на деца, предаде репортер на Агенция „Фокус“. „Искам да уверя, че с това не се отменят съществуващи права на нашите деца като пациенти за лечение в чужбина. Беше казано, че ние преследваме преструктурирането с цел уеднаквяване процедурите по финансирането и структурирането на тази дейност чрез осигуряване на една контактна точка – НЗОК, която ще издава единствено формуляр S2. Много важен въпрос е, че предтрансплатанционната и следтрансплантационната дейност се финансира от НЗОК. Тоест, ние изваждаме един елемент. А по-тежките моменти са може би след трансплантациите, когато трябва да се грижим за тези деца“, заяви Ананиев. Здравният министър посочи, че НЗОК има много по-голям капацитет в тази област. „За миналата година те са направи разходи за трансплантации и на малки, и на големи за 80 млн. лв., докато Фондът за лечение на деца в чужбина – само 12 млн. лв. Кой има по-голям опит от двете институции?“, попита той. Ананиев коментира и че по този начин ще има много по-голяма прозрачност. „Защото НЗОК взима решенията по определени медицински показатели. Тя спазва европейски директиви и правила, които се прилагат в цяла Европа за лечение на чужди граждани. Така че няма нито едно оплакване от тези трансплантации, които е финансирала НЗОК. Фондът за лечение на деца не прави политика, политиката се прави от медицинските специалисти –така че решението отново ще се взима от тях. Парите ще се взимат от бюджета на Министерството на здравеопазването към НЗОК, което гарантира, че тези пари няма да отидат за нищо друго освен за трансплантации на българските деца“, заяви министърът. По думите на Ананиев в НЗОК ще се създаде специален отдел в дирекцията за европейски въпроси. „И използваме капацитета, който в момента го има във Фонда за лечение на деца“, заяви той.  ", "date": "2018.11.27", "title": "Ананиев: НЗОК има по-голям опит с трансплантациите, отколкото Фондът за лечение на деца в чужб"}
{"url": "http://epicenter.bg/article/Donald-Tramp--Izpolzvame-mnogo-bezopasen-salzotvoren-gaz-sreshtu-migrantite-/169235/7/96", "text": "Американският президент Доналд Тръмп заяви, че сълзотворният газ, който американските правоохранителни органи използваха срещу нелегалните мигранти, е „много безопасен“. Това съобщава БГНЕС.  Държавният глава даде тази оценка по време на кръгла маса, посветена на реформата на наказателното правосъдие. Тя се проведе в град Билокси, в щата Мисисипи. Присъстващите на форума журналисти помолиха Тръмп да коментира използването на сълзотворен газ срещу мигрантите и техните деца, които се опитаха да преминат през мексиканско-американската граница.  „Бих попитал, защо те идват тук? Първо, сълзотворният газ е много слаба форма на сълзотворния газ, като такъв, тя е много безопасна“, подчерта стопанинът на Белия дом.  Той попита след като родителите знаят, че на границата ще бъде използван сълзотворен газ, защо отиват там със своите деца.  „В някои случаи това не са родители. Това са хора, които се наричат „похитители“. Те взимат децата, защото смятат, че това ще им даде определени предимства“, поясни Тръмп.  На 25 ноември, около 500 мигранти от Централна Америка се опитаха да влязат в САЩ от мексиканския град Тихуана. Правоохранителните органи използваха срещу тях сълзотворен газ.  По официални данни в района на мексиканския щат Долна Калифорния има над 7400 души от така наречения керван на мигрантите, който е тръгнал от Централна Америка за САЩ.  ", "date": "2018.11.27", "title": "Доналд Тръмп: Използваме много безопасен сълзотворен газ срещу мигрантите "}
{"url": "http://epicenter.bg/article/Belgrad-negoduva--Osnovavat-Velika-Albaniya--a-ES-malchi-skandalno--/169237/7/51", "text": "„Насред Метохия, правителството на самопровъзгласената държава и министерски екип от Тирана, с провокации и обиди за сметка на Сърбия, в понеделник направиха важна стъпка към реализацията на опасния проект „Велика Албания“! Те подписаха редица споразумения и изпълниха най-важните предпоставки за разрушаване на границата от двете страни, с очевидното одобрение на Запада, като всичко това ще се реализира от 1 януари“, алармира на първа страница белградският ежедневник „Вечерне новости“, цитиран от Агенция \"Фокус\".  „Символично – четвъртото съвместно отбелязване на прословутата Призренска лига се състоя недалеч от сръбската светиня Печката патриаршия, а срещата завърши със злокобна снимка – Рамуш Харадинай и Еди Рама съединиха ръцете си върху черен двуглав орел на червено знаме.  „Албания и Косово ще вървят ръка за ръка като два горди орела“, обеща албанският премиер Еди Рама, който преди това открито подкрепи безумните мита на  Прищина върху стоките от Централна Сърбия и призова Белград „да слезе на земята“. След това оцени, че Сърбия действа „агресивно спрямо Прищина“.  „Спирането на Косово да стане член на Интерпол беше грозно. Освен това Сърбия поиска от един косовски министър да отстрани думата „Република Косово“ от речника си. Европейският съюз би казал на това: \"What the fuck\", изруга Рама, демонстрирайки своето възпитание.  На съвместна пресконференция с (премиера на Косово Рамуш) Харадинай след заседанието, на което бе постигнато съгласие Албания и така наречената държава Косово да влязат в митнически съюз, да признаят взаимно шофьорските книжки, както и за преминаването на границата да е достатъчна лична карта, издадена или в Албания, или в Косово, Рама оцени, че Сърбия не е жертва на митата, въведени от Прищина, защото това не е икономическа мярка, а „ясно политическо решение, за да осъзнае Сърбия, че пътят към бъдещето не минава през забиване на нож в гърба. Днес е денят, в който налагаме 100-процентови мита на север и нулеви на юг. Сърбия не трябва да използва две лица – едно за Косово и едно за Албания“.  По повод изявлението на Рама в Печ, министърът на външните работи на Сърбия Ивица Дачич заяви, че с подкрепата за косовската блокада върху стоките от Централна Сърбия, албанският премиер е нарушил споразумението за регионално сътрудничество. „Рама уби уникално икономическо пространство. Няма смисъл да се провеждат срещи за регионално сътрудничество, след това, което той наговори и което каза на Харадинай“.  Иначе, петата съвместна сесия на правителствата на Тирана и Прищина бе оценена като най-важната досега от албанският премиер, който посочи също, че сътрудничеството между Косово и Албания е насочено към бъдещето. Той съобщи, че в най-скоро двете страни ще имат \"нулеви мита\", призова за създаването на общ фонд за работа външната политика, за да се подпомогне интегрирането на двете страни в Европейския съюз до 2025 г. и обяви, че от 1 януари, Косово трябва да има възможност за свободен транзитен достъп до пристанището в Драч. „Който смята, че това е заплаха, независимо дали в Белград или Брюксел, може да дойде и ние ще обясним, че не е така“.  Според сръбския министър на европейската интеграция Ядранка Йоксимович, договорките между албанското правителство и Прищина относно премахването на митата и създаването на общ фонд за външната политика, представлява началото на прилагането на концепцията за обединение в т.нар. Косовска Албания.  „Това, всички подписани и планирани споразумения, с акцент върху Фонда за външна политика, т.нар. Косово и Албания за постигане на пълноправно членство в ЕС до 2025 г., по открит и очевидно финансово осигурен начин, означава териториално разширяване. Това е началото на колапса на основите, които ОССЕ и ЕС са създали и които правят Европа цялостна и свободна“.  Посланикът на САЩ в Сърбия Кайл Скот заяви, че „Косово применя спрямо една държава дискриминационна политика, като в една част от страната има една данъчна политика, а в другата част – различна, това не е наред“.  В реакция на думите на Харадинай, че Албания и Косово ще се обединят икономически, Скопт заяви, че САЩ гледат на всички активности, които водят към икономическа интеграция в региона позитивно.  Министърът на търговията на Сърбия Расим Ляич заяви, че всичко това е „класическо политическо шоу“.  „Днес не можете да намерите нито един случай на планетата, където в едната част на територията прилагате една, а в другата част – друга митническа политика.  В навечерието на срещата министърът на отбраната на Сърбия Александър Вулин заяви, че е ясно, че албанците никога не са се отказвали от проекта за т.нар Велика Албания, но също така е ясно, че това не може да бъде постигнато без насилие и без други народи да престанат да съществуват на определено пространство.  „Велика Албания се създава като етнически чиста държава, а за да се направи тя, трбва да се изселят сърбите, да се откъсне цялата територия на Косово и метохия, трябва да се вземе и част от Черна гора и част от Македония, както и част от Гърция. Т.нар. Велика Албания е заплаха за целия регион. Тревожно е, че ЕС, НАТО като да не разбират, или се правят, че не разбират, че сме свидетели на създаването на Велика Албания“.  Иначе, след срещата в Печ членовете на двата кабинета се снимаха направили жест с ръце, символизиращ двуглавият орел от албанското знаме, който обикновено показват поддръжниците на идеята за Велика Албания. Тази снимка говори повече от хиляди думи. И Западът, както обикновено, мълчи.  Представителите на правителството на Албания и т.нар. правителство на Косово след съвместното си заседание в Печ посетиха гроба на основателя на т.нар. „Армия за освобождение на Косово“ (АОК, на алб. – УЧК) Адем Яшари в Преказ, където Харадинай заяви, че това място „обединява албанците“.  Рама, от своя страна, посочи, че са в Преказ „в чест на славата и историята на семейството на Яшари\".  „Споделяме славната история на това семейство и вярваме, че няма по-добро място, от което мога да поздравя всички албанци, където и да са, с празника на знамето с двуглавия орел, символ, който трябва да ни вдъхновява всеки ден“.  След края на срещата в понеделник в Печ между правителствата на Косово и Албания, на която представителите на двете страни подписаха важни споразумения и обявиха,че митническият съюз между тях ще бъде факт след шест месеца, участниците се събраха за обща снимка, на която всички изобразиха двуглавия орел – символът на албанците, пише онлайн изданието на прищинския вестник Gazeta Express.  Както посочва изданието, това е петата среща на правителствата на страните, която се оказа най-важна от всички, след като бяха подписани споразумения за премахване на роуминга и опростяване на митническите процедури.  След края на заседанието, членовете на делегациите, включително премиерите на Косово и Албания Рамуш Харадинай и Еди Рама, позираха за групова снимка, на която всички направиха жест, изобразяващ двуглав орел – символът на Велика Албания.  ", "date": "2018.11.27", "title": "Белград негодува: Основават Велика Албания, а ЕС мълчи скандално! "}
{"url": "http://epicenter.bg/article/Vladimir-Putin--Kazachestvoto-v-Rusiya-e-znachima-konstruktivna-i-sazidatelna-sila-/169242/7/97", "text": "Президентът на Русия Владимир Путин отправи приветствие към участниците и гостите в Учредителното събрание на Общоруското казашко общество, а телеграмата му бе публикувана във вторник на сайта на Кремъл, предават ТАСС и Агенция \"Фокус\".  „Днес, благодарение на инициативната, деятелна позиция на обществените организации, доброволци и неравнодушните граждани, подкрепата за органите на властта и Руската православна църква от казачеството не само се възражда, но става все по-значима конструктивна и съзидателна сила“, се казва в телеграмата.  Президентът е изразил увереност, че учредяването на Всеруското казашко общество ще способства по-нататъшното развитие на това съсловие и ще го обедини около вековните традиции на предана служба на Отечеството, както и съхраняването на уникалното културно и историческо наследство.  По-рано бе съобщено, че за първи път в историята руските казаци ще създадат Общоруско казашко общество, което ще координира работата на казаците в цяла Русия. Представители на всичките 11 реестрови (регистрирани) казашки войски на Русия ще се съберат в Москва на 27 ноември, за да участват във втория голям кръг (събиране на представители на различни казашки войски, за да вземат важно решение), за да обмислят създаването на единна казашка армия.  Армията ще бъде водена от атаман, назначен от президента на Русия. В първия голям кръг през февруари 2018 г. взеха участие повече от 1500 души от 80 региона на страната.  ", "date": "2018.11.27", "title": "Владимир Путин: Казачеството в Русия е значима конструктивна и съзидателна сила "}
{"url": "http://epicenter.bg/article/Sadat-na-ES-othvarli-iskane-na-13-britanski-grazhdani-za-otmyana-na-reshenieto-za-Brekzit/169247/7/0", "text": "Съдът на Европейския съюз в Люксембург постанови, че не е допустимо искането на 13 британски граждани, живеещи в държави от ЕС, различни от Обединеното кралство, да се отмени решението за започване на преговори за Брекзит. Съдът постанови, че обжалваното решение не поражда последици за правното положение на британските граждани, подали жалбата.  Жалбоподателите изтъкват, че са били лишени от правото им да гласуват на референдума поради пребиваването им в чужбина.  Те подчертават, че обжалваното от тях решение има преки последици за правата, предоставени им от Договорите.    ", "date": "2018.11.27", "title": "Съдът на ЕС отхвърли искане на 13 британски граждани за отмяна на решението за Брекзит"}
{"url": "http://epicenter.bg/article/Miliarderat-Dzhak-Ma-stana-komunist-/169250/7/0", "text": "Най-богатият човек в Китай, основателят на Alibaba Group Джак Ма постъпи в редовете на китайската комунистическа партия. Това съобщи вестник \"Женмин Жибао\", в който бе публикуван и списък от 100 граждани на Китайската народна република, които имат специален принос за развитието на страната и откритата политическа реформа в нея.  Сред тях е и Джак Ма. Не е посочено кога точно се е присъединил към партията.  Държавата отбеляза неговия принос за развитието на икономиката - по-специално създаването на електронни платформи за търговия, електронните платежни системи и базата за програмиране, развитието на логистиката и инфраструктурата за малки и средни предприятия, както и разработването на система за социални кредити, използваща големи информационни технологии.  Наред с други неща, Джак Ма получи почетната титла \"Изключителен строител на социализма с китайски характеристики на провинция Дзянсу\".  Говорител на Alibaba отбелязва, че политическата идентичност на мениджмънта не засяга процеса на вземане на решения в компанията, предава Reuters. \"Ние следваме законите и подзаконовите нормативни актове на различните страни, в които работим\", добави той.  Джак Ма е основателят на Alibaba Group, която включва онлайн магазин AliExpress. Състоянието на предприемача се оценява на около 40 милиарда долара. Той се смята за най-богатият жител на Китай.  В началото на септември Джак Ма съобщи официално, че ще се откаже от президентския си пост през септември 2019 г., пише Reuters. Подобно на основателя на Microsoft Бил Гейтс, Ма ще се концентрира върху филантропия и проекти в сферата на образованието. Неговата позиция в компанията ще бъде наследена от Даниел Джън, който в момента е изпълнителен директор в Alibaba.  Едва на 54 години, Джак Ма ще се откаже от позицията си в компанията, която изгради от нулата. Бивш учител по английски, Ма основава Alibaba през 1999 г. Днес тя е с 40 млрд. долара годишни приходи и 10 млрд. долара нетна печалба. Компанията работи основно в сектора на електронната търговия, но има и редица други направления, сред които традиционна търговия, облачни услуги и инвестиране във външни компании.  ", "date": "2018.11.27", "title": "Милиардерът Джак Ма стана комунист "}
{"url": "http://epicenter.bg/article/Erdogan--Rusiya-i-Ukrayna-da-reshat-problemite-si-chrez-dialog/169256/7/0", "text": "Турският президент Реджеп Тайип Ердоган призова днес Русия и Украйна да разрешават проблемите си чрез диалог и заяви, че Черно море трябва да бъде \"мирно\", предаде ТАСС. По едно време ни се струваше, че ситуацията в Черно море се е успокоила, но неотдавна отново се разрази конфликт.  Случилото се ни разстрои. И двете страни - Русия и Украйна, са наши близки приятели. Искаме Черно море да бъде море на мира. Призоваваме Русия и Украйна да разрешават проблемите по между им чрез диалог, каза Ердоган, който коментира инцидента от неделя в Керченския проток.  Той добави, че Турция би се радвала да види не противоборство между Русия и Украйна, а да ги види, че вървят \"рамо до рамо\", информира турската телевизия НТВ. В неделя руската брегова охрана стреля по плавателни съдове на украинските военноморски сили в Керченския проток и след това ги задържа. Украинските ВМС заявиха, че шестима техни матроси са ранени.  Русия и Украйна се обвиниха взаимно за инцидента. Ново предупреждение към Атина и Никозия заради \"безразсъдните\" им действия е отправил президентът на Турция Реджеп Тайип Ердоган в реч пред парламентарната група на управляващата Партия на справедливостта и развитието, съобщава гръцкият вестник \"Катимерини\", като се позовава на Анадолската агенция. \"Турция е решена да се възползва от правата си, които произтичат от международното право по отношение на Егейско море, но и на кипърския въпрос\", е казал Ердоган.  Турският президент е заявил още, че \"безразсъдното поведение на Гърция и на Република Кипър по отношение на проучванията за въглеводороди в Източното Средиземноморие представлява заплаха и риск преди всичко за тях самите\" и че \"Турция няма да предприеме каквото и да било отстъпление от позициите си в Източното Средиземноморие или който и да било друг регион и ще защитаваме правата си докрай\".  Турция оспорва обхвата на изключителната икономическа зона на Кипър и на Гърция в Източното Средиземноморие, както и правото на Гърция да разшири териториалните си води в Егейско море до 12 морски мили.  Кипър вече предостави концесия за проучване за въглеводороди в част от изключителната си икономическа зона на американската Ексън Мобил в блок 10 на своята икономическа зона, а в момента се намира в процедура по отдаване на концесия и за блок 7, за който кандидат е консорциум на френската Тотал и италианската Ени.  През февруари обаче Турция осуети проучвателни дейности на Ени в блок 3. От друга страна Анадолската агенция съобщи, че вчера Турция е започнала проучвателни сондажни дейности на 119 морски мили от бреговете на окръг Мерсин. В края на октомври проучвания край Анталия започна и сондажният кораб \"Фатих\".", "date": "2018.11.27", "title": "Ердоган: Русия и Украйна да решат проблемите си чрез диалог"}
{"url": "http://epicenter.bg/article/Vashington-zove-Prishtina-da-otmeni-100-protsentovite-mita-varhu-srabskite-stoki-/169257/7/96", "text": "Държавният секретар на САЩ Майк Помпео на срещата с косовския президент Хашим Тачи във Вашингтон, призова Прищина да отмени въведените наскоро 100-процентови мита върху стоките от Сърбия и Босна и Херцеговина и подчерта, че косоварите трябва да работят с Белград, „за да избегнат провокациите и да намалят напрежението“, пише онлайн изданието на сараевския ежедневник Dnevni Avaz, цитирано от Агенция \"Фокус\".  Както са обявили от Държавния департамент, Помпео се е срещнал с Тачи в понеделник вечерта. По време на разговора държавният секретар е поискал Прищина да анулира решението си за търговската блокада срещу Босна и Херцеговина и Сърбия.  „Държавният секретар отново потвърди твърдата си подкрепа за суверенитета и независимостта на Косово, което е напълно интегрирано в международната общност. Той поздрави Тачи и всички граждани на Косово за огромните постижения, постигнати през първото десетилетие на независимостта. Двамата разговаряха също за установяването на върховенството на закона и за засилване на икономическото развитие, за да се гарантират по-нататъшните успехи на Косово“, се казва в заявлението на американското дипломатическо ведомство.  В него се добавя още, че Помпео е насърчил Косово да се възползва от уникалната възможност да постигне историческо всеобхватно споразумение за нормализиране на отношенията със Сърбия.  „Това е единственият начин да проправим пътя за бъдеща интеграция, както на Косово, така и на Сърбия, в Западния съюз. САЩ са готови да подкрепят страните в намирането на устойчиво и осъществимо решение, което ще увеличи стабилността“, гласи съобщението на Държавния департамент.  ", "date": "2018.11.27", "title": "Вашингтон зове Прищина да отмени 100-процентовите мита върху сръбските стоки "}
{"url": "http://epicenter.bg/article/Brus/169258/7/0", "text": "Брус Дикинсън обясни в интервю за френското списание L'Obs защо е гласувал със \"за\" за излизането на Великобритания от Европейския съюз.     На референдума през 2016 г. \"Брекзит\" бе приет с почти 52% от гласовете на британците в цялата страна. Дикинсън е един от поданиците на Елизабет II, които не съжаляват за решението, което крие много неизвестни.   Според Брус напускането на Европейския съюз ще даде възможност на Великобритания да \"бъде по-гъвкава\": \"Ситуацията в момента е такава, че  . И това е видно не само от Брекзит, но и от други народи. Вижте в Италия или в Гърция, унгарците или каталунците - всички имат големи популистки движения. Те са следствие на това, че Брюксел не предлага решения за демократичните нужди на народите.\"   Дикинсън няма притеснения, че нещо лошо може да се случи на Великобритания, ако тя не промени избора си: \"Абсурдно е да се мисли, че петата икономика в света може   от други държави, заради взетото по демократичен начин решение от нейния народ. В основата си ЕС винаги е бил пазар - общ пазар. И това има своите предимства и има смисъл. Но повечето хора в Англия, дори и тези, които гласуваха за оставане в ЕС, не искат да станат част от федерална система.\" \r\n \r\n \r\n \r\n Музикантът смята, че икономиката на Острова ще продължи да бъде сред водещите в света: \"Британците винаги сме търгували с останалата част на света. Едва през 60-те Великобритания започна да гледа на Европа, като на основен търговски източник и според мен това се оказа грешка. Всъщност  и отваря Великобритания към целия свят\", казва Дикинсън, цитиран от радио \"Тангра\".   Той е убеден, че след напускането на ЕС, Великобритания ще може да постави връзките си със съюза на нова основа, което ще има положителен ефект за всички засегнати страни: \"Брекзит няма да промени особено статута на Обединеното кралство, но  . И това е добре за нас, а в дългосрочен план е добре и за Европа. Защото ние сме петата по-големина икономика в света и Европа ще иска да има достъп до нашия пазар. И скоро, след като установим новите си отношения, хората ще забравят глупостите около Брекзит и ще си дадат сметка, че просто има нови отношения, поставени на нова основа. И заедно ще правим това, което трябва да правим - да се разбираме, да търгуваме, да правим музика, да правим любов и да сме сигурни, че в крайна сметка страната ни няма да се окаже управлявана от Владимир Путин\"   Източник: Дир.бг", "date": "2018.11.27", "title": "Брус Дикинсън от \"Iron Maiden\": Гласувах за \"Брекзит\", за да увеличим икономическите си възможности"}
{"url": "http://epicenter.bg/article/Berlin--Rusiya-tryabva-da-spazva-mezhdunarodnoto-pravo-/169261/7/0", "text": "Германският външен министър Хайко Маас призова днес Русия отново да спазва международното право и да зачита териториалния суверенитет на съседните държави, предават Ройтерс и БТА.  Украинският президент Петро Порошенко предупреди за \"крайно сериозна\" заплаха от сухопътно нахлуване, след като Русия задържа три украински военноморски кораба и техния екипаж през уикенда.  \"Целта трябва да бъде Русия отново да се придържа към международните правила и да не нарушава териториалния суверенитет на своите съседи\", каза Маас в реч в Берлин.  Според него за тази цел Германия и европейските й съюзници имат нужда от ясни принципи и истински диалог за общата сигурност в Европа.  Той предложи Германия, Франция, Русия и Украйна да работят заедно в т.нар. нормандски формат за уреждане на ситуацията, посочва Асошиейтед прес.  Норберт Рьотген от Християндемократическия съюз на германския канцлер Ангела Меркел заяви, че може да е необходимо Европа да наложи по-строги санкции на Русия след задържането на украинските кораби, отбелязва Ройтерс.  Според Рьотген поведението на Русия е доста обезпокоително и налагането на по-строги санкции е възможен вариант.  \"Засега не се обсъждат по-строги санкции, но като цяло не бих изключил тази възможност\", каза Рьотген, който е председател на комисията по външни работи към Бундестага.  \"Според мен подобно поведение не може да остане без последици и не мисля, че би трябвало да се казва, че няма да има каквито и да е по-нататъшни санкции\", заяви той.  ", "date": "2018.11.27", "title": "Берлин: Русия трябва да спазва международното право "}
{"url": "http://epicenter.bg/article/Naprezhenieto-v-Kosovo-raste--Srabskite-kmetove-na-severnite-obshtini-podadoha-ostavki-/169271/7/51", "text": "Кметовете на четирите сръбски общини в Северно Косово подадоха оставки заради решението на правителството да въведе вносни мита от 100% върху стоките от Сърбия и подписаха резолюция, в която отбелязват, че прекъсват всичките си контакти с официална Прищина, съобщава онлайн изданието на прищинския ежедневник Gazeta Express, цитирано от \"Фокус\".  По този начин, коментира изданието, четирите общини остават без кметове и, според изборните закони, предсрочният вот трябва да се състои в рамките на 40 дни. Според декларацията на сърбите обаче, дори и да бъдат организирани избори, те ще бъдат бойкотирани.  Става въпрос за общините Северна Митровица, Зубин Поток, Лепосавич и Звечан. Информацията е потвърдена и от председателя на „Сръбска листа“ на извънредно съвещание на партията, проведено в Северна Митровица.  Според Gazeta Express, действията на общинските власти на косовските сръбски райони ще доведат до блокада на областта.  Правителството на Косово е коментирало пред изданието, че засега няма нищо официално и че темата все още не може да бъде коментирана.  Междувременно президентът на Сърбия Александър Вучич заяви, че никога не е бил по-разтревожен, защото „проучванията показват, че сръбските граждани подкрепят статуквото в Косово и Метохия“, предава белградското радио „Б92“.  „Виждам, че гражданите на Сърбия не искат да се разрешат проблемите в Косово и Метохия и ми се струва, че не разбираме с какво си имаме работа“, заяви държавният глава пред РТС.  „Анкетите показват, че гражданите искат статуквото да се запази, което е невъзможно положение. Кой ви гарантира, че статуквото ще се запази – нито Европа, нито света, нито албанците, които са 91-92 процента в Косово и които вече имат утвърдена от Запада държава, го искат“, каза Вучич.  Президентът посочи, че разбира добре, какво му казват хората, но добави, че „не се води от това, а по-скоро от нещата, които вижда и знае, а той вижда по-добре от мястото, на което се намира“.  „Въпросът е, какво ще правим ако има конфликт и затова постоянно призовавам да намерим компромис. В тази борба съм като Давид пред Голиат, който е целият Запад и албанците. Трудно ми е да издействам нещо за Сърбия и сръбския народ, не съм бил дори близо до това да получа нещо, но някои започнаха да се вслушват в нас – но не и в Сърбия“, заяви Вучич.  Той също констатира, че подкрепата в Сърбия за влизане в ЕС „никога не е била по-ниска“, което според него се дължи на факта, че Съюза „никога не е справедлив спрямо нас“ и не се държи „абсолютно неутрално към албанците и към нас“.  „Трябва да останем на европейския път, защото влакът не може да излиза извън релсите. Трябва ни твърда политика, с която да се опитаме да получим нещо и да не загубим нещо, което още не сме загубили“, обясни сръбският лидер.  Той сподели, че „този следобед“ е имал „труден разговор с някои хора в Европа“ и добави, че никога няма да се подаде на изнудванията и натиска да говори за предаването на язовира Газивода (водноелектрически комплекс в Северно Косово).  „Те имат много предложения, само че те не могат да накарат албанците да намалят митата... Има и други идеи, те са пълни с идеи, но не съм готов да слушам такива неща“, поясни Вучич.  По неговите думи, Америка за албанците е „и майка, и баща, а останалите са лели – Англия, Франция и Германия“ и добави по случай посещението на косовския президент Хашим Тачи в САЩ, че „той дори не трябваше да ходи там, защото винаги ще получи подкрепа“.  „Борим се, имаме подкрепата на Китай, Русия, на няколко страни. Това достатъчно ли е? Нашата ситуация е трудна, опитваме се да задържим ситуацията на дъската, най-малкото за реми“, заключи Вучич.  ", "date": "2018.11.27", "title": "Напрежението в Косово расте! Сръбските кметове на северните общини подадоха оставки "}
{"url": "http://epicenter.bg/article/V-Gartsiya-biyat-trevoga--Sformirat-se-studentski-otryadi--gotvyat-okupatsiya-zaradi-dogovora-s-Makedoniya-/169274/7/51", "text": "Тревожна ескалация се наблюдава в училищата в Северна Гърция, където се формират студентски отряди, фокусирани върху македонския въпрос, пише онлайн изданието на вестник Iefimerida. В информацията се посочва, че през последните дни е започнала „Фейсбук“ и смс кампания, в рамките на която учениците се призовават да се присъединят към тези формирования на 29 ноември и да окупират учебните заведения, предава Агенция \"Фокус\".  В един от тези смс-и, както пише изданието, изпратен от мобилен на мобилен телефон, се откриват „плашещи съвпадения с политиките на „Златна зора“:  „Уникална възможност. Призоваваме следващия четвъртък, 29/11, за всенародна окупация на всички училища в страната във връзка с националните интереси – Македония, Кацифас (Константинос Кацифас, който беше застрелян от албанските спецчасти, след като заби гръцкото знаме в гръцко военно гробище в Южна Албания и влезе в престрелка със служителите на органите на реда – бел. „Фокус“) и Северен Епир. Говорете с всичките си съученици и клубовете на вашите родители и организирайте окупацията. Не се страхувайте, че това е престъпление. Не се притеснявайте“.  В същото време, „Фейсбук“ група, която нарича себе си „Координационен студентски комитет за Македония“ призовава за действия на 29 ноември. Тази група, както се казва на нейната страница, е основана от студенти. Срещата, която те правят, е в 11 часа в четвъртък сутринта пред статуята на Елефтериос Венизелос в Солун.  Веднага след публикуването на предстоящото събитие във „Фейсбук“, призивите за присъединяване към всегръцките окупации са се увеличили неимоверно, отбелязва изданието.  Както пише вестникът, родителски и учителски организации са изразили загрижеността си, че „напоследък училищата и учениците са мишена на националисти и крайно-десни кръгове“.  Една от тях говори за „групи, които не крият десните си възгледи... се опитват да организират националистически демонстрации в различни училища на 29 ноември, използвайки дори „Фейсбук“. В този контекст криминалната „Златна зора“ и други фашистки групи действат открито или скрито“.  ", "date": "2018.11.27", "title": "В Гърция бият тревога: Сформират се студентски отряди, готвят окупация заради договора с Македония "}
{"url": "http://epicenter.bg/article/Ruski-deputat-ot-Krim--Ukrayna-veche-ima-svoya-nov-fyurer-v-litseto-na-Poroshenko-/169279/7/97", "text": "Въвеждайки военно положение, Украйна се сдоби с \"нов фюрер\" в лицето на президента Петро Порошенко. Това заяви депутатът от Крим в руската Дума Андрей Козенко, цитиран от руски медии.  На фона на нарушаването на руската граница от украински кораби Мълховната Рада в Киев вчера одобри указа на президента Порошенко за въвеждане на военно положение в 10 области на страната и Азовско-Керченската акватория за 30 дни, припомнят те.  \"Всичко ова можеше да се очаква. Порошенко става новият украински фюрер. От този момент нататък от него може да се очаква всичко. Но и отговорността за всичко ставащо в страната и за последствията от тези или други решения ще остане лично негова. Смятам че той ще завърши по-зле и от   Михаил Саакашвили. Всички негови местни \"другари\" ще мечтаят да го унищожат като политик и да разделят неговия \"капитал\"\", прогнозира Козенко.  Според депутата от Крим не всички във Върховната Рада на Киев са доволни от подобно развитие на събитията, но са принудени да се съгласят с решенията.   ", "date": "2018.11.27", "title": "Руски депутат от Крим: Украйна вече има своя нов фюрер в лицето на Порошенко "}
{"url": "http://epicenter.bg/article/Zaloven-ukrainski-moryak-e-razkril-na-svoi-blizki-za-podgotvyaniya-intsident-kray-Kerch--VIDEO--/169288/7/0", "text": "Един от задържаните украински моряци – Андрей Артьоменко, е говорил с баща си седмица и половина преди инцидента край Керченския пролив, както и с приятелката си, на която е разкрил смущаващи подробности. По думите на родителя, той му е казал да гледа телевизия, предава украинският опозиционен портал „Страна“, цитиран от Агенция \"Фокус\".  Бащата на Андрей – Анатолий Артьоменко, разказва: „Той не каза нищо конкретно, единственото, което изрече тогава, беше: „Тате, гледай телевизия“.  Оттук, според медията, възниква въпросът: Защо обикновено, както твърди официален Киев, пребазиране корабите е трябвало да бъде показано по телевизията.  Освен това порталът отбелязва, че в социалните мрежи се е появил предполагаем разговор между близки на същия Артьоменко. От диалога става ясно, че украинските власти са знаели, че ще има инцидент в Керченския пролив предварително - преди отплаването в открито море на екипажите са взети мобилните телефони и им е наредено да не спират по искане на руските граничари, а в случай, че по тях открият огън, е имало заповед да се стреля в отговор.  Освен това, продължава „Страна“, на украинските моряци предполагаемо им е било забранено да съобщават на близките си каквито и да е подробности за предстоящия преход и затова много са разбрали, че роднините им са задържани от руските граничари, от новините по телевизията. Но Артьоменко все пак е нарушил забраната и е разказал за изискванията на командването на своята приятелка Марина.  Този разговор може да бъде чут на видеото. Редакцията на „Страна“ не може да потвърди достоверността на казаното, както и дали хората, които говорят имат каквото и да е отношение към Андрей Артьоменко.  ", "date": "2018.11.27", "title": "Заловен украински моряк е разкрил на свои близки за подготвяния инцидент край Керч (ВИДЕО) "}
{"url": "http://epicenter.bg/article/Ukrayna-otmeni-voennoto-polozhenie-zaradi-greshka/169289/7/0", "text": "\r\n \r\n Украинският вицепремиер по въпросите на европейската и евроатлантическа интеграция Ивана Климпуш написа на страницата си във „Фейсбук“, че указът за въвеждане на военно положение в Украйна е отменен заради техническа грешка. \r\n   \r\n Според нея, в официалния вестник на страната погрешно е бил напечатан указът на Петро Порошенко за въвеждане на военно положение за 60 дни, докато Върховната рада одобри вариант за 30 дни военно положение и то за пограничните райони. \r\n   \r\n Утре се очаква да бъде публикуван промененият вариант на указа за въвеждане на 30 дни военно положение в Украйна. Решението да бъде обявено военно положение бе взето след инцидента в Керченския проток, в резултат на който три украински военни кораба бяха задържани от руска брегова охрана. \r\n \r\n", "date": "2018.11.27", "title": "Украйна отмени военното положение заради грешка"}
{"url": "http://epicenter.bg/article/Vav-Frantsiya-shte-davat-bezplatni-prezervativi-s-retsepta/169298/7/0", "text": "Във Франция от 10 декември желаещите ще могат да получават безплатно презервативи, които са предписани с рецепта от лекар, съобщи здравната министърка Анес Бюзен, цитирана от радио France Inter.   Разчита се, че мярката ще помогне в борбата срещу болестите, предавани по по полов път, включително СПИН.   „Без значение от възрастта и пола всеки ще може да вземе рецепта от лекаря и да получи безплатно презервативи“, отбеляза Бюзен.   Разходите ще бъдат за сметка на бюджета, каза още министърката и добави, че вече е избрана фирма-производител. Тя обаче отказа да съобщи коя е фирмата.", "date": "2018.11.27", "title": "Във Франция ще дават безплатни презервативи с рецепта"}
{"url": "http://epicenter.bg/article/Turtsiya--Dzhamal-Hashogi-e-bil-razchlenen-pod-zvutsite-na-muzika/169308/7/0", "text": "Саудитският журналист Джамал Хашоги е бил разчленен по звуците на музика, каза турският външен министър Мевлют Чавушоглу, написа анкарският вестник „Хюриет“.   Първият дипломат на югоизточната ни съседка заяви, че е преслушал записите от последните мигове на убития журналист.   \"В един момент се чува много ясно как съдебен медик казва на убийците на сътрудника на вестник „Вашингтон пост“ и критик на властите в Рияд: \"Пуснете музика и силно го разчленете\". Записът продължава с изпълнение на музика\", каза още Чавушоглу.   Хашоги бе убит в консулството на страната си в Истанбул на 2 октомври. Неговите екзекутори са го разчленили за седем минути.   Спорен една от версиите тленните останки на покойния са били хвърлени в канализацията, според друга – в кладенец в мисията.", "date": "2018.11.27", "title": "Турция: Джамал Хашоги е бил разчленен под звуците на музика"}
{"url": "http://epicenter.bg/article/Italiya-se-prosti-s--Posledniya-imperator--Bernardo-Bertoluchi/169304/6/0", "text": "Стотици хора - режисьори, актьори, политици и граждани преминаха през залата в Двореца на сенаторите на Капитолийския хълм в Рим, за да се простят с режисьора и драматург  , предаде ТАСС.   Сред първите, дошли, за да отдадат последна почит на Бертолучи беше актрисата Стефания Сандрели, негова отдавнашна приятелка, която се снимала в много от филмите му. Тя разказа, че режисьорът се е чувствал зле от няколко месеца. Съболезнования за смъртта на \"Последния император\", както мнозина наричат Бертолучи по името на филма му, изказаха най-известните италиански кинодейци - режисьорите Паоло Сорентино, Марко Белокио, Лилиана Кавани, Роберто Бенини, Франко Дзефирели.    Почит към таланта на Бертолучи отдадоха и от чужбина. Британският режисьор Тери Гилиъм каза пред агенция АНСА, че само преди месец е обсъждал с Бертолучи бъдещия му филм.   \"Той беше голям източник на вдъхновение, създател на голяма красота и идеи. Такава загуба\", сподели Гилиъм. В историята на киното Бертолучи ще остане като създател на особения стил на поетичния еротизъм, макар и почти всичките му филми - от \"Конформистът\" до \"Мечтатели\", да имат и бунтарски подтекст. Често това е вътрешният бунт на героите на фона на неспокойните времена.    почина вчера на 77 години от рак.   Източник: Дарик", "date": "2018.11.27", "title": "Италия се прости с „Последния император“ Бернардо Бертолучи"}
{"url": "http://epicenter.bg/article/-quot-Vzglyad-quot--Zapadat-razbra-provokatsiyata-na-Poroshenko-/169225/11/33", "text": "Украйна раздуха политическа истерия около военноморския инцидент край бреговете на Крим и поиска същото и от своите западни покровители, пише вестник „Взгляд“ в днешния си коментар-обобщение на събитията от последните два дни.  В същото време европейските политици реагираха много, много сдържано и хладно. А европейската преса едва ли не направо разказа на читателите си какво се крие зад провокацията на украинските власти.  На събитията в Керченския пролив бързо откликнаха във Вашингтон и в столиците на държавите-съюзници на САЩ, но явно не както очакваше Петро Порошенко, който веднага се обърна за помощ към западните си партньори. В британския кабинет понажулиха Русия за „дестабилизиращото й поведение“, във френското външно министерство я призоваха „да уважава свободата на придвижване“.  Бившият евродепутат, италианският публицист Джулетто Киеза в коментар за „Взгляд“ казва: „Повечето страни от Запада ще поддържат Порошенко, те знаят, че той се готви за избори. Да, Порошенко ще използва ситуацията, за да го преизберат. Той си има своята игра.“  И все пак до този момент видима подкрепа няма. Най-реалната помощ, която предлага Западът до момента, е спешното свикване на заседание на комисията Укарйна-НАТО. За това той се беше договорил с генералния секретар на алианса Йенс Столтенберг.  Западът, като че ли, действително разбра каква е играта на Порошенко, ако се съди по публикациите на европейската преса. „Хитрият план“ на киевския лидер се оказа, че не е чак толкова хитър.  Наблюдателят на британския The Guardian Патрик Грийнфийлд отбелязва, че гласуването във Върховната Рада на „решението за въвеждане на военно положение се случва всичко на всичко четири месеца преди президентските избори в Украйна. Избори, които вероятно Порошенко ще изгуби“.  \"Но ако депутатите гласуват да се прекрати работата на правителството и въведат някакви други ограничения, които се предвиждат при подобен режим, то изборите ще бъдат отложени\", уверява Грийнфийлд.  Едва ли не дума по дума го повтаря германският му колега, наблюдателят на Süddeutsche Zeitung Франк Найхозен: „Президентът Порошенко иска да остане начело на държавата и да го преизберат през март следващата година за още един мандат“, пише той. – „Но както сочат многобройните социологически допитвания шансовете му са съвсем малки. Но виж играта на ескалация на конфликта с Русия може да му отвори нелоши перспективи. Като заеме позата на защитник на интересите на Украйна и демонстрира загриженост за сигурността на украинците, той вероятно ще привлече на своя страна значителна част от електората на другите кандидати за президентския пост. Въвеждането на военно положение, според всички сметки, дава възможност изборите да се отложат от март за по-късно време и така да се позволи на Порошенко да запази за себе си мястото на държавен глава. Той ще спечели известно време и ще извлече дивиденти от това за самия себе си\".  Наблюдателят на Süddeutsche Zeitung смята за неправдоподобен и сценарият с „горещата война“, като се привлече НАТО в този конфликт.  Твърде любопитен възглед има в анализа на така създалата се ситуация, който прави кореспондентът на британския The IndependentОливър Керъл. Журналистът започва с обвинение срещу Русия за случилото се. Но в хода на разсъжденията си стига до заключението, че всъщност създалата се ситуация е много по-изгодна за Порошенко.  \"Някои украински публицисти вече успяха да предложат на Запада своята версия за събитията, според която «със своето поведение руснаците се опитват да подкопаят положението на администрацията, оглавявана от Порошенко и малко преди мартенските избори да разклатят ситуацията\", констатира английският журналист и добавя. \"Подобна версия е не само съмнителна, тя е неправдоподобна.“  Възможно ли е да водиш военни действия и едновременно с тях да въвеждаш и военно положение с последици, които да не са в полза на Порошенко, който в момента изостава много след бившия премиер на Украйна Юлия Тимошенко. Всяко намесване на идеята за заплаха от страна на Русия се превръща в главен коз в ръцете на сегашния президент в неговата предизборна кампания. Киев буквално шари плакатите, на които са изобразени три стълба за бъдещите успехи на Порошенко: армията, езикът и вярата. При това точно в този порядък.  Според автора, военното положение днес е предварително обмислена мярка. \"Не го обявиха в Украйна по време на горещите събития от 2014 и 2015 година. Днес твърдят, че нещата са други, а в същото време признават, че руската военна намеса е достатъчна, за да убедят всички в нуждата от извънредни мерки. Този аргумент някакси не звучи добре за слуха.“, смята Оливър Керъл в британския The Independent .  Според наблюдателя на вестника с обявяването на военно положение Порошенко „сам себе си е прострелял в крака“.  \"Той нанесе най-голяма вреда на собствената си страна: Москва просто ще е щастлива да се върне към своята реторика за дясната „хунта“, която управлява в Киев“. А украинците ще изпитат на гърба си „прелестите да се използва военният инструмент за краткосрочни електорални цели\", заключава журналистът.  Италианският портал Sakeritalia.it припомня, че още преди две години председателят на Съвета за национална сигурност и отбрана Александър Турчинов е заплашвал с въвеждане на военно положение, тъй като „има място за опасни тенденции“. Порталът поставя въпроса какво се е променило сега и защо трябва да се въвежда то днес, ако „е имало и по-лоши времена“. И пита: «За да се попречи на народа да изрази политическата си воля? Да се избегне нов Майдан? Да се запуши устата на пресата?“ И сам се опитва да отговори: „Всичко това може да се направи при едно военно положение. Кой знае колко още ще продължи тази лудост\", пише в редакционна статия медията.  Дори френският Le Monde, който и при най-добро желание е трудно да бъде заподозрян в \"про-руско настроение\", отбелязва „Взгляд“ в прегледа си на европейската преса, и той отбелязва, че \"въпросът, повдигнат от Петро Порошенко в края на заседанието на Съвета за национална сигурност, да се въведе военно положение, може да доведе не само до разрив на отношенията с Москва, но и да отсрочи наближаващите президентски избори в Украйна, които се очертават твърде проблематични за сегашния държавен глава\".    ", "date": "2018.11.27", "title": "\"Взгляд\": Западът разбра провокацията на Порошенко "}
{"url": "http://epicenter.bg/article/Nad-polovinata-ot-balgarite-v-chuzhbina-obmislyat-da-se-varnat/169248/11/0", "text": "Българската софтуерна индустрия започва кампания за привличане на желаещите да се завърнат в родината българи. Близо 31% от българите, които живеят и работят в чужбина, биха се върнали, други 21% се колебаят. Това показва анкета сред над 4000 сънародници в повече от 70 държави на Българската асоциация на софтуерните компании (БАСКОМ). Данните бяха представени на пресконференция в БТА.  Според Доброслав Димитров, председател на УС на БАСКОМ, за много от нашите сънародници все още не са ясни перспективите за кариерно развитие в България. \"Решихме да проведем анкета и да видим имат ли желание българите да се върнат, каква е мотивацията им\", разказа той. Димитров е на мнение, че ИТ индустрията на България е бъдещето на страната ни, защото липсват ресурси, липсва петрол, а тази индустрия има висока добавена стойност.  По думите на Бистра Папазова ръководител на инициативата \"ЗАвръщането\" , резултатите са били изненадващи, тъй като не показват черната картина, която сме свикнали да виждаме.  От анкетираните 70% са със висше образование, а най-много от участниците живеят на територията на Великобритания, Германия и САЩ. 57% биха работили в ИТ индустрията в България. Това би привлякло повече хора, отколкото да се върнат в страната ни, работейки в друг сектор. Много от тях обаче нямат необходимата квалификация. Според БАСКОМ всеки пети от сектора не е ИТ специалист.  Кампанията ще бъде насочена към българи зад граница, ангажирани в софтуерната индустрия и ще стартира в началото на 2019 година. Мотиви за връщане на сънародниците ни са стандартът на живот, възможности за професионално развитие и семейство и приятели.  Близо 20% ръст в приходите на софтуерната индустрия отчитат изследвания. Оперативните приходи са на стойност 2,54 млрд. лева, което е двойно увеличение спрямо 2012 година. \"По наша оценка общо работните места в ИТ сектора са между 30 000 и 35 000\", допълни Георги Захариев. Той посочи, че има начин да се привлекат хората, които са заминали преди време. Планира се 25-50% ръст през следващата година, но поради липса на подготвени кадри прогнозата за цялата индустрия може да е само за ръст от 10%, коментира Захариев.  Средната нетна заплата в сектора възлиза на 2700 лева, с други думи около 3,5 пъти повече от средното за страната. Стандартът на ИТ индустрията в Германия или Великобритания е достигнат и в България, категорични са от БАСКОМ. От асоциацията са категорични, че повишаването на максималните осигурителни прагове ще повлияе на резултатите в изследването. За 2017 година софтуерните компании са платили 70,6 млн. евро. С повишението се очакват още 15-16 млн. евро. Дори аутсорсинг компаниите ще бъдат засегнати от тези промени, допълниха експертите.  \"Това е данък Успех. Ако си успешен в България, трябва да бъдеш наказан\", смята Димитров. По думите на Папазова 4300 души са отговорили на анкетата, като обхващат представители на всички възрастови групи с изключение на деца и ученици. Председателят на БАСКОМ е категоричен, че трябва да се отправи послание, че можещите хора могат да успяват в България.  ", "date": "2018.11.27", "title": "Над половината от българите в чужбина обмислят да се върнат"}
{"url": "http://epicenter.bg/article/ARSA----vazmozhno-e-da-predotvratim-proizshestviyata--predi-te-da-se-sluchat/169313/11/0", "text": "Визия 0. Една прекрасна инициатива, която гласи, че нито една жертва на пътя не е приемлива. В унисон с това  . Тя предполага, че до 2020 година (червената линия) ПТП трябва да намалеят с 50% спрямо 2010 година. Това е една прекрасна инициатива, която обаче в реално отношение, към момента (синята линия) се измерва с повече жертви от „предвидените“ за настоящата година.     Говорим за пътна безопасност, а имаме „очакван брой жертви“. Тоест ние „чакаме“ да загинат 300, 400, 500 човека, за да кажем, че сме си свършили работата.   Генезисът на проблема се корени в начина, по който ние подхождаме. Нямаше ли да е прекрасно да има начин, по който да предвиждаме нивото на безопасност на дадени места и да взимаме мерки предварително!   Или по друг начин казано –   Ясно е, че зад всяко ПТП със загинал или ранен, стоят човешки трагедии, разбити семейства и събития, които надали някой от нас би искал да си представя.   Тук е моментът да споменем, че   Тоест да действаме преди трагичните събития. За каква превенция говорим, когато още се намираме на етап, в който броим ПТП, за да предприемем мерки (евентуално)?     Всъщност ако обърнем поглед към науката, се оказва, че има реални, действащи и приети подходи на световно ниво, които ни дават възможност да определим проблемните елементи, още преди настъпването на ПТП.   За да се случи едно произшествие трябва да има натрупване на негативни събития (въздействия).   Преди самото настъпване, се оказва, че има индикации за проблем.   Конфликт е всяка ситуация, при която сблъсъкът между два автомобила е бил избегнат поради навременна маневра от един от тях. Или иначе казано – единият е успял да запази контрол и не се е случило ПТП. Това обаче е индикация за проблем и ако имаме правилните инструменти, може да бъде регистрирано и съответно предотвратено.   В публичното пространство скоро се появи една конкретна българска разработка, която разчита точно на този модел. Наблюдение – Действие – Превенция. В катедра „Пътища и транспортни съоръжения“ към Университета по архитектура, строителство и геодезия д-р инж. Иван Кацаров, под ръководството на проф. д-р инж. Румен Миланов, в последните 3 години разработват модел, който може   Моделът, който е наречен ARSA(от AerialRoadSafetyAssessment), е иновативен и е пилотен в световната наука по отношение на конкретното решение на проблема.   В процеса на тригодишната работа по ARSA са извършени множество заснемания на градски кръстовища в София, между които кръстовището на бул. \"България\" и бул. \"Черни връх\", бул. \"Симеоновско шосе\" и Околовръстен път, както и много други.     Това е един примерен работен екран от модела, който показва кръстовището на бул. \"България\" и бул. \"Черни връх\".   Графиката отляво показва, че наслагването на цветове от синьо до жълто показва разпределението на скоростите върху кръстовището. Вижда се явно, че наслагването на жълт цвят по продължението на бул. \"България\", показва скорости на преминаване над 100 км/ч – далеч от позволените 50 км/ч.   Истината е, че това е едно добро начало на реалната превенция, която можем да осъществяваме, като предвиждаме произшествията, преди наистина те да са се случили.   Защото   а не да чака те да се случат и евентуално да предприеме мерки, които даже не е ясно до каква степен ще бъдат ефективни. По долу може да видите реално видео от анализа на бул. \"Симеоновско шосе\" и Околовръстен път:     Д-р инж. Иван Кацаров е генерален секретар на Националния комитет на България към Световната пътна асоциация  Има завършена магистратура по „Управление на инфраструктурни проекти“ към Технически Университет-Виена и магистратура по „Транспортно строителство на немски“ към УАСГ-София. През 2018 година придобива научно-образователната степен „доктор“ към катедра „Пътища и транспортни съоръжения“ на УАСГ – София по специалност \"Проектиране, строителство и поддържане на улици, автомобилни пътища и съоръжения\". Участвал е в разработването на редица значими инфраструктурни проекти като Автомагистрала Струма, Хемус, както и други – част от републиканската пътна мрежа.     В Йокохама, Япония от 22 до 26 октомври се състоя годишния съвет на Световната пътна асоциация (PIARC), в който членуват 140 държави. В откриването на международния форум взеха участие Министъра на транспорта на Япония - Кейичи Ишии, кметът на град Йокохама - г-жа Фумико Хаяши, която е и председател на комитета по транспорт.   В деня на заседанието на съвета на PIARC, в присъствието на управителния съвет, както и на директори на пътни администрации и националните комитети на 140-те държави членки, бе гласувано с единодушие предложението за създаване на Национален комитет на България към Световната пътна асоциация, в лицето на Български форум за транспортна инфраструктура (БФТИ).   На събитието Националният комитет на България (БФТИ) бе представен от генералния секретар на БФТИ- д-р инж. Иван Кацаров. Документът за припознаването на БФТИ като Национален комитет на България към Световната пътна асоциация бе подписан от президента на PIARC – Клод ван Руутен и генералния секретар на асоциацията – Партик Малеяк.   На официалната церемония по подписването в присъствието на представители на 140-те държави членки бе връчено и копие от оригинала на документа за присъединяване на България към PIARC, издаден още през далечната 1909 година. България е една от учредителките на Световната пътна асоциация.    или както е по-позната –  , има повече от 100 годишна история и е най-старата пътна организация в света. Основана е още през 1909 година, а България е една от страните, участвали в процеса по основаването. Към момента в нея членуват над 140 страни чрез своите пътни администрации. 45 от тях имат създадени Национални комитети, които представляват науката и практиката на национално ниво в организацията. Германия например е представена от FGSV (Изследователска асоциация за пътища и транспорт) организацията, която пише немските норми за проектиране и на чиято база са построени и нашите.   БФТИ получи подкрепата за учредяването на Национален комитет на България към Световната пътна асоциация, защото в нея участват най-изявените и най-опитни български експерти от пътния бранш, между които представители на администрацията – в лицето на бивши директори на АПИ, както и видни представители на средите в пътната наука.   В своята кратка история, неправителствената организация със седалище Университета по Архитектура Строителство и Геодезия, (основана през 2014 г),се занимава с теми от обществено, национално и международно значение, касаещи пътната наука и практика .   Националният ни комитет (БФТИ) понастоящем е един от основните двигатели по темата за реализацията на стратегическите транспортни коридори на територията на Република България.   БФТИ, взима активно участие и инициира дебата за отпадането на дългия 16 км тунел през Кресненското дефиле.   Специалисти и експерти на БФТИ взеха активно участие в работните екипи по изработването на новите норми за проектиране на пътища и улици, които са вече факт.   Голяма част от иновациите в пътната наука, които са се наложили и се считат вече за практика, произхождат точно от PIARC, както и множество научни статии, ръководства и книги свързани с всички аспекти на транспортната инфраструктура.   Основаването на Национален комитет към PIARC е една чудесна възможност огромната експертиза и опит, с който разполага асоциацията, държавите членки и комитетите им да достигне до българския пътен бранш.   Чрез Националния комитет българските специалисти, учени, проектанти и инженери получават достъп до огромна база данни, възможност за експертни анализи, консултации и оценка. Това е възможност за създаване на международни връзки с едни от най-големите имена в пътната наука.   На форума д-р инж. Иван Кацаров  представи желанието  на Националния ни комитет България да бъде домакин на годишното събрание на националните комитети на европейските държави , което ще се проведе  през месец май 2019 година. Предложението бе прието положително и предстои да бъде издигнато за гласуване на следващото заседание на съвета.   Световната пътна асоциация е организацията, която инициира и провежда световния пътен конгрес, който се провежда през 4 години. Следващата 2019 година, в периода 6 до 10 октомври, в Абу Даби, ще се проведе 26-тото му издание.   На него се очаква да присъстват повече от 6000 пътни специалисти от цял свят. Освен изложбената част ще има и доклади, разделени в повече от 30 направления. Към момента подалите желание да участват с доклади  са над 700, предстои редакционен съвет да  разгледа и селектира докладите.  ", "date": "2018.11.27", "title": "ARSA! – възможно е да предотвратим произшествията на пътя, преди те да се случат"}
{"url": "http://epicenter.bg/article/-quot-Folksvagen-quot--stroi-nov-avtomobilen-zavod-v-Balgariya-/169269/4/0", "text": "\"Фолксваген\" планира да изгради нов автомобилен завод в Източна Европа, като сред потенциалните местоположения на новата производствена мощност са България, Унгария и Румъния, съобщават Automobilwoche и сайтът Automotive News Europe. Търговският синдикат на Volkswagen в Германия се бори за контрола над новата фабрика с \"Шкода\", чешкото поделение на немския автомобилен гигант, което също настоява да поеме контрол, тъй като новата фабрика ще произвежда автомобилните марки Skoda Karoq и Seat Ateca, съобщава БНР.  На 18-ти ноември шефът на Volkswagen AG - Херберт Дийс потвърди, че производителят на автомобили търси да изгради нова фабрика в Източна Европа, чието производство се очаква да стартира след 2022-а година.  Преди време български медии съобщиха, че Volkswagen обмисля да построи автомобилен завод в България или в Турция, но усложненият политически климат в Турция е накарал компанията да преосмисли опцията, отнасяща се до нашата съседка.  В новото източноевропейско поделение на \"Фолксваген\" ще бъдат инвестирани около 1 млрд. евро, като то ще разполага с между 4000 и 5000 служители и ще произвежда марките Skoda Karoq и Seat Ateca, които в момента се сглобяват в Квасини, Чешката република.  Необходимостта от подобна производствена единица се увеличи, след като Volkswagen AG потвърди, че ще прехвърли производството на немския модел автомобили Passat в завода Skvas в чешкия град Квасини, тъй като най-големият автомобилен производител в света ускорява инвестициите си в автомобили с нулеви вредни газови емисии. Заводите на \"Фолксваген\" в Емден и Хановер (Германия) пък ще бъдат трансформирани до 2022-а година за производството на електрически автомобили.  Бордът на директорите на \"Фолсваген\" обяви, че искат заводът да бъде контролиран от отдела за леки автомобили на компанията. Председателят на Надзорния съвет на Volkswagen AG - Ханс Дитер Пьоч отбеляза, че групата все още не е взела решение относно конкретната марка, която ще управлява новата фабрика. \"Марката \"Шкода\" е една от възможностите\", посочи Пьоч за изданието Automobilwoche.  Според източници, пожелали анонимност, не се взима предвид възможността за нови инвестиции в Чешката република, която е седалище на \"Шкода\", с оглед на високите разходи за заплати.  Друг вариант би бил превръщането на фабриките за двигатели в отделни автомобилни производствени единици. В този случай потенциалните кандидати са звената, в които компанията Volkswagen произвежда двигатели, а именно Polkowice (Полша) и Gyor (Унгария), добавят неназованите източници на Automobilwoche.  Трябва да се има предвид, че преди време Volkswagen обяви инвестиции до 2023-а година в размер на над 44 млрд. евро в развитието на услуги за мобилност, електрически автомобили и автономно шофирани (безпилотни) автомобили.  Самото портфолио на Volkswagen Group се състои от 12 марки, сред които VW, Lamborghini, Skoda, Seat, Bentley, Audi и Bugatti, както и камионите MAN и Scania.  ", "date": "2018.11.27", "title": "\"Фолксваген\" строи нов автомобилен завод в България?"}
{"url": "http://epicenter.bg/article/Lekarite-vav-Varna-se-boryat-za-zhivota-na-7-mesechno-bebe-i-bashta-mu-/169239/3/0", "text": "Лекарите във Варна се борят за живота на млад мъж и 7-месечното му бебе, които пострадаха вчера при жестокия челен сблъсък на пътя между Разград и Шумен, съобщихa от прокуратурата. Бебето е с тежка черепно-мозъчна травма, а бащата е в кома, пояснява Канал 3.  Съпругата на пострадалия и другото им дете - 3-годишно, пък са настанени в реанимацията на разградската болница с опасност за живота. При катастрофата загина дядото на двете деца. 49-годишният мъж е бил зад волана на лекия автомобил \"Мерцедес\", в който се удари товарен автомобил на фирма \"Булпесконтрол\". Инцидентът стана вчера около 12.20 ч. при разклона за село Гороцвет.  Под надзора на Окръжната прокуратура в Разград се провежда разследване на причините и обстоятелствата, довели до пътно-транспортното произшествие. Днес ще бъде извършена аутопсия на загиналия шофьор.  Оцелели са тримата служители на \"Булпесконтрол“. Двама от тях са с леки наранявания. Водачът на товарния автомобил е тестван за алкохол, но не е установено наличие.  Действията по разследването продължават.  ", "date": "2018.11.27", "title": "Лекарите във Варна се борят за живота на 7-месечно бебе и баща му "}
{"url": "http://epicenter.bg/article/Banevi-nyama-da-obzhalvat--Frantsiya-di-ekstradira-u-nas/169245/3/0", "text": "Арестуваните във Франция по искане на България Евгения и Николай Баневи няма да обжалват пред Касационен съд решението от миналата сряда на Апелативния съд в град Екс ан прованс, с което се дава съгласие за предаването им на българските власти, съобщи бТВ, позовавайки се на свои източници. Това означава, че в близките дни бизнесменът и жена му ще бъдат върнати у нас, където ще бъдат съдени.   На 21 ноември Евгения и Николай Баневи влязоха в залата с белезници, но пред подсъдимата скамейка те им бяха свалени. В рамките на по-малко от 3 минути съдът постанови, че е съгласен с предаването им на българските власти. Френският им адвокат Венсан Пенар коментира тогава , че окончателно решение за по-нататъшните действия няма. „Вече разбрахте, че Апелативният съд даде съгласието за предаване на съпрузите Баневи на българските власти. Оттук нататък имаме възможност да обжалваме пред Касационния съд. Обект може да е изрядността на решението от днес. После ще видим. Важното е, че финално решение за момента няма“, каза Пенар.   След краткото заседание Николай Банев беше отведен към затвора, в който е задържан. Евгения Банева трябваше да изчака полицейска кола и заедно с още няколко задържани жени да бъде отведена към затвора в Марсилия.   Семейство Баневи беше задържано във френския град Ница в края на октомври след издадена от българските власти европейска заповед за арест. Заповедта е във връзка с разследване на приватизацията на девненския завод \"Полимери\", укриване на данъци, финансови машинации и сговор за престъпления в чужбина.   На 26 октомври зам.-главният прокурор Иван Гешев даде разяснения по случая на извънреден брифинг в спецпрокуратурата по повод проверки на адреси и разпити на хора за приватизацията на „Полимери“ АД. “Двамата са задочно обвинени за длъжностно присвояване, документни измами, данъчни престъпления и пране на пари. Разследването е започнало преди около два месеца. На въпрос каква продължителност ще обхване разследването и ще бъде ли разследван бизнесът на Баневи в периода на управлението на Сергей Станишев, Гешев заяви, че „тези въпроси ще получат отговор в близките дни на подробен брифинг“. Гешев благодари за съдействието на френските власти и добави, че арестът е извършен въз основа на европейска заповед за задържането на двамата. Гешев уточни още, че следователи от Отдел „Следствен“ на Специализирана прокуратура извършват процесуално-следствени действия на адреси в София и страната - претърсвания и изземвания, обиски на лица и разпити на свидетели в рамките на образувано досъдебно производство за извършени престъпления.   Разследването е свързано с дейността на приватизирания завод „Полимери“ АД, което бе приватизирано от Николай Банев и бе обявено в несъстоятелност. Бизнесът на скандално известното с демонстрация на богатството си семейство е проверяван нееднократно. При проверка през миналата година в „Полимери“ премиерът Борисов заяви : “ Убеден съм, че тези, които са причинили този пладнешки грабеж ще си получат заслуженото. Искам да успокоя хората в региона и самата Варна, защото това е екологична бомба, която ако не се вземат мерките, които взехме, ще причини огромни екологични последствия. Обръщам се и към Зелените, защото освен всичко, което правят, трябва да наблюдават и тези процеси.   Защото приватизацията, освен че е разбойническа, решението, което е дадено при следващите разпродажби, то е минало през няколко собственика, е много интересно. Активите отиват за частниците, а вредния отпадък и утилизацията остават за данъкоплатеца, добре ли е. Звучи като виц, но е факт. В момента държавата плаща тока, водата наблюдението“, заяви премиерът.   Главният прокурор Сотир Цацаров също взе отношение по сагата Баневи. \"Полимери\"- Девня е отправната точка на досъдебното производство, започнато от прокуратурата срещу Николай и Евгения Баневи, но се очаква в резултат на извършени интензивни действия по разследването периметърът на фактите и обвиненията, които ще бъдат повдигане, да се разшири и да обхване една доста по- голяма и по- цялостна икономическа дейност, каза в Пловдив Сотир Цацаров.", "date": "2018.11.27", "title": "Баневи няма да обжалват, Франция ги екстрадира у нас"}
{"url": "http://epicenter.bg/article/Namushkaha-s-nozh-edinadesetoklasnik-na-pat-za-uchilishte-v-Sliven/169251/3/0", "text": "Единадесетокласник беше намушкан с нож на път за училище в Сливен. Нападателят също е ученик. Състоянието на пострадалото момче е стабилно. То е прието в сливенската болница без опасност за живота, съобщи  bTV .   Раненият е ученик от електротехникума в Сливен. Според директора той е бил нападнат близо до училището от две момчета, едното е извадило нож.", "date": "2018.11.27", "title": "Намушкаха с нож единадесетокласник на път за училище в Сливен"}
{"url": "http://epicenter.bg/article/Nachalnikat-na-rodilnoto-v-Gorna-Oryahovitsa-osadi-prokuraturata-po-sluchaya--quot-bebeto-vav-frizera-quot-/169268/3/0", "text": "Началникът на родилното отделение в Горна Оряховица д-р Михаил Милатович осъди прокуратурата на втора инстанция по случая \"бебето във фризера\", съобщи БНР.  Според решението на Апелативния съд в София държавното обвинение трябва да заплати на лекаря сумата от 40 000 лева за неимуществени вреди - накърняване на името му от преди 8 години.  Съдът определи, че името на доктора е набедено от непремерени изказвания на прокурори от Велико Търново, огласили информация по случая.  \"След този случай родилното отделение е съсипано\", коментира Милатович пред общественото радио. По думите му отделението не може да се съвземе.  \"Колегите още не могат да стъпят на краката си. Единият напусна, другият се пенсионира. Останахме от пострадалите - двама\", допълни той.  Съдебното решение на Апелативният съд в София може да бъде обжалвано пред Върховния касационен съд.  Припомняме, през месец ноември 2010 година 17-годишна ученичка от Лясковец направи преждевременно раждане в родилното отделение в Горна Оряховица.  Бебето беше обявено за мъртво, но след това се появиха съмнения, че то е било живо.  Лекарите бяха задържани и обвинени, че след раждането са обявили бебето за мъртво и са го поставили във фризера с биологични отпадъци.  Случаят стана известен и след като Окръжната прокуратура във Велико Търново огласи скандални телефонни разговори между лекарите от Горна Оряховица.  Стенограмата от разговорите бе представена и в пленарна зала пред депутати от тогавашния вътрешен министър Цветан Цветанов. След това Цветанов стана обект на много критики, понеже с четенето на стенограмата в парламента е отключил агресията срещу лекарското съсловие.  Синята Коалиция, БСП и ДПС настояха той да запознае в НС депутатите с експертизата за смъртта на бебето от Горна Оряховица така, както е изчел в пленарна зала СРС-тата от разговорите на лекарите. До повторно изслушване на Цветанов обаче така и не се стигна.  Официално Цветанов не поднесе извиненията си за това, че е нарекъл лекарите убийци. Въпреки това в кулоарите на парламента той заяви: Искам да се извиня на всички, които са се почувствали засегнати.  Припомняме и че експертизата за смъртта на бебето, родено преждевременно от 17-годишна ученичка, показа, че то е било мъртво при появата си на бял свят и не може да се говори за лекарска грешка. През 2013 година Великотърновската окръжна прокуратура прекрати досъдебното производство срещу медиците за умишлено умъртвяване на новородено.  ", "date": "2018.11.27", "title": "Началникът на родилното в Горна Оряховица осъди прокуратурата по случая \"бебето във фризера\""}
{"url": "http://epicenter.bg/article/Aleksey-Trifonov-e-noviyat-shef-na-Sofiyskiya-gradski-sad-/169284/3/0", "text": "Съдия Алексей Трифонов е новият председател на Софийския градски съд (СГС), предаде Канал 3.  СГС остана без шеф повече от година, след като Калоян Топалов подаде оставка.  С 9 на 4 гласа съдебните кадровици предпочетоха Трифонов пред опонента му Евгени Георгиев.  Трифонов е наказателен съдия и се впусна в надпреварата за СГС от по-горната инстанция Софийския апелативен съд. Георгиев разглежда граждански дела и бе номинация на съдиите от СГС.  Алексей Трифонов е завършил Юридическия факултет на СУ „Св. Климент Охридски“. Има над 20 години съдийски стаж. Най-напред е работил 1 година като следовател, а от 1999 г. е съдия – първо в Софийския районен съд, след това постепенно в Софийския градски и Софийския апелативен съд, където е от 2009 г.  Бил член на ЦИК и зам.-министър на правосъдието в служебния кабинет \"Герджиков\".  Разглеждал е знакови наказателни дела срещу бившата на Варненския административен съд Анелия Цветкова, подсъдима за подкуп, срещу бившата шефка на НАП Мария Мургина и много други.   ", "date": "2018.11.27", "title": "Алексей Трифонов е новият шеф на Софийския градски съд "}
{"url": "http://epicenter.bg/article/Vatreshna-proverka-nishti-sluchaya-s-prebitiya-ot-tsivilen-politsay-17-godishen-mladezh-v-Sandanski-/169286/3/0", "text": "Разпоредена е вътрешна проверка по случая с инцидента с непълнолетния 17-годишен младеж в Сандански. Това каза за Радио „Фокус“ - Пирин старши комисар Николай Хаджиев, директор на ОДМВР - Благоевград, по повод сигнала от Конфедерация за защита на правата на децата за пребито 17-годишно момче от цивилен полицай в Сандански. Информацията за битото момче беше огласена на брифинг в парламента от зам.-председателя на ПГ на „БСП за България“ Антон Кутев.  Според старши комисар Хаджиев проверката трябва да бъде завършена в най-кратки срокове и той ще може да коментира случая чак след това.  Хаджиев допълни, че е разпоредена проверка по случая относно задържаното лице – непълнолетен 17-годишен младеж, който е бил задържан в петък във връзка с извършени от него противоправни деяния.  По думите му същият е бил предаден на прокуратурата и е минал през Районен съд - Сандански още в събота.  Директорът на ОДМВР - Благоевград заяви, че има данни, че след това лицето си е извадило медицинско свидетелство.  ", "date": "2018.11.27", "title": "Вътрешна проверка нищи случая с пребития от цивилен полицай 17-годишен младеж в Сандански "}
{"url": "http://epicenter.bg/article/Razbiha-vrati-na-sluchayni-grazhdani-pri-aktsiyata-v-Burgas/169301/3/0", "text": "При акцията в Бургас на областната дирекция на полицията и Главна дирекция \"Борба с организираната престъпност\" под надзора на Специализираната прокуратура са разбити врати на случайни граждани.   Това съобщи в репортаж Нова телевизия. По погрешка служителите на реда нахлули и в апартаментите на случайни граждани по време на арестите.  Жена се оплака, че е била събудена около 6 сутринта от трясъка на разбиването на входната врата на жилището ѝ, след което маскирани полицаи нахлули, изкрещели й да легне на земята и я питали за едно от заподозрените лица, което тя не познавала. Подобни случки се разиграли в още два апартамента в същата кооперация.  При специализираната операция срещу наркоразпространителите бяха арестувани 20 души.  ", "date": "2018.11.27", "title": "Полицията разбила врати на случайни граждани при акцията в Бургас"}
{"url": "http://epicenter.bg/article/Psihichnobolen-plashi-zheni-sas-zvanche-v-dzhoba/169310/3/0", "text": "Психичноболен пловдивчанин на 41 години вдигна на крак цял пловдивски квартал, откъдето засипаха полицията в града на тепетата със сигнали, пише \"Монитор\".   Според хора от район „Смирненски” добре облеченият мъж е влизал в магазини и фризьорски салони, като е размахвал нож. От полицията в Пловдив уточниха, че хладно оръжие в него не било намерено. В джоба си той носел звънче, с което плашил жените.   \r\n Първият сигнал в полицията за неадекватното поведение на непознатия бил в понеделник. Подали го чистачки по улиците, към които мъжът се насочил и се опитал да им проповядва вяра в неговата религия. Жените се изплашили и уведомили отговорника си, който подал сигнал на 112. След този случай психично-болният се развихрил и влизал в магазини и фризьорски салони, където постъпвал по почти един и същи начин. Размятал звънчето и се опитвал да проповядва. Бил забелязван да се движи из почти целия квартал „Смирненски” – около кметството и улиците „Звезда”, „Белица” и околните им пресечки. Според свидетели той бил агресивен и им размахвал нож без никаква причина или провокация. Сигнали за случващото се имало и във Фейсбук групата „Забелязано в Пловдив”, част от потребителите на която също се оплакали от поведението на мъжа. \r\n   \r\n Още след първия сигнал, постъпил в полицията в Пловдив този понеделник, мъжът бил установен и задържан. Ден по-късно той бил отведен в Центъра по психично здраве, където ще му окажат специализирана помощ. \r\n", "date": "2018.11.27", "title": "Психичноболен плаши жени със звънче в джоба"}
{"url": "http://epicenter.bg/article/Banket-ili-sabitie-s-artistichno-poslanie---skandal-za-kokteyla-sled-izlozhbata-na-Oda-Zhon--VIDEO--/169230/2/0", "text": "Коктейл след изложба на Ода Жон в Националната художествена галерия „взриви” културните среди. Коментари предизвика храната на масата, аранжирана като женски тела от колбаси, предаде бТВ.  Според доц. Георги Лозанов, който е присъствал на коктейла, буквализацията на едно събитие, което има артистично послание, е абсолютно тенденциозна.  „Това е разговор за едно послание, а не разговор за това, че едни хора са отишли да плюскат в двореца колбаси. Това буквализиране на ситуацията е абсолютно ограничено и означава нежелание да разбереш за какво става дума”, категоричен беше доц. Георги Лозанов, който е присъствал на коктейла.  Яра Бубнова, директор на Националната художествена галерия, си обяснява скандала вероятно с неразбирането и може би лошо комуникиране от страна на самото събитие. „Идеята е принадлежала на авторката, тя е искала то да бъде с подбран кръг хора и е нямало как предварително да бъде комуникирано”, уточни тя.  „Не мисля, че това е грешка. Трябва да свикваме с това, че съвременното изкуство има тези понякога по-агресивни форми на своето съвременно съществуване. То някак си привлича и отблъсква. Съвременното изкуство не е само картина”, изтъкна Бубнова.  „Не може да бъде обвинявана авторката, която е създала тази вечеря, в това, че извършва точно обратното. Най-общо посланието на този пърформанс е, че жената е лишена от нейната самоличност, превърната в тяло и обект на консумация. И тъкмо срещу това е този пърформанс”, посочи доц. Георги Лозанов.  Според доц. Лозанов има хора, които искат да постигнат целите си – например искат да вземат мястото на Яра Бубнова в галерията. „Няма толкова глупави хора, които да мислят, че ние сме се събрали да плюскаме салами в Националната галерия”, категоричен беше той.    \"Това е атаката, която върви още от Истанбулската конвенция и срещу превръщането на жената в обект на агресия. Има идеологическа нетърпимост, която се проявява към произведенията на една жена, която се бори за правата на жената. Ако видите откъде тръгна атаката - от кои жълти сайтове и от кои доказани хибридчици, участници в хибридната война, ще се разбере...\", заяви още Лозанов.  Самата Бубнова обаче заяви, че не приема случилото се като атака срещу нея.  „Разстройва ме е атаката срещу автор, художник, на когото не му се дава възможност да работи с тези средства, които той избира”, подчерта тя.  ", "date": "2018.11.27", "title": "Доц. Лозанов защити банкета в НХГ: Атакуват го жълти сайтове и хибридчици! (ВИДЕО) "}
{"url": "http://epicenter.bg/article/Valeri-Simeonov--Povedenieto-na-protestirashtite-granichi-s-terorizam-/169246/2/48", "text": "Все още не е ясно дали партиите от Обединени патриоти ще се явят заедно на изборите за Европейски парламент. Това заяви председателят на НФСБ Валери Симеонов в предаването „Свободна зона“ в ефира на телевизия Европа.  Симеонов коментира и предложението на евродепутата от ВМРО Ангел Джамбазки да се проведат вътрешни избори в коалицията, чрез които да бъде подредена листата за евровота. По думите му обаче, много трудно би било Волен Сидеров да оглави листата.  „Тази идея не е особено състоятелна, която лансира Ангел Джамбазки. Много трудно ще стане това. Организацията, ако си спомняте вътрешните избори в СДС доведе до доста противоречиви и оспорвани резултати. Притеснявам се, че това допълнително би нажежило страстите, при това не само сред ръководството на партиите, но и на ниво структури,“ коментира Симеонов.  Лидерът на НФСБ коментира и протестите в страната, довели до оставката му като вицепремиер. Според него Министерството на вътрешните работи може да се справи по-добре с тях.  „Това, на което сме свидетели в София – започващите митинги пред Министерския съвет, които тръгват в непредвидима посока, запушват Орлов Мост, Лъвов мост и други улици, по хрумване на организаторите на тези 30-40 протестиращи. Те буквално тероризират София, това граничи с тероризъм. И тук полицията трябва да си върши работата. Управляващата партия се притеснява от повтаряне на събитията през 2013 г.“, заяви бившият вицепремиер.  Той коментира и идеята за създаване на черноморски флот на НАТО. Според Симеонов страната ни трябва да бъде предпазлива в подкрепата си за такава инициатива.  „България не бива да бъде в челните позиции на държавите, които ще изразят искане за създаване на такъв флот, защото това ще бъде прието, меко казано, недружелюбно и може да доведе не само до санкции спрямо България,“ заяви той.  Според Симеонов най-добре за България би било да се ограничи в общата позиция на европейските институции по отношение на конфликта между Украйна и Русия в Черно море.  ", "date": "2018.11.27", "title": "Валери Симеонов: Поведението на протестиращите граничи с тероризъм "}
{"url": "http://epicenter.bg/article/Prezidentat-sezira-KS-za-vavezhdaneto-na-po-visoki-danatsi-v-naseleni-mesta-ot-Spisaka-na-kurortite-/169300/2/0", "text": "Президентът Румен Радев сезира днес Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за корпоративното подоходно облагане (ЗИД ЗКПО). Това съобщиха от Прессекретариата на държавния глава.  Конституционно неприемливо е предвиденото прекратяване на правоотношенията с висши държавни служители без предизвестие по преценка на директора на Агенция „Митници“. Така се ликвидира стабилитетът, който е основен принцип на държавната служба съгласно чл. 116, ал. 1 от Конституцията, и се създават условия за политически зависимости. Уволнените се лишават от пълноценна съдебна защита, което не съответства на чл. 56 от Конституцията, на чл. 8 от Всеобщата декларация за правата на човека и на чл. 6, параграф 1 от Конвенцията за защита правата на човека и основните свободи. В противоречие с чл. 6, ал. 2 от Конституцията се създава неравенство по признак обществено положение. Освобождаването „по преценка“ е предпоставка за административен произвол, който е несъвместим с правовата държава.  В искането се оспорва въвеждането на по-високи данъци за имоти в населени места от Списъка на курортите в България.  Така се нарушават изискванията на чл. 60 от Конституцията за законоустановеност на данъците и за съобразяването им с доходите и имуществата на данъкоплатците. Поставянето на размера на данъчната ставка в зависимост от списък, приет от Министерския съвет, означава, че не само Народното събрание, както предвижда Конституцията, а и правителството със свой акт ще участва в определянето на размера на данъка.  Обвързването на размера на данъка с използването на имота смесва по конституционно недопустим начин подоходни и имуществени данъци. Затова лицата, които не получават наеми от своите имоти, ще дължат по-висок данък за имота си в сравнение с лицата, които не само притежават имот, но и получават доходи от него.  Според държавния глава незачитането на граждански права и вменени задължения води до нарушаване на конституционно установени принципи, които са особено важни при взаимоотношения с властнически характер, каквито имаме в сферата на данъците и държавната служба.  С тези аргументи на 13 ноември 2018 г. държавният глава наложи вето на ЗИД ЗКПО. Сезирайки Конституционния съд, президентът отстоява тази своя позиция по отношение на отделни разпоредби от повторно приетия от Народното събрание закон.  ", "date": "2018.11.27", "title": "Президентът сезира КС за въвеждането на по-високи данъци в населени места от Списъка на курортите "}
{"url": "http://epicenter.bg/article/Rumen-Radev-se-obadi-na-Krasimir-Karakachanov-zaradi-padnal-most-na-r--Iskar/169302/2/0", "text": "Държавният глава Румен Радев проведе телефонен разговор с вицепремиера и министър на отбраната Красимир Каракачанов във връзка с постъпили сигнали в президентската институция от страна на местните власти и граждани за разрушен мост между Червен бряг и Чомаковци на река Искър, което създава затруднения за транспорта, медицинското обслужване и снабдяването с лекарства на хиляди граждани от 6 населени места в Община Червен бряг. Това съобщиха от Прессекретариата на държавния глава.   Жителите на Чомаковци настояват за навременна реакция от страна на държавните институции и за изграждането на временен мост, който да разреши техните проблеми.   Президентът апелира за бързото разрешаване на този въпрос и вицепремиерът Красимир Каракачанов подчерта, че Министерството на отбраната следи ситуацията и работи за предоставянето на понтонен мост за възстановяване на транспортните връзки между Червен бряг и Чомаковци.", "date": "2018.11.27", "title": "Румен Радев се обади на Красимир Каракачанов заради паднал мост на р. Искър"}
{"url": "http://epicenter.bg/article/Desislava-Atanasova--Podavam-ostavka--ako-ot-BSP-dokazhat--che-imam-apartament-v-k-s--Tsarsko-selo-quot-/169303/2/0", "text": "Очаквам същото от Филип Попов, Корнелия Нинова и всички вносители на този сигнал.   Това каза пред журналисти в парламента депутатката от ПГ на ГЕРБ Десислава Атанасова след настояването на БСП КПКОНПИ да провери медийни публикации за неин апартамент, както и за апартаменти на Делян Добрев, Красимир Велчев и Антон Тодоров, предаде репортер на Агенция „Фокус“.  „Явно БСП са проводници на фалшиви новини, след като се налага да коментираме този случай“, посочи тя. „Ще очаквам с огромно внимание проверката на КПКОНПИ. Не само аз, но всички колеги, които сме народни представители, всяка година декларираме имуществото си“, обяви Десислава Атанасова.  „Всяка година медиите и цялото общество имат достъп до него. То е публично и е на сайта на Сметната палата“, коментира депутатът.  „От 2009 година съм народен представител. Преди това съм била общински съветник. Моето имущество е публично осветено“, заяви Атанасова.   „Колегите от БСП прекалиха сериозно. Ако тяхната достоверна информация са подобни сайтове за лъжливи новини, много жалко“, заяви Десислава Атанасова. Според нея това е низост и много елементарно поведение.  „С усмивка споделям една фалшива новина, която се тиражира в последните два дни. Първата публикация беше в сайт „Вале нюз“. Съжалявам, че му даваме национален ефир, но явно колегите от БСП заслужават подобно обръщение“, посочи тя.  „Въпросният сайт е за фалшиви новини и абсолютни измислици. Даже са ни написали: „не вярвайте на това, което четете““, коментира тя.  „Да уточним, че съм родена през 1978 година, на 8 октомври. Когато Държавна сигурност вече не е функционирала съм била на 10-11 години. Не знам дали ДС са вербували и бебета, и малолетни, но за това друг път“, каза още Атанасова. Тя показа документ, според който родените след 1973 година не подлежат на проверка дали са били членове на ДС или не.   ", "date": "2018.11.27", "title": "Десислава Атанасова: Подавам оставка, ако от БСП докажат, че имам апартамент в к-с „Царско село\""}
{"url": "http://epicenter.bg/article/Akad--Vodenicharov--Tryabva-ni-edinenie-i-tolerantnost--da-zagarbim-razlichiyata-i-pristrastiyata/169305/2/0", "text": "  Ние разбираме единението не като помирение по отношение на историческите събития и факти, а като обединение около общи цели и приоритети за бъдещето развитие и просперитет на България.   Това заявяват от инициативата „Национален събор за единение на българите“, която проведе среща в Народния театър „Иван Вазов“. Инициативата за единение, чийто автор е бившият председател на БАН академик Стефан Воденичаров, е подкрепена от 33 организации и много интелектуалци, общественици, индустриалци.  Сред тях са проф. Михаил Неделчев, акад. Дамян Дамянов, акад. Антон Дончев, акад. Благовест Сендов, акад. Георги Марков, бизнесменът Красимир Дачев. “Не можем да стоим безучастни към това, което се случва в обществото и държавата. Имаме дълг към нашите предци и бъдещите поколения“, заяви в обръщението си акад. Воденичаров.   Той припомни, че промените преди три десетилетия са дали надежда на българското общество, но разочарованието от неуспехите, предателствата и ограбването дойдоха бързо.   „В резултат днес имаме един обезверен, отчаян и изгубил инстинкта си за солидарност народ. Българите не са уверени в своето бъдеще. Страната напуснаха 2 милиона предимно млади хора. Това са инициативни личности, на които не беше даден истински шанс. Последните проучвания на общественото мнение показват, че още 1 милион български граждани между 18 и 65 години искат да напуснат страната“, предупреди акад. Воденичаров.   Според него, ако стоим безучастни, ще се сбъднат прогнозите за стопяването на българската нация.   Той заяви, че в продължение на 4 години общественици, учени и индустриалци са работили върху националните цели, които са представени на правителството, парламентарно представените сили и българи от цялата страна.   „Голяма част от хората, с които разговаряхме смятат, че това могат да бъдат целите на България. Програмите, които са със срок 20-40 години, трябва да постигнат едно всеобщо одобрение. Много български граждани ще станат техни съавтори и по този начин ще ги почувстват като свои. Искаме да покажем на политиците решения как България да върви напред и да бъде успешна“, каза акад. Воденичаров.   Той е категоричен, че „миналото трудно може да ни обедини“. „Няма да е лесно. Трудно може да се постигне обединение около цели, но трябва да го направим. Трябва истински да повярваме в себе си и да работим за устойчивото развитие на България. Никога в своята история родината не е била изправена пред такива предизвикателства и опасности. На нас ни трябва единение и толерантност, да загърбим различията и пристрастията, защото нацията е силна, когато е единна“, призова акад. Воденичаров.   Лицето на младата българска демокрация от началото на прехода Лиляна Панделиева заяви, че един от най-големите проблеми, пред които е изправено българското общество днес, е масовото невежество и функционалната неграмотност на бъдещото поколение, което в момента се обучава в училищата. Според нея това е една от причините за нарастващата агресия на всички нива.   Проф. Велислава Петрова, млад и успешен български учен генетик в престижен британски университет, призова да се публикуват всички дипломи на политиците и хората, които заемат управленски длъжности, за да се види какъв ценз имат и дали отговарят на изискванията за заеманата от тях длъжност. Според нея би било добре също така министерствата да излизат с доклад за постигнатите цели през годината, които да са достъпни в интернет за всички граждани.   Бизнесменът Красимир Дачев подчерта, че тяхната инициатива за единение е дългосрочен проект и не е свързана с президента или политическите партии.   „   Тя трябва да включва следните предложения:   1. Да се инкриминира насаждането на остра конфронтация сред обществото, която подкопава националното единство и българската държавности и обслужва чужди интереси.   2. Да се изключат от обществения и политически живот носителите на корупция. Лустрация за политиците на всички нива обогатили се от престоя си във властта.   3. Да се създаде Институт за национална памет, който да направи обективна оценка на дейността на архивите на органите на държавна сигурност от 1925 г. досега.   4. Да се запази надпартийния характер на инициативата и да се създаде „Съвет на старейшините“, включващ личности с безспорен авторитет и признание в обществото.   „Националният събор за единение на българите“ предлага допитването да се проведе през 2019 г. Едновременно с него да се организира всенародно обсъждане на документа на българските учени, индустриалци и общественици „Възгледи за националните цели и приоритетите за устойчиво развитие на България“.   След това, но в рамките на 2019 г., документите да бъдат връчени на НС, което да приеме Национална стратегия за развитие на България.", "date": "2018.11.27", "title": "Акад. Воденичаров: Трябва ни единение и толерантност, да загърбим различията и пристрастията"}
{"url": "http://epicenter.bg/article/Ochakva-ni-opasno-vreme--Oranzhev-i-zhalt-kod-za-snyag--dazhd-i-vyatar-vlizat-v-sila-na-28-noemvri/169306/2/0", "text": "От  вечерта зимата постепенно настъпва в страната. За  е в сила  и  за обилни валежи от дъжд и сняг, а на места и за бурен вятър, сочи справка на сайта на НИМХ-БАН. За 6 области на   е в сила оранжев  за сняг, поледици и бурен вятър. Предупреждението е за: Разград, Търговище, Шумен, Добрич, Варна и Бургас. \r\n \r\n \r\n \r\n В Източна България, Добруджа и Лудогорието и по планинските проходи ще има снежни виелици и ще се образуват преспи и навявания.   За останалите области на страната е  . За 7 области на страната предупреждението е заради очаквани валежи от сняг:  За 10 области жълтият код е обявен заради очаквани  от  и  . Това са:  За областите  жълтият код е за  и бурен  . ще продължи и в по-голямата част от страната температурите на 28 ноември ще са с обратен дневен ход. Сутринта температурите ще са минус 2-0 градуса в Северна България до 4-8 градуса в Южна България, а към 14.00 часа: минус 4 – минус 2 градуса в Северна България и по високите полета на, 2-4 градуса в Горнотракийската низина.   През нощта в четвъртък снеговалежите ще продължат, значителни ще са в Южна България и там ще се образува снежна покривка с изключение на крайните югозападни райони. В Северна България снеговалежите ще отслабнат.   Източник: Дарик", "date": "2018.11.27", "title": "Очаква ни опасно време! Оранжев и жълт код за сняг, дъжд и вятър влизат в сила на 28 ноември"}
{"url": "http://epicenter.bg/article/Akad--Georgi-Markov--Polititsite-sa-dlazhnitsi-na-balgarskiya-narod-/169307/2/0", "text": "Политиците са длъжници на българския народ. Това заяви във Велико Търново историкът и общественик академик Георги Марков в коментар на политическата обстановка в страната, предаде репортер на Радио „Фокус“ – Велико Търново.  Акад. Марков посочи, че страната е в тази ситуация вече 29 години. По думите му за историята това е просто един период, но за един човешки живот е много.   „Загубихме цяло поколение. Днес се питаме защо и си задаваме въпроса и ние ли трябва да бягаме в чужбина. За съжаление меродавните фактори от различни политически цветове не оправдаха надеждите на българския народ. Преди 29 години смятахме, че ще живеем по-добре в сравнение с предишната епоха на социализма, но се стигна до една разруха. Това личи от пръв поглед, когато обикалям из страната“, заяви акад. Марков.  Той цитира Цицерон, който казва: „Едни живеят за политиката, други живеят от политиката“.  „За съжаление нашите политици живеят от политиката. Не са достатъчно богати. Хората имат чувство за справедливост и аз ги подкрепям“, допълни ученият.  По думите му е възможно България да стане президентска република, но има страх от силната ръка.  „Дълго време сме страдали от царе, диктатори, генерални секретари, след 1989 година се премина на другата крайност – парламентарна република, но някой трябва да носи отговорност. 29 години цари безотговорност и безнаказаност. Тези 240 депутати носят една колективна безотговорност“, допълни акад. Марков.  Той посочи, че с годините спада и качеството на парламента и припомни, че част от Великото народно събрание са били личности като бащата на Конституцията Гиньо Ганев, Любен Корнезов, Александър Джеров, Стефан Савов, и дори Тодор Колев и Йордан Радичков.  \"Търсим единение, а не единство\", заяви още акад. Георги Марков по отношение на новоучреденото Сдружение „Единение“, от което той е част.  Структурата бе учредена вчера на национален събор в Народния театър. В нея влизат 180 интелектуалци, учени, общественици и представители на 33 национални организации. Председател е академик Стефан Водеичаров. В нея влизат около десетина академици, сред които и Георги Марков. По време на срещата са били представени две национални стратегии – Национална стратегия за помирението и Национална стратегия за развитието, национални цели и приоритети.  Организацията планира в следващата година да се проведе референдум и двете стратегии да бъдат внесени за разглеждане в парламента. Референдумът ще е и електронен, за да има възможност и българите в чужбина да гласуват.  „Желанието ни е политиците не да устискват един мандат, а да гледат в перспектива – 20-30 години напред. Не трябва „всеки да руши на гола поляна“. Трябва да има приемственост. Това ни липсва. Всеки идва на власт и казва – „Всичко започва от мен. Виновни са предишните“. Трябва да има приемственост и да има дългосрочни цели и приоритети“, подчерта акад. Марков. Той посочи, че сдружението няма нищо общо с идеите на президента Румен Радев. То не търси подкрепата на политическите сили.  „Part“ от латински означава част. Партията е част от народа. Партиите разделят народа и го противопоставят, за да печелят избори. Ние правим това сдружение, защото е крайно време. 29 години за историята е един период, но за човешкия живот е страшно много живот“, подчерта акад. Георги Марков.  По-рано днес Академик Георги Марков бе удостоен с почетното звание „Доктор хонорис кауза“ на НВУ „Васил Левски“. Инсигниите му бяха връчени по време на откритата днес Юбилейната научна конференция „140 години военно образование, традиции и перспективи”, от началника на висшето учебно заведение бригаден генерал Пламен Богданов.  „За мен е висока чест че съм удостоен с това ценно звание. Надявам се, че моите книги по военна история ще бъдат полезни и на вас и на всички съвременни българи, тъй като военната история е твърде поучителна. В нея има храброст, стратегия, дипломация. Когато говорим за Българската армия, формулата е много кратка – има българска армия – има българска държава, няма българска армия – няма българска държава. Векове наред сме хранили чужда армия. Наполеон казва: Който не храни собствена армия, ще се наложи да храни чужда армия. Така че стига ни, че векове наред сме хранили чужда армия, нека поддържаме нашата армия и тя да е защитник на нашата независимост и на нашата териториална цялост“, заяви акад. Георги Марков.  Той припомни, че Военното училище е създадено 10 години преди Софийския университет във връзка с възстановяването на българската държава, а БАН като книжовно дружество е създадена 9 години преди Освобождението. По думите му това са институции, които трябва да се уважават, защото те са носители на българската национална идентичност и на българската държавност.  В празничното си слово акад. Марков припомни, че на днешния ден преди 99 години е подписан Ньойският договор, с който е бил наложен диктат на България след Първата световна война, въпреки героизма на офицерите, подофицерите и войниците.  „Ние спечелихме битките, но загубихме войната, тъй като тогавашните политици не се оказаха достойни за храбростта на българската армия. Те избраха една коалиция, която нямаше как да спечели войната – коалицията на Централната сила. Поради това България беше наказана от победителите. Беше отново териториално разпокъсана, въпреки 200 000 жертви в три войни – млади български между 20 и 46 години. Това е една война на ресурси, на фабрики и оръжия. Ньойският диктат разоръжи Българската армия. Сведе ги до 20 000 души доброволческа армия, но веднага бяха образувани строителни войски. Това е въпрос на дълга и на съвременното поколение. Нашите дядовци също са искали да живеят, но те са имали дълг към отечеството – това, което днес за съжаление липсва на българската младеж. Не е необходимо да бъде толкова прагматични, че да забравяме жертвите, които са загинали за да живеем ние. Без тях, ние днес нямаше да бъдем тук с вас“, подчерта акад. Георги Марков.  ", "date": "2018.11.27", "title": "Акад. Георги Марков: Политиците са длъжници на българския народ "}
{"url": "http://epicenter.bg/article/Ninova--BSP-shte-dade-Zakona-za-byudzheta-na-NZOK-na-Konstitutsionniya-sad-/169309/2/48", "text": "БСП ще внесе Законопроекта за бюджета на НЗОК в Конституционния съд. Това съобщи председателят на БСП Корнелия Нинова от трибуната на Народното събрание, предаде репортер на Агенция „Фокус“.  „С този закон се променят 18 закона през преходни и заключителни разпоредби на специален закон, какъвто е бюджетът на НЗОК. И ако в някои от тези промени просто сменяте имената на агенциите, то с текстовете се прави коренна промяна в системата чрез промени в Закона за здравето. Чрез промени на преходни и заключителни разпоредби на Касата променяте Изборния кодекс, Закона за обществените поръчки, Закона за данъците върху доходите на физическите лица, Закона за закрила на детето и така 18 закона. Това е звучен шамар върху българското право, това е тежък удар по българския законодателен процес и петно върху лицето на българския парламент. Ето защо на основание на Закона за нормативните актове, правилника за неговото приложение и Конституцията на България „БСП за България“ внасяме Закона за бюджета на НЗОК в Конституционния съд“, заяви Нинова.  Лидерът на БСП коментира, че в програмата на правителството пише, че здравеопазването е сред приоритети номер едно.  „Ето как се пази той – 4 часа дебати, едно изказване на ГЕРБ и нула на „Обединени патриоти“. Представям си ако не ви беше приоритет, какви дебати щяха да се водят. Второто твърдение на управляващите е, че няма алтернатива. 41 алтернативни предложения на този закон има от БСП“, заяви още Корнелия Нинова.  ", "date": "2018.11.27", "title": "Нинова: БСП ще даде Закона за бюджета на НЗОК на Конституционния съд "}
{"url": "http://epicenter.bg/article/Parlamentat-reshi-da-bade-sazdadena-Natsionalna-zdravnoinformatsionna-sistema-/169311/2/0", "text": "Парламентът реши да бъде създадена Национална здравноинформационна система, която да се администрира и поддържа от Министерството на здравеопазването, предаде репортер на Агенция „Фокус“.  Системата ще събира, обработва и съхранява информация за здравното състояние на населението чрез създаване на електронен здравен запис на всеки гражданин. Освен това, тя ще включва още и всички регистри, информационни бази от данни и системи, които се водят от Министерството на здравеопазването и неговите второстепенни разпоредители с бюджет, от лечебни и здравни заведения, от НЗОК и от застрахователните дружества. Право на безвъзмезден достъп до Националната здравноинформационна система имат всички граждани – до своя електронен запис, както и застрахователните дружества, лечебните и здравните заведения и НЗОК.  С новите промени се предвижда и Националната експертна лекарска комисия да създаде и да поддържа информационна база данни за всички лица, преминали през ТЕЛК/НЕЛК за установяване на трайно намалена работоспособност/вид и степен на увреждане.  Преди това прламентът удължи работното си време до 20.00 часа. „За“ предложението на ГЕРБ гласуваха 97 народни представители, 4 бяха „против“, а 54 се въздържаха. В пленарна зала депутатите гласуват окончателно бюджета на НЗОК за 2019 година. По програма трябва да продължат с бюджета на ДОО за следващата година.  ", "date": "2018.11.27", "title": "Парламентът реши да бъде създадена Национална здравноинформационна система "}
