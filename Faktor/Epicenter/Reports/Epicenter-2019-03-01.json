{"url": "http://epicenter.bg/article/Tsvetanov-sreshtu-Radev--Ne-iskam-balgarskiyat-Maduro-da-ni-vodi-kam-rezhima-na-Venetsuela-/176549/2/48", "text": "След срещата си с президенти на 9 европейски страни, Румен Радев направи коментари, които никой не разбра. Благодаря на всички останали участници в срещата, които не са позволили на президента Радев да изкаже своята позиция относно притесненията на всички членки на НАТО от нарушаването на международното право с анексирането на Крим и напрежението в Черноморския регион. Радев в крайна сметка дори е подписал декларация, в чиято шеста точка се подчертава взаимното безпокойство на държавните глави от действията на Русия в Керченския проток, от незачитането на международното право, както и от хибридните атаки. Всъщност, досега аз не съм чул каква е позицията на Радев за нарушаването на международното право от страна на Русия, защото по време на кампанията си говореше едно, но на първия си Европейски съвет подкрепи удължаването на санкциите. Това заяви пред журналисти в Кърджали председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията.  Председателят на ПГ на ГЕРБ говори и за визитата на генералния секретар на НАТО Йенс Столтенберг у нас, по време на която според него са се дали много ясни послания какво трябва Алиансът да предприеме в Черноморския регион – а именно засилване на предното присъствие, за да се гарантира защитата на всяка една членка.  „Това е позицията на НАТО. Не е констатация на ГЕРБ или президента на БСП и неформален лидер на партията Румен Радев“, отбеляза Цветанов.  Зам.-председателят на ГЕРБ подчерта, че президентът Радев трябва да обясни какво точно е имал предвид с израза, че няма да позволи други държави да решават енергийните проекти на България.  „Нека припомня на Радев, че докато той още беше летец България се присъедини към ЕС и по този начин се задължи да спазва европейското законодателство, сред което е и Третият енергиен пакет. Енергийната независимост може да се осигури, само ако спазваме европейските правила. Подобни коментари на президента могат да доведат само до противопоставяне“, посочи Цветанов.  По думите му след като Румен Радев зае позицията на Мадуро по случая Венецуела, в обществото започват да се чуват мнения, че Радев е българският Мадуро.  „Аз не искам българският Мадуро да ни води към режима на Венецуела. Ние трябва да се числим към развитите демократични общества, каквито несъмнено са ЕС и САЩ“, подчерта той.  Цветанов бе категоричен, че президентът иска да отклони страната ни от нейния евроатлантически път, като за целта подкрепя посланията на БСП за насочване на страната ни на Изток и използва антиевропейска риторика.  „Нека си дадем сметка, че живеем на най-хубавото място в света – Европа. Нека осъзнаем колко много ЕС прави за нас. Наскоро Европейският парламент подкрепи увеличение с близо 4 млрд. лв. на финансирането за България след 2020 година. Това ще бъде най-високият ни бюджет откакто сме в ЕС“, каза още председателят на ПГ на ГЕРБ.  ", "date": "2019.03.01", "title": "Цветанов срещу Радев: Не искам българският Мадуро да ни води към режима на Венецуела "}
{"url": "http://epicenter.bg/article/Korneliya-Ninova--Nay-dokazaliyat-se-profesionalist-da-oglavi-evropeyskata-prokuratura-/176489/2/48", "text": "Лидерите на партии от Вишеградската четворка плюс БСП и социалдемократическата партия на Хърватия подписаха декларация за общи действия и взаимна подкрепа. Това съобщиха от пресцентъра на БСП.  Корнелия Нинова запозна колегите си с политическата обстановка в страната, напускането на парламента от страна на БСП и получи тяхната подкрепа за отстояване на демократичните права на гражданите и върховенството на закона в България. След запознаване със случаи на ограничаване на свободата на словото и предприемане на мерки срещу журналисти в България, допълнително в проекта за декларация беше включен текст в защита на свободата на изразяване.  В декларацията шестте партии обявяват инициатива за европейска минимална пенсия, европейски трудов кодекс и европейска агенция по труда. Те трябва да гарантират еднакви социални и трудови права на всички европейски граждани и да не допускат двойни стандарти между държавите членки. Шестте участници в срещата настояват за борба с укриването на данъци и премахване на данъчните убежища. В декларацията се набляга на мерки за забрана на двойния стандарт при храните. Нинова отново потвърди позицията на БСП против Истанбулската конвенция и джендър идеологията в училищата, както и против Пакта за миграция. Тя ги увери, че по тези два въпроса БСП няма да направи компромис.  Лидерът на левицата постави въпроса за ускорено изграждане на европейска прокуратура и избор на най-доказания в практиката професионалист за главен европейски прокурор. Тя изрази увереност, че това ще допринесе за резултатна борба с корупцията по високите етажи на властта. На въпрос на колегите й относно последния доклад на ЕК за пране на пари в България, с покровителството на политици, тя отговори, че това е от най-сериозният удар по правителството на Борисов през последните години и то от неговите европейски партньори. “За съжаление, по този начин, управляващите ни отдалечават от Шенген и от Европа”, каза още Нинова.  Лидерите на партии декларират: \"След срещите в Братислава и Вишеград, ние, лидерите на партии от държавите от Централна и Източна Европа, оставаме ангажирани с този формат и занапред, и взаимно се подкрепяме за предстоящите европейски избори\". Нинова се обърна към колегите си: нека всеки от нас положи усилия да привлечем и други страни от региона, защото когато повече партии се обединим около общи ценности, имаме по-големи възможности да ги отстояваме\".  Нинова закачи с мартеници колегите си от Чехия, Унгария, Полша, Словакия и Хърватия. Тя ги запозна с тази българска традиция и им пожела здраве и сили.  Събитието се проведе в град Храдец Кралове, Чешка република. Домакин на срещата бе председателят на чешката социалдемократическа партия и вицепремиер и министър на вътрешните работи Ян Хамачек. Това е третата среща във формат Вишеград плюс, в която Нинова участва. Първата се проведе в Словакия, а втората – в Унгария.  ", "date": "2019.03.01", "title": "Корнелия Нинова: Най-доказалият се професионалист да оглави европейската прокуратура "}
{"url": "http://epicenter.bg/article/Borisov--Balgariya-ne-e-Troyanskiyat-kon-na-Rusiya-v-NATO--a-e-nay-distsipliniraniyat-sayuznik-na-Aliansa-/176490/2/0", "text": "България не само че не е Троянският кон на Русия в НАТО, но е и най-дисциплинираният съюзник на Алианса. Това каза министър-председателят Бойко Борисов след среща с генералния секретар на НАТО Йенс Столтенберг, предаде репортер на Агенция „Фокус“.  \"България е направила много като един от най-дисциплинираните, лоялни и силни членове на НАТО. На тази среща направихме преглед на всичко, което сме направили заедно“, заяви Борисов и припомни, че със Столтенберг са провели среща и в Ню Йорк.  „Искам да се знае, че главният секретар е тук по покана, която е отправена преди много месеци - много преди да се знае, че премиерът Медведев ще идва в понеделник. Второ, по енергийни проекти не сме разговаряли, такива не са поставяни. Казвам го заради много интерпретации по тази тема“, посочи Борисов.  Той обясни, че България иска и търси диалог с Русия.  „Но в същото време трябва да сме максимално силни, за да можем да сме с превес в разговора. Винаги съм бил против военните учения в Черно море, не може военни кораби да минават по пристанищата, докато там има туристи. Затова се обединихме около идеята максимално да използваме връзките си да не влизаме в надпревара с въоръжението и с чудовищните ракети. Говорихме за Косово и Сърбия, Афганистан. И искам да заяви не само че България не е Троянският кон на Русия в НАТО, но България е и най-дисциплинираният член на НАТО. Това е оценката, която те сами са ни поставили“, заяви министър-председателя.  „И това, че парламентът взе решение за модернизиране на армията, за нов многоцелеви самолет, за кораби, за бронирани машини, изважда България на съвсем различно ниво в НАТО. Ние сме надеждна и можеща да води сериозни военни действия държава. Дай Боже, да не се наложи – влагам цялото си сърце и душа да помагам в тази сфера“, коментира той.   В мисията на НАТО в Косово са преминали 1100 военнослужещи от България, в момента там има 22 души, каза още премиерът.  „Една критика имаше Столтенберг към нас и тя е, че където се отчитат разходите за тези 2%, ние не сме включили пенсиите за военнослужещите. Сиреч, нашият процент е по-голям, а отчитаме по-малко. Тоест, нашата скромност стана вече прословута“, заяви Борисов.  Той даде данни за работата на България в НАТО през последните две години. „В мисията на НАТО в Косово са преминали 1100 военнослужещи и полицаи, в момента има 22 души там. И от 2019 г. рота от 140 души от Силите за оперативен резерв - 6 млн. лв. са ни разходите. Мисиите в Афганистан от 2003 г. – 158 души имаме в момента, 10 500 военнослужещи са минали досега през мисиите, 500 млн. лв. са били разходите. През 2017 г. сме участвали в общи 17 учения на НАТО, а през 2018 г. – в 10 учения“, посочи министър-председателят. Той заяви, че през 2017 г. 320 американци са били на учение в България, а през 2018 г. - 830 души. „Военноморските сили – през 2017 г., пет учения, 3000 военни. През 2018 г. – 4 учения, 1800 военни. Военновъздушните сили – 2017 г., 8 учения, 62 самолета, 5500 военни; 2018 г. – 7 учения, 4500 военни, 52 самолета, 2 вертолета. Това са малка част от данните, които дават представа за приноса на България в НАТО“, коментира Борисов. \"Трябва да бъдем подготвени за свят, в който Русия може да разположи своите ракети навсякъде\", каза на свой ред генералният секретар на НАТО Йенс Столтенберг след срещата.  Той коментира темата с нарушаването на Русия на договора за използване на ракети с малък и среден обсег. „Ние не искаме да има нова Студена война, затова призоваваме Русия да спазва този договор. Защото ракетите, които разполага Русия, може да достигнат европейските градове и да бъдат използвани във въоръжен конфликт. Но трябва да бъдем подготвени и за свят без този договор – свят, в който Русия може да разполага своите ракети“, коментира Столтенберг.  Той посочи, че в такъв несигурен свят трябва да се инвестира повече в сигурност.  „Затова приветствам, че България е започнала да инвестира повече в отбрана. Също така страната заяви готовност да отчита ясно всички разходи и да достигне 2% от БВП за отбрана. Така че ние ще продължим да идваме в България като ангажиран и лоялен съюзник. Благодарни сме за вашия принос и винаги се радваме да ви видим г-н Борисов“, коментира Столтенберг.  \"България е високо ценен съюзник на Алианса\", отбеляза генералният секретар на НАТО.  „Много благодаря за посрещането на моята делегация в София. Радвам се, че ще съм тук на вашия Национален празник. България е високо ценен съюзник в НАТО и високо оценяваме нейния ангажимент към Алианса. България играе стратегическа роля в района на Черно море, играе стратегическа роля в Косово, в мисията в Афганистан и т.н.“, зави Столтенберг.  Той припомни, че тази година се отбелязва 15-годишнината от присъединяването на България в НАТО.  „България спомогна за засилването на отбраната в Алианса. Високо оценяваме начина, по който подкрепяте процеса, който даде възможност на Северна Македония да подпише протокол за присъединяване. Фактът, че вие подписахте договор за добросъседство със Скопие през 2017 г. спомогна за увеличаване на доверието и начерта пътя за подписване на Преспанския договор“, заяви той и благодари за ключовата роля на България в процеса по присъединяване на Северна Македония към НАТО.  ", "date": "2019.03.01", "title": "Борисов: България не е Троянският кон на Русия в НАТО, а е най-дисциплинираният съюзник на Алианса "}
{"url": "http://epicenter.bg/article/Rumen-Radev--Balgariya-e-silno-obvarzana-s-angazhimenta-za-sigurnostta-na-Balkanite-i-v-Cherno-more/176506/2/0", "text": "България е силно обвързана с ангажимента да продължи да допринася за изграждането на сигурността на Балканите и в Черно море. Това каза държавният глава Румен Радев преди предвидената среща с генералния секретар на НАТО Йенс Столтенберг, който е на двудневно посещение у нас, предаде Агенция „Фокус“.  „Г-н Генерален секретар, дами и господа, за мен е удоволствие да Ви приветствам тук, в България. Най-напред искам да Ви благодаря за ценния Ви принос за вчерашната изключително конструктивна дискусия в Кошице, Словакия. Вашето посещение е в момент, в който отбелязваме 15 г. от членството ни в НАТО. Както знаете, времената са трудни, а предизвикателствата – много. Вашата визита е добра основа за продължаване на работата ни за подобряване на отбранителния ни капацитет и за по-нататъшното обезпечаване на сигурността на нашата нация“, заяви Радев. По думите му това е задължение на всяка държава-членка – единство, сътрудничество, солидарност. „И – разбира се, да развиваме нашите капацитети“, добави той.  По думите му България е силно обвързана с ангажимента да продължи да допринася за изграждането на сигурността на Балканите и в Черно море посредством воденето на отворена, конструктивна и отговорна политика и чрез полагането на усилия за изграждането на капацитета за отбрана в съответствие с НАТО.  „Следваме ангажимента за увеличаване на разходите за отбрана до 2% от БВП. Най-накрая стартирахме три програми за модернизация на армията – за ВВС, за патрулните катер и превозните средства за армията. Наясно сме, че тези три програми не разрешават нашите проблеми с модернизацията, както вече обсъдихме с Вас. Модернизацията е много сериозен процес на дълбока трансформация. В тази връзка ние ще продължим да участваме в съвместни мисии и учения, за да подобрим нашата подготовка“, подчерта президентът.  По думите му основното ни предизвикателство е свързано с ефективното използване на ограничените ни ресурси, което това е много важно за бюджета на страната.  Ценим приноса на България в различните мисии на НАТО зад граница и подпомагането ни в борбата с международния тероризъм, отбеляза Столтенберг.  „Благодаря Ви, г-н президент на България. Чудесно е да Ви видя отново, благодаря Ви за посрещането на мен и моята делегация в София. За мен е удоволствие да се върна тук, не само защото това е възможност за мен да благодаря на Вас и на България за силната ви обвързаност към нашите ангажименти, към НАТО“, отбеляза той в началото си словото си.  „Тази година честваме 70-годишнината от основаването на НАТО и 15 г. от присъединяването ви към Алианса. Имате стратегическо положение и стратегическа роля в Черно море и в региона. Допринасяте за засилване на колективната ни отбрана по много различни начини. Разбира се, оценяваме и усилията ви за модернизиране на българската армия, на флота и на ВВС“, изтъкна той.  „Също така ценим и приноса на България в различните мисии на НАТО зад граница, участието на българските сили в Афганистан, за подпомагането ни в борбата с международния тероризъм. Бяхте ангажирани в продължение на много години и в Косово. Бяхте част от мисията на КФОР, но също така подкрепяхте и усилията за политически диалог“, припомни още Столнберг.  „Искам да Ви благодаря и за усилията ви да павирате пътя за подписването на Преспанското споразумение – договора между Гърция и Северна Македония за разрешаване на спора за името, което ни позволи да подпишем присъединителния протокол за Северна Македония. Сега предстои нашите съюзници да ратифицират този протокол. Парламентът в София вече направи това. Наистина приветстваме прогреса, който наблюдаваме и фактът, че Северна Македония скоро ще стане 30-ият член на НАТО“, допълни генералният секретар на НАТО.  „Живеем в непредвидими времена, затова е необходимо да инвестираме повече в нашата сигурност и отбрана. Приветстваме решението на България да започне да увеличава средствата за отбрана. Още веднъж, благодаря, че приехте мен и моята делегация“, изтъкна още Йенс Столнберг.  ", "date": "2019.03.01", "title": "Румен Радев: България е силно обвързана с ангажимента за сигурността на Балканите и в Черно море"}
{"url": "http://epicenter.bg/article/Meditsinski-sestri-ot-tsyalata-strana-izlyazoha-na-natsionalen-protest-/176522/2/0", "text": "Медицински сестри от цялата страна, които искат достойно заплащане, се събраха на национален протест пред Министерството на здравеопазването. Недоволството тръгна от организирани в социалните мрежи медицински работници, предаде БНР.   Медицинските сестри са изпратили основните си искания и са ги депозирали в Министерство на здравеопазването, МС и омбудсмана Мая Манолова, а те са:     Още за исканията обобщи от медицинската сестра Илияна Георгиева, която работи в Александровска болница:    На протеста присъства и председателят на Българската асоциация на професионалистите по здравни грижи Милка Василева.  Независимо от срещата вчера между Българската асоциация на професионалистите по здравни грижи синдикати, министър и премиера, и обещанието, че от 30 млн. лв. отпуснати за болниците, ще се актуализират заплати, сестрите очакват конкретни резултати.   Има огромни диспропорции в системата на здравеопазване по отношение на заплащането както между лекарите, така и между сестрите, между различните лечебни заведения, и това е проблем, политически, който трябва да се реши от политиците,\" заяви Петя Недкова от Асоциацията на професионалистите по здравни грижи заяви.  Протестиращите в София се заканиха, че ако    В цялата страна се организира подписка за дългосрочна стратегия за здравните грижи, някои от сестрите ще протестират с лентички в лечебните заведения, други – пред болниците или общините.   излязоха на протест. Върху белите престилки сестрите носеха ленти \"Протест\".  \"Едно дежурство между осем и десет лева - нощно дежурство, заслужава ли си?\", коментира една от протестиращите сестри.  Някои се оплакват и от неефективната охрана, искат поставяне на паник бутони в отделенията:  \"Паник бутон задължително трябва да има в приемните кабинети, даже специално в детско отделение. Непрекъснато през нощта идват на тълпи от малцинствата и винаги са зле настроени към нас\".   Освен за стартовата заплата и подобряване условията на труд, специалистите по здравни грижи настояват и за сключването на Колективен трудов договор на национално ниво.  \"Защото в много болници се работи без Колективен трудов договор, а по него заплатата от 1 януари 2019 г. за нас – специалистите по здравни грижи, трябва да е минимум 900 лева, ние не искаме да носим повече тази система на гърба си. Ако не се седне да се говори, не се почне нещо да се прави, просто сме готови на 7-и април да излизаме отново на протест. Няма накъде повече\", каза медицинската сестра Димитрия Димитрова, координатор на протестите в Пазарджик.   В морския град те се събраха на две места - пред сградата на Общината и пред многопрофилната болница.  Основните им искания са да се спазят условията в подписания колективен договор в началото на тази година. Настояванията са за стартово заплащане от две минимални работни заплати и по-добри условия на труд.  „Искаме достойно заплащане на нашия труд, защото работим много и спасяваме човешки животи. Всеки ден работим по 18, по 24 часа без почивка“, коментира една от протестиращите.  „Работя не знам за какви пари, по-добре да отида в мол, пък съм учила 4 години“, заяви друга медицинска сестра.   нямат яснота дали и колко техни колеги ще се включат в протеста на „белите престилки“ по места.  В здравните заведения тече подписка, разпратена от асоциацията, в която се настоява за гарантиран ръст на заплатите на медицински сестри, лаборанти, акушери и кинезитерапевти, за изработване на медицински стандарти за дейностите и тяхното остойностяване, за дългосрочна здравна стратегия. Това почти напълно се припокрива и с исканията на колегите им, организирали протеста в социалните мрежи, от който асоциацията се разграничи, но заяви, че подкрепя.  Това създаде усещането, че недоволството на специалистите по здравни грижи изпревари готовността на професионалната им организация да ги защити. В повечето болници в областта протестът ще е символичен, като сестрите ще се обозначат с лентички.   от общинското здравеопазване. Те настояват за достойно заплащане, професионално развитие и дългосрочна национална стратегия за здравните грижи у нас. Още от доктор Румяна Нинова – председател на синдикатите към КНСБ:  \"По-високо заплащане, кариерно развитие и настояване за дългосрочна, национална стратегия за професионалистите по здравни грижи. Затварят се болници, затварят се отделения... Мотото на нашите сестри е: \"Ние искаме да се грижим за децата на нашата България, а не за останалите страни в Европа\".   Исканията им се подкрепят и от лекарите в областта. Недостиг на медицински сестри и лаборанти, ниско, дори обидно заплащане, лоши условия на работа. Това са част от причините здравните работници от Ямбол да се включат в националния протест, посочи председателят на регионалната асоциация Цветка Войчева.  \"Колегите са принудени да работят на две, и три и повече места, за да си осигурят един по-достоен живот, но напрежението ескалира, те не могат непрекъснато да работят така\". Над 35 на сто от медицинските сестри в Ямболско са в пенсионна възраст. През следващите пет години ще се пенсионират още 120.   Напротив, аз лично ще бъда с тях пред Министерството на здравеопазването. Това, че синдикатите се дистанцираха от протеста е съвършено различен въпрос“, коментира пред БНР Милка Василева председател на Българска асоциация на професионалистите по здравни грижи (БАПЗГ) информацията, че Асоциацията се е разграничила от протеста.  “Да, настояваме да има нови правила за определяне на заплатите.   по здравни грижи ще се пенсионират в следващите 3 години. Това ще бъде абсолютен шок за системата и това, че ние искаме 1500 минимум стартова заплата, а не 400, означава, че ние искаме да има развитие на здравеопазването. И да има хора, които реално ще останат тук. Така че ние сме заедно на протеста“, заяви още Василева.   да протестират и подкрепя техните искания.  С допълнителните 30 милиона лева от правителството и с разпределение на бюджета на Здравната каса за болнична помощ лечебните заведения могат да увеличат заплатите на медицинските сестри, обясни министър Ананиев. Той уточни, че новите по-високи заплати ще се получат със задна дата – от първи януари.  Според здравния министър в голяма част от болниците с преразпределение на финансовия ресурс    \"В много от лечебните заведения тази заплата ще се постигне, в други ще бъдат близко до този размер. Аз неслучайно казах, че това го приемаме като политика в средносрочен план, не като еднократен акт, така че в рамките на една, две или три години ние наистина ще стигнем до размери на заплати, които да бъдат достойни да мотивират медицинските сестри\".   уточни Ананиев и допълни, че от следващата седмица ще се срещне с директорите на болниците, на които е принципал, за да им помогне как да си разпределят разходите.  ", "date": "2019.03.01", "title": "Медицински сестри от цялата страна излязоха на национален протест "}
{"url": "http://epicenter.bg/article/Karayancheva-shte-uchastva-v-tarzhestvena-zarya-proverka-v-Byala-za-141-godini-ot-Osvobozhdenieto-na-Balgariya/176523/2/0", "text": "Председателят на Народното събрание Цвета Караянчева ще участва в Бяла в тържествената заря-проверка по случай 141 години от Освобождението на България. Тя ще бъде на 2 март 2019 г., от 19.00 часа на площад \"Екзарх Йосиф І\". Това съобщиха от пресцентъра на Народното събрание.   Цвета Караянчева ще приеме рапорта на командващия тържествената заря-проверка, ще поздрави почетните роти и ще произнесе слово по повод годишнината. По-рано председателят на Народното събрание ще разговаря с кмета и членовете на Общинския съвет на Бяла.  ", "date": "2019.03.01", "title": "Караянчева ще бъде в Бяла на тържествена заря-проверка за 141 години от Освобождението на България"}
{"url": "http://epicenter.bg/article/Rumen-Radev-shte-uchastva-v-tarzhestvenata-programa-za-Natsionalniyat-praznik-na-Balgariya-3-mart/176525/2/0", "text": "Президентът и върховен главнокомандващ на Въоръжените сили Румен Радев ще вземе участие в тържествената програма, с която ще бъде отбелязан Националният празник на България 3 март. Това съобщиха от прессекретариата на държавния глава.   От 11.00 часа държавният глава ще присъства на тържествената церемония по издигането на националното знаме пред Паметника на Незнайния воин в столицата, по случай 141 години от Освобождението на България.   От 18.30 часа на пл. „Народно събрание“ в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. В 18.40 часа държавният глава ще произнесе слово.   От 19.30 часа в зала „Концертна“ на Централния военен клуб ще се състои традиционният прием за Трети март, даван от държавния глава.", "date": "2019.03.01", "title": "Румен Радев ще участва в тържествената програма за Националният празник на България 3 март"}
{"url": "http://epicenter.bg/article/Kmetat-na-Kardzhali-podari-2850-martenichki-na-detsa-ot-obshtinata/176526/2/0", "text": "Кметът на общината инж.Хасан Азис зарадва 2850 деца от община Кърджали с мартенички по случай Баба Марта. Инициативата с даряване на пролетните символи се реализира за пета поредна година, съобщиха от община Кърджали.   Мартенички имаше за малчуганите от 23-те детски заведения на територията на общината, посетителите на Дневния център за деца с увреждания”Надежда”, за децата от защитеното жилище и центровете от семеен тип и други социални заведения.   Инж.Азис посети днес детска градина „Детелина“, където закичи лично малчуганите.Те поздравиха кмета с песен и стихотворения и му завързаха мартеница на ръката за здраве.   Кметът и зам.-кметът по хуманитарни дейности Веселина Тихомирова посетиха и Дневен център „Надежда“, за да поднесат поздравления и мартенички по случай Баба Марта.   Градоначалникът използва случая да поговори с директорките на детската градина Силвия Петрунова и на Дневен център Надежда“ Тюркян Шукри за проблемите на детските заведения. ", "date": "2019.03.01", "title": "Кметът на Кърджали подари 2850 мартенички на деца от общината"}
{"url": "http://epicenter.bg/article/KAT-s-izvanredni-merki-zaradi-trafika-po-praznitsite/176492/3/0", "text": "Заради предстоящите почивни дни КАТ със специални мерки за контрол на трафика. Екипи на полицията ще бъдат разположени на изходите на големите градове и по основните пътни артерии в цялата страна.   На местата, където се образуват задръствания, движението ще бъде подпомагано от полицейските екипи. От днес ще бъде приложена за първи път и новата мярка за самоконтрол на шофьорите на тирове за спазването на забраната за движение. Това ще стане на две отсечки - по пътя Калотина - София и на АМ \"Марица\" в посока към АМ \"Тракия\".   Днес от 16 до 20 ч. камионите трябва да спрат да се движат, а също и на 4 март, понеделник, от 14 до 20 ч. Нарушителите на забраната ще бъдат глобявани. Книжката им ще се отнема за 1 месец, заедно с регистрацията на превозното средство.   Заради предстоящия празник е създадена организация за подпомагане на движението. В следобедните часове, на територията на цялата страна, ще бъдат отпуснати допълнително екипи на Пътна полиция, които да регулират трафика. Във връзка с честването на националния ни празник се очаква затруднено движение в центъра на София, както и в района на връх Шипка. Водачите, които ще преминават през тези места, е необходимо да се запознаят с временните ограничения и забрани, каза в инспектор Петър Соколов от \"Пътна полиция\" - ГДНП, цитиран от Нова телевизия. Той допълни, че санкцията за нарушителите е глоба от 300 лв., отнемане на книжката, както и спиране на превозното средство от движение за срок от 1 месец.", "date": "2019.03.01", "title": "КАТ с извънредни мерки заради трафика по празниците"}
{"url": "http://epicenter.bg/article/BEH-podade-zhalba-sreshtu-globata-ot-77-miliona-evro--nalozhena-ot-Evrokomisiyata/176491/4/0", "text": "На 28 февруари 2019 г., „Български Енергиен Холдинг“ (БЕХ) ЕАД и дъщерните му дружества „Булгаргаз“ ЕАД и „Булгартрансгаз“ ЕАД подадоха жалба срещу решението на Европейската комисия от 17 декември 2018 г. относно производство по член 102 от Договора за функциониране на Европейския съюз по Дело AT.39849-БЕХ Газ пред Общия съд на Европейския съюз. Това съобщиха от пресцентъра на БЕХ.   БЕХ и дъщерните му дружества не приемат заключението на Европейската комисия, че са злоупотребили с господстващо положение на българския газов пазар.   Жалбата цели отмяна на Решението на Европейската комисия и на наложената глоба. ", "date": "2019.03.01", "title": "БЕХ подаде жалба срещу глобата от 77 милиона евро, наложена от Еврокомисията"}
{"url": "http://epicenter.bg/article/Georgi-Markov--Nie-sme-v-parlamentarna-agoniya/176481/11/34", "text": "-   -  Обречени сме на коалиция с коалиции, за съжаление. Моделът, който в близките 10 години ще направлява българската политика, е съставен от три партии – ГЕРБ, БСП и ДПС. Видя се, че поради изключително калпавата избирателна система, където прагът, вкл. и  за коалиции е 4%, могат да се правят коалиции от три до седем партии, за да влезе още една формациия и тя да участва в управлението. Но тези форсмажорни коалиции нямат трайно влияние. Аз не намирам за нормално партиите от една парламентарна коалиция като Патриотите да се явяват на друг тип избори по отделно. Те го представят като нормално, аз смятам, че не е. Защото хем ще се яват като противници на предстощите избори, хем ще управляват заедно. То е ... нямам думи! Българска работа! Но тяхна си работа.          -  - Като се обречеш на коалиция, и то на коалиция с коалиция, винаги си принуден да търпиш капризи. Бойко ги накачули в предишния парламент – Реформаторският блок бяха 7-партийна коалиция, влачи ги напред-назад, накрая те му казаха Бай Хуй! Благодарност няма.   И сега съвсем честно ти  казвам: Ако аз не съм депутат на ГЕРБ, а съм приятелят на Бойко, ние се познаваме от 1996 година, и той ме срещне и ми каже: „Жоре, приятелю, кажи какво да правя сега?”, аз ще му отговоря  ”. Това е ходене по мъките! Това се нарича парламентарна агония!        -  - Да, ние се намираме в парламентарна агония! Но и в миналия парламент бяхме така.           -  - Сегашната патова ситуация и висенето на кворума на косъм е в резултат на идиотската избирателна система, която тържествува в България, въпреки проведения референдум. Абсурдно е да правим повече избори по тази система! Трябва да почнем да мислим за унгарския модел, залегнал в Конституцията, при който унгарският парламент заседава на сесии и се събира при нужда извънредно. Ще дойде момент, когато в България ще са приети всички закони и всички директиви на ЕС и ние няма можем да се правим, че работим и променяме закони, само за да се намираме на работа.   -  - Работата на депутатите в Централна и Западна Европа не е само в парламента, а и сред хората.  Те си имат свой статут и той включва най-вече  законодателната дейност, но и работа извън парламента. И това трябва да се разбере ясно. Затова българската Конституция е предвидила кворумът да е не от 240, а от 121 депутати. Дебело подчертавам Шапка му свалям на Цветанов, който освен че трябва да се занимава със структурите на ГЕРБ, които са на много високо европейско ниво, а и с усърдието да прави кворум.    - Затова моят съвет към Бойко е да хвърля кърпата - Другарските съдилища ги закрихме по мой законопроект още във ВНС. Много съжалявам, че усилията, които положи Борисов и успехите, които постигна България на Балканите в последнага година и половина – на път сме да пратим всичко по дяволите!         -  -  Цената на кворума не може да бъде погазване на Конституцията и статута на народния представител. Политиката е реална дейност. Към настоящия момент има парламентарно мнозинство. То все още не е застрашено. Който разруши парламентарното мнозинство, да си носи отговорността.    Не виждам как предсрочни парламентарни избори могат да решат нещо по-добро за България от това, което е в момента. Трябва да сме абсолютни мазохисти отново да хвърлиим страната в избори и да отхвърлим последните надежди за инвестиции. Ако сега тръгнем на избори, наистина всички ще дигнат ръце от нас. По простата причина, че след Евроизбори 2019-а Европа ще е съвършето друга. Страхотни проблеми имат традиционните партии в Западна и Централна Европа, за да седнат и да се занимават с нас.   Да искаме сега да дойдат инвестиции, както в Унгария дойдоха БМВ, Мерцедес, Ауди, Сузуки и Опел, няма да стане, ако правим непрекъснато избори със сходен резултат. Широка коалиция у нас е невъзможна – тук Нинова е права, защото Западна Европа показа, че широките коалиции, справка Германия, водят до такова взаимно изхабяване, че накрая се явява „Алтернатива за Германия”.           -   -  Това, което трябва да се направи, е да се мъчим да укрепим парламентаризма в България, защото не може по-добро да дойде. Царят вече е стар, но и да дойде той ще царува, няма да управлява, президентска република няма как да станем, защото трябва да се свиква ВНС. България няма капацитет да излъчи 400 велики депутати, които да променят Конституцията. Значи ще тупаме топката в сегашното състояние. И понеже все пак успяхме, и това е заслуга на Бойко Борисов, да се представим с една глава по-добре от съседните балкански страни, и е факт, че сме водещи, ние трябва да имаме политическо търпение и формацията, която е получила мандат, да си го изкарва. Да има някаква елементарна политическа стабилност и да утвърждаваме парламентарния статут, а не да се мъчим да разрушим и малкото останало доверие.        -  - За съжаление, е така.            -   - Не искам да влизам в коментар на коалиционни партньори на ГЕРБ, защото не е коректно. Смятам, че ОП като коалиционен партньор изиграха важна роля в управлението. Те помогнаха за отхвърлянето на Истанбулската конвенция и на Пакта за миграция на ООН, те помогнаха за решението да не подкрепяме евроинквизиция срещу Унгария. Пълно щастие няма. Те са доста протииворечива коалиция и аз се отнасям с уважение към това, което дотук направиха.   Но конфликтите сред патриотите вече почват да рефлектират върху цялото управление и да носят тежести на ГЕРБ. Бойко има широк гръб, но достатъчно много през тези години носи на този гръб много хора. Е , да вземе някой друг страната на гръб и да видим докъде ще я доведе!   - Познавам Тафров и покойния му баща, те са много интелигентно семейство. Той е добро момче, но винаги съм го считал за политически объркан. Не се учудвам от неговото становище за ЕНП и Орбан, тъй като действащият евродепутат на партията Светослав Малинов гласува за санкции срещу Унгария. Смятам, че е крайно грешно всичко, което се говори в журналистическата гилдия и политологична мисъл, че у нас има някаква градска десница. Не мисля, че лидерът на ДСБ има нещо общо с градското, той си е роден на село, на стотици километри. Не, че това е укоримо, но е факт. И второ, те не са десница въобще, те са си абсолютно брюкселски неолиберали, които следват политиката на Тимерманс и Юнкер. Те са по-близо до партията на европейските социалисти и либералните формации. Затова считам, че Тафров е честен -  нормално е да ненавижда Орбан по причина, че Орбан е „за” националния суверенитет, националната идентичност, традиционното семейство, християнството и против миграцията.  А ДСБ отдавна не е дясна формация - Т.н. „българска десница“ е далеч от Орбан. Тя е неолиберална, соросоиди. Но това наше дясно, което сега ще се явява на избори, може да направи най-голямата услуга на БСП – да отцепи, макар и някакви мижави  проценти от ГЕРБ. Затова трябва да е ясно, че всеки глас, който не е за ГЕРБ, ще бъде глас за ПЕС, а всеки глас за ПЕС е глас за Тимерманс, а основната предизборна кампания на Тимерманс, аз успях да я гледам в Унгария и сега в Испания, е „Не на Орбанизма! Да на многообразието!”. Тези момчета – Стефчо Тафров и Христо Иванов са „за” Тимерманс, те са хора  „за” ПЕС.   - Това е мисия невъзможна! Много е важно, понеже сме на 30-тата година от промените, да се каже ясно, че СДС никога не е било десница.   -   -  СДС се основа като коалиция от 16 партии, преобладаващо леви. Социлдемократите на д-р Петър Дертлиев бяха по-леви от БСП, бяха антикомунисти, но крайно леви. Зелената партия – крайно лява, Екогласност – крайно лява. Ами д-р Желев, бащата на СДС, цял живот ще съм му благодарен, защото ме назначи за конституционен съдия, той бе едноличен член на Либералния интернационал, Филип Димитров – първият ни премиер, беше зам.председател на Зелената партия, Иван Костов – вторият ни премиер, също отиде в Зелената партия, не дойде при нас със Стефан Савов в Демоократическата партия, Петър Стоянов, когато моного уважавам, беше в Клубовете за гласност и преустройство. СДС беше една антикомунистическа формация, която Костов впоследствие се опита да я направи дясна синя партия, влезе в ЕНП, но и в СДС не бяха крайно десни, като изключим Евгений Бакърджиев. Освен това, да искаш днес да го има старото СДС, е все едно да искаш да я има „Солидарност” в Полша или Форума на Хавел в Чехия. Това бяха движения на Прехода, които изиграха историческата си роля и отидоха в миналото.   Друга тема, че в България това стана грозно, след разцеплението на СДС на три – на Софиянски, на Надежда, и на Костов. Биха ги поединично и останаха в историята. Но вижте каква е съдбата и на Лех Валенса и какъв му е рейтингът днес. Тези формации си изживяха ролята и сега да се опитват някои да ги реанимират, е смешно. Затова се появи ГЕРБ. Отвори се голяма пространство и понеже в България дясномислещото, консервативното, демократичното е не повече от 5 %, ГЕРБ запълни тази празнина. Който бие БСП, той е дясното. Бойко бие БСП, той е десницата. И затова и в ЕНП те приемат – биеш ли социалистите, ти си десен и влизаш в ЕНП.                .", "date": "2019.03.01", "title": "Георги Марков: Ние сме в парламентарна агония! Бойко, хвърляй кърпата! "}
{"url": "http://epicenter.bg/article/GISSEN-predstavya-novata-si-izlozhba--Krivitsi-/176537/6/0", "text": "  GISSEN представя на 1-ви март новата си изложба „Кривици”. Тя е третата част от проекта „Годината на GISSEN”, посветен на неговата 60-годишнина. Изложбата съдържа 35 карикатури и откриването й съвпадна с 60-я рожден ден на автора. Те могат да бъдат разгледани във виртуалната Галерия GISSEN /  /. Изложбата е организирана със съдействието на СБЖ – Хасково.   Знаете какво казва един от създателите Българския революционен централен комитет, Апостолът на Свободата – Васил Левски за кривиците на българите, затова няма да повтарям неговите думи. Ще подчертая само, че той държи да си кажем един-другиму кривиците и да продължим напред. Моята мисия е да ги покажа, без да употребявам думи. Ще допълня само, че днес ние живеем в едно още по-тъжно и бездуховно време. Сами си докарахме ново, по-страшно робство, и май е време да си покажем „Кривици”-те. В изложбата са включени само 35 карикатури, но те са подборка от албума с карикатури, който също се нарича „Кривици”. Той съдържа общо 100 карикатури, но ако трябва да бъда прям, всяка една от десетките хиляди карикатури, които съм създал също могат без никакво притеснение да бъдат част от темата „Кривици”, така че темата остава отворена, сподели още авторът.   GISSEN е смятан за един от тримата ученици на големия Борис Димовски. Към настоящия момент има публикувани над 7 900 карикатури в медиите и повече от 120 участия в престижни международни изложби. Печелил е награди в Италия, Сирия и Китай. Сред най-успешните му карикатурни проекти са авторските изложби „Царят е г-о-о-о-л!” /1996/, „Безкнижниците” /2004/ и „Морска сатира” /2010/ в Дома на хумора и сатирата. Следват още „Червена книга” /2007/, „Сезам, усмихни се!” /2007/, „Мила Родино” /2008/, „Стената на смеха” /2009/, „24 карата” /2010/, „Номер едно” /2014/, „Царевичак” /2015/, „GISSEN в страната на гочетата” /2015/, „Репортаж от мястото на вица” /2017/, „Фронтова линия” /2018/, „Europeada” /2018/ и „Каталунска Диада” /2018/.   Но това съвсем не е всичко. GISSEN е показал общо 119 авторски изложби – живопис, графика, рисунка, карикатура, плакат, запазена марка и фотография. Автор е на 38 диска с карикатури, които могат да бъдат закупени онлайн единствено със заявка от Галерия GISSEN.  ", "date": "2019.03.01", "title": "GISSEN представя новата си изложба „Кривици”"}
{"url": "http://epicenter.bg/article/NASA-e-vse-po-blizo-do-otkrivaneto-na-zhivot-na-Mars-/176493/7/0", "text": "НАСА е все по-близо до откриването на извънземен живот, след като техен робот доказа, че е възможно микроби да се приспособяват към най-бруталния климат на Земята, сочи ново изследване, цитирано от бТВ.  Роувърът, който ще бъде изпратен съвсем скоро на Марс, беше тестван в чилийската пустиня Атакама. Това е мястото, което най-много се доближава до бруталните условия на Червената планета.  Целта на този робот е да взима проби по-надълбоко в почвата от всички предишни, които изследваха само повърхността на Марс.  Тестовите проби изглеждат обещаващи. Новата машина е открила малки групи от микроби, които са се приспособили да живеят в долен слой на иначе стерилната пустинна почва. Самият факт, че подобни организми са били открити в пустинята Атакама в Чили само по себе си е откритие, защото това доказва, че е напълно възможно микроби да се приспособят към тежки условия на живот. Учените смятат, че ако роувърът открие живи организми на Червената планета, е много възможно те да са почти идентични с тези в Атакама.  “Почвата в пустинята е изключително суха, тъй като там не вали цели десетилетия. На повърхността тя е изложена на много висока радиация, а самият състав на почвата е много солен. Това са условията, който най-много се доближават до марсианската почва”, пояснява проф. Стивън Пойнтинг от Йейл.  За момента новата машина копае на около 80 см дълбочина, но за бъдещи мисии на Марс тя ще достига до 2 метра под горния слой почва.  ", "date": "2019.03.01", "title": "НАСА е все по-близо до откриването на живот на Марс "}
{"url": "http://epicenter.bg/article/Lyuboslav-Penev-spodeli--dali-Berbatov-idva-v-TsSKA/176521/8/0", "text": "Старши треньорът на ЦСКА Любослав Пенев даде брифинг преди мача утре със Септември.   На нея той заяви, че не знае да има развитие по темата \"Бербатов\" и е по-добре да се изчака за по-точна и конкретна информация.   \"За Бербатов не знам дали има развие, по-добре да изчакаме.\"   „Всеки един добър футболист, който би бил конкуренция е добре дошъл в отбора. Това е много важно за един отбор, който се цели високо. Трябват ни още футболисти, за да сме на високото ниво, което се изисква от нас, и както изисква марката ЦСКА. Конкуренция на всеки един пост.\"   „Ние започваме да изглеждаме по-друг начин,въпреки че инкасирахме две загуби и една победа, виждам една промяна, и ще продължим да променяме отбора. Най-високото място, това стои за цел пред нас.\"   В края на пресконференцията, Пенев обвини журналистите, че не взимат участие по проблемите в българския футбол, предаде Канал 3.  ", "date": "2019.03.01", "title": "Любослав Пенев сподели, дали Бербатов идва в ЦСКА"}
{"url": "http://epicenter.bg/article/Sofiya-Borisova-predstavya-kolektsiya-Vissha-moda-2020---Attitude--/176545/10/0", "text": "На 11 март в Софийска градска художествена галерия София Борисова ще представи „Attitude“ - колекция 2020 на своята модна къща „Романтика Фешън“.   Събитието се вписва в международния сезон, през който лидерите в бранша показват какво ще се носи догодина. Известната дизайнерка, която притежава всички престижни награди в българската фешън индустрия, по традиция ще лансира творбите си в три луксозни линии: официални RED CARPET тоалети, сватбени рокли и впечатляваща бизнес линия. Те са ушити от уникални иновативни тъкани, произведени в най-елитното ателие за висша мода в Италия, с която работят световни дизайнери, майстори на кутюра.  В бизнес линията, чието лице е Румяна Маринова, акцентите са върху тоалети за коктейли и соарета, които със сигурност ще предизвикат огромен интерес. Сватбената couture линия е „Paris by night“. Както се знае, в момента известната дизайнерка работи върху двете рокли, които на 24 март ще смени на сватбата си Софи Маринова. Единият от моделите е изцяло „hand made“, повдига леко завесата Борисова. На камерната брачна церемония певицата вече впечатли с рокля на София в толкова нашумелия ретро стил.  Защо „Attitude” ли? Във всичко трябва да има отношение – към стила, към красотата, към модата, към изкуството, към клиентите. Задължително е да възпитаваме новите поколения във вкус към елегантността“, мотивира София логото на колекцията си за 2020 г.  София Борисова и през 2019-а ще гастролира из европейските столици. След ревютата, които направи в ЮНЕСКО в Париж, в кметството на Виена и в Рим, българката отново потвърди позицията си в А отбора.  София Борисова подготвя и респектиращ благотворителен пърформанс за събитието на 11 март в Градската галерия. Тя и артистът Ивайло Станев - автор на българските и европейски фотосесии с колекциите на София Борисова през последните години, ще предложат на публиката авангардни платна, решени в миксиран жанр между визуалните изкуства – тук между модата и фотографията. Средствата от продажбата ще бъдат дарени от дизайнерката за Лятната академия на Асоциацията за подкрепа на децата. ", "date": "2019.03.01", "title": "София Борисова представя колекция Висша мода 2020: „Attitude“ "}
{"url": "http://epicenter.bg/article/TsSKA-nahlu-v-sportnata-moda-s-nova-liniya-/176548/10/0", "text": "За първи път луксът нахлува в спортната мода с новата линия на ЦСКА. Кръстихме я 48 CSKA PREMIUM WEAR. Убедени сме, че пазарът ще оцени по-скъпите продукти, тъй като ЦСКА винаги е бил синоним на висока класа. За първи път в България футболен клуб създава луксозна модна линия, съобщават от клуба.  Неслучайно стартирахме с две тениски: червено-бяла и трицветна. Изключително качество носи всеки сантиметър от тях.  Якето е отличен избор за пролетта, за летните вечери, за есента. То също е с максимално изчистен дизайн и се предлага само в червено.  Изненадите тепърва предстоят! Ще се убедите, изпипали сме всеки детайл до педантичност! Най-добрият дизайнер у нас, най-добрите шивачи, пречупени накрая през обектива на изключителния фотограф Красена Ангелова. Разбира се, не трябва да пропускаме манекените- футболисти Емил Михайлов и Александър Александров – Алвеша, които се справиха великолепно.  Искаме максимално да улесним ценителите и при покупката, като всяко едно бижу от колекцията ще може да се поръча онлайн. Наличност има и в офиса в Парк хотел „Москва“, както и в мобилните ни фен магазини при всяко домакинство на стадион „Васил Левски“, съобщават още от клуба.  ", "date": "2019.03.01", "title": "ЦСКА нахлу в спортната мода с нова линия "}
{"url": "http://epicenter.bg/article/Bez-rezolyutsiya-za-Venetsuela-zavarshi-zasedanieto-na-Saveta-za-sigurnost-na-OON-/176496/7/0", "text": "Заседанието за Венецуела на Съвета за сигурност на ООН завърши снощи в Ню Йорк без резолюция. Русия и Китай наложиха вето на внесения от САЩ проект за резолюция, който съдържаше призив за свободни, справедливи и честни президентски избори и за безпрепятствен достъп на хуманитарна помощ, предаде БНР.  Текстът, който беше предложен от САЩ, събра необходимите девет гласа, за да бъде приет, но Русия и Китай му наложиха вето. Този документ беше равностоен на \"уволняване на президент\", заяви руският посланик в ООН Василий Небензя и допълни, че \"целта на Съединените щати е смяна на режима\" във Венецуела.  Преди гласуването френският посланик в ООН Франсоа Дьолатр заяви, че \"американският текст не е законова основа за употреба на сила, нито посегателство срещу суверенитета на Венецуела\". Веднага след това с гласуване в Съвета за сигурност беше отхвърлен и руският проект за резолюция за Венецуела, който осъжда \"заплахите с употреба на сила\" срещу Каракас, отправяни от САЩ.  Междувременно опозиционният лидер Хуан Гуайдо обяви, че скоро ще се върне във Венецуела, въпреки че наруши съдебна забрана за напускане на страната и може да бъде арестуван. Той се срещна с посланици на страни от ЕС в бразилската столица. Гуайдо замина за Колумбия миналия петък, за да следи доставката на хуманитарна помощ за Венецуела, която армията спря на границата. При сблъсъците тогава загинаха няколко души и стотици бяха ранени.  ", "date": "2019.03.01", "title": "Без резолюция за Венецуела завърши заседанието на Съвета за сигурност на ООН "}
{"url": "http://epicenter.bg/article/Solomon-Pasi--Pozitsiyata-na-prezidenta-Radev-e-samo-na-dumi--no-ne-i-na-dela/176482/2/0", "text": " Той прави официални посещения по-малко от предшественика си. Това заяви бившият външен министър Соломон Паси в ефира на БТВ.  По време на посещението ще стане дума и за приемането на Македония. Присъединяването на Македония към НАТО е част от голямото българско усилие за напредъка на Западните Балкани.   „  отбеляза Паси.   Запитан за изявленията на президента в Кошице, Паси заяви, че според него  Той каза, че повече го притеснява излизането на Русия от договора за ракетите. „На Балканите имаме нужда от ядрени оръжия, които да гарантират мира“, заяви бившият външен министър. Той коментира и срещата Срещата Тръмп-Ким. „Влакът на Ким Чен-ун два пъти е идвал до България. Ким Ир Сен не пътуваше със самолет. Имат наследствена параноя, че може руснаците да свалят самолета им със ракета. Влакът е брониран и тежък и се движи с не повече от 60 км в час. Оттам той командва.  , каза още Соломон Паси.", "date": "2019.03.01", "title": "Соломон Паси: Позицията на президента Радев е само на думи, но не и на дела"}
{"url": "http://epicenter.bg/article/Kakvo-e-podpisal-Radev-v-Koshitse/176483/2/0", "text": "   Документът не е отговарял напълно на българските интереси и българският държавен глава е успял да прокара промени в него, съобщиха вчера през деня от прессекретарията на държавния глава. \"   .\" Това бяха думите вчера на президента  Радев в отговор на журналистически въпрос за позицията, която ще отстоява на срещата на високо равнище    От тях става ясно, че Радев говори за енергетика, докато декларацията е насочена към засилване на отбранителните сили на Алианса заради руските действия в Украйна и Черно море, както личи  от пълния текст на документа, който бе публикуван от румънското президентство, съобщава \"24 часа\".   \" , пише в третата точка на декларацията. \"  е записано пък петата точка от декларацията на деветимата президенти.    и незачитането на международното право и безогледното използване на военни и невоенни средства за постигане на геополитически цели.   Деветимата президенти са обезпокоени и от нарушаването на Договора за ликвидиране на ракетите с малък и среден обсег. Те настояват и за засилване на подхода на НАТО на отбрана и сдържане спрямо Русия. Подчертава се и подкрепа за териториалната цялост на Украйна, Грузия и Молдова.  ", "date": "2019.03.01", "title": "Какво е подписал президентът Румен Радев в Кошице?"}
{"url": "http://epicenter.bg/article/Ivaylo-Kalfin--Izteglyaneto-na-SASht-ot-vazhni-dogovori-znachi-nova-nadprevara-za-orazhiya/176484/2/0", "text": "Американският президент Доналд Тръмп и лидерът на Северна Корея Ким-Чен Ун се видяха във Виетнам, но вместо да излязат със споразумение за разоръжаване и официално обявяване на края на Корейската война, на втория ден, точно преди да си тръгнат прибързано, те дори не обядваха заедно, както беше предвидено. Бившият вицепремиер и министър на външните работи Ивайло Калфин беше гост в Сутрешния блок на БНТ с коментар за провала на срещата. „Срещата във Виетнам беше провал - начинът по който беше прекъсната, на практика в средата, без предвидения работен обяд и съвместна пресконференция след това, всичко изведнъж се отмени. Президентът Тръмп даде самостоятелна пресконференция, севернокорейският външен министър също, чуха се много различни версии. Няма план за следваща среща, няма поети ангажименти, въобще, няма нищо. Най-малкото, трябваше да има споразумение какво следва оттук нататък”, заяви Калфин.  Факт е, че Тръмп направи Ким Чен-ун видим световен лидер, който може да стане и да си позволи да си тръгне - така Калфин коментира въпроса кой от двамата политици печели повече от срещата.   „Притеснява ме дългосрочно изтегляне на САЩ от много важни договори - включително за ядреното разоръжаване. Това означава надпревара за оръжия и то на територията на Европа. Това ще доведе до конкретни заплахи за България, убеден е Калфин.  Той коментира и посещението на Генералния секретар на НАТО Йенс Столтенберг в България. „В НАТО има оживление покрай антируската реторика и действия - със сигурност се говори за увеличаване на разходите на отбрана, които ние също планираме да достигнат 2%, но трябва да се замислим какво от тях остава и за нашата икономика. Очаквам, но не виждам да се говори повече за европейска политика в рамките на НАТО, не паралелна”, каза още бившият външен министър.  ", "date": "2019.03.01", "title": "Ивайло Калфин: Изтеглянето на САЩ от важни договори значи нова надпревара за оръжия"}
{"url": "http://epicenter.bg/article/Kaloyan-Pargov--Napuskaneto-na-BSP-delegitimira-rabotata-na-Narodnoto-sabranie-/176488/2/48", "text": "Затова Цветан Цветанов и ДПС, което е в полуопозиция, са толкова притеснени и говорят за удар върху парламентаризма. Напускането на БСП делегитимира работата на Народното събрание. Това заяви председателят на БСП - София Калоян Паргов в предаването на Велизар Енчев \"Актуално от деня\" по БСТВ, съобщиха от пресцентъра на ГС на БСП-София. Лидерът на столичните социалисти обясни, че това, което БСП направи, не е бойкот, а е рязко несъгласие с начина на водене на парламентарния дебат и на законотворчеството.  \"Цветан Цветанов много добре знае всичко това и по тази причина изглежда толкова притеснен, коментира Калоян Паргов. - Притеснени са и от ДПС, което е в едно такова неизяснено положение, в полуопозиция. Затова и Цветанов, и ДПС говорят за удар върху парламентаризма. Когато в една утвърдена демокрация втората по големина политическа сила напусне Парламента, това вече е много притеснително. На практика подобно действие делегитимира работата на това Народно събрание. Да, управляващите ще си осигурят кворум, но отсъствието на опозицията е удар по самите управляващи, по начина, по който те ръководят целия процес\".  Според Калоян Паргов, принизяването на дебата за напускането на Парламента от страна на БСП до това дали взимат заплати народните представители от групата на социалистите е опит да бъде отклонено вниманието от истинския много голям проблем.  \"От ГЕРБ съвсем очевидно търсят всякакви начини, които биха им осигурили дори служебна победа на предстоящите избори тази година. И това е обяснимо, защото европейските, а след това и местните избори са залог за бъдещото национално управление на държавата, обясни той. - За изпълнението на тази цел беше смяната на изборните правила по-малко от 6 месеца преди евроизборите, което е грубо нарушение на европейските стандарти на Венецианската комисия. Точно това доведе до решението на Националния съвет на БСП парламентарната група да напусне Народното събрание. И да делегитимира работата му. Това не е бойкот, а е съвсем нормална парламентарна практика. Тя често се използва в съвременната демокрация, когато се изразява несъгласие с управляващите и се заявява, че повече така не може, че трябва да се спазват елементарни правила и принципи. Когато съперникът търси служебна победа с всички средства, ние сме длъжни да направим всичко възможно, за да го възпрепятстваме в тези негови опити, практики и подходи\".  Председателят на БСП-София напомни, че въпросът с машинното гласуване трябва да бъде решен до 10-и март.  \"Необходимо е технологично време за изработването на тези машини и на софтуера за тях, коментира Калоян Паргов. - Много важно условие е всички участници в политическото състезание, каквито са изборите, да удостоверят с техни експерти, че този софтуер е наистина годен. Защото точно в него е разковничето. Машинното гласуване силно ще намали фалшификациите на изборите и ще предотврати лошите практики, които констатираме на не един и два избора в последните 10 години\".  Калоян Паргов коментира и поведението на ДПС в Народното събрание.  \"Тях по делата ще ги познаете, каза той. - Решението им да не последват нашия пример се пише на тяхната сметка. Ясно е, че напрежението в ДПС след 10 години извън властта е сериозно. Имам предвид от страна на техните представители по места. Но, всеки сам за себе си решава. Въпросът е крепи ли се това правителство или наистина говорим за алтернатива. В последната година имаше няколко опита за общ опозиционен фронт и за отказ за регистриране в парламента. В тези случаи от ДПС винаги се регистрираха и това показва, че едно говорим, а друго вършат. Тези мурафети са притеснителни и водят до съмнения дали БСП не е вкарвана в чужда игра, в която да служи за маша за реализация на чужди интереси. Това ние категорично не можем да допуснем. През август БСП ще стане на 128 години и няма как да си позволи да служи на чужди интереси, а по този начин да отблъсква собствените си членове и симпатизанти\".  ", "date": "2019.03.01", "title": "Калоян Паргов: Напускането на БСП делегитимира работата на Народното събрание "}
{"url": "http://epicenter.bg/article/UNITsEF-izrazi-trevoga-ot-razrastvashtata-se-epidemiya-ot-morbili/176495/2/0", "text": "УНИЦЕФ изрази тревога от разрастващата се епидемия от морбили по света.   Според данните на организацията в десет страни, между които са Бразилия, Украйна и Франция, са регистрирани близо три четвърти от увеличения брой заболели през 2018 г.   Общо 98 страни са дали информация за по-голям брой заболели от морбили, което е крачка назад от постигнатото досега в борбата с тази предотвратима, но потенциално смъртоносна болест, се казва в съобщението на УНИЦЕФ, съобщи  bTV .   Най-много са болните в Украйна, където са регистрирани над 35 хиляди заболели. ", "date": "2019.03.01", "title": "УНИЦЕФ изрази тревога от разрастващата се епидемия от морбили"}
{"url": "http://epicenter.bg/article/Bozhankov-ot-BSP-za-Tsvetanov--Negov-priyatel-me-navivashe-da-premina-v-GERB/176497/2/0", "text": "Бях достатъчно популярен и преди да бъда избран за народен представител. Не съм избран заради популярността на баща ми. Той беше единственият човек, който беше против да стана депутат. Това каза народният представител от БСП Явор Божанков в ефира на БТВ.   Думите му са по повод изказване на Цветан Цветанов, че е избран преференциално за депутат по начин, който не е демократичен.   Божанков взе отношение и по повод изявления на жителите в Горна Оряховица за него, някои от които казаха, че не го познават, а познават само баща му, който има бизнес с вторични суровини в града.   „Тези изявления на хората, които пуснахте, са от квартал „Калтинец”, където живее предимно ромско население. В този район нямам гласове, имам само 28 гласа. 90% от моите гласове са от другите секции в Горна Оряховица. Баща ми беше единственият човек, който беше против да се занимавам с политика, защото знаеше, че ще се случи точно това и Цветанов направи тези внушения. Причината е да бъда избран, е че в Горна Оряховица БСП бие ГЕРБ с над 16% - 7400 гласове, а аз съм единственият кандидат на БСП.   „Г-н Цветанов говори така за мен поради две причини. Първата е лична. Личен негов приятел дойде при мен и ме убеждаваше да напусна БСП и да отида в ГЕРБ. Отказах. Втората причина е свързана с работата ми. Аз съм едно от лицата, които поведоха битката за преференциите, бях основен критик по време на вотовете за недоверие и не на последно място съм известен във Великотърновско като най-големия критик на местната власт към ГЕРБ. Никога не съм бил свързан с Радан Кънев. Заявявам го и съм готов да се срещна Цветанов в съда. Г-н Радан Кънев не ме е обявявал за нищо, приятели сме, но никога не ме е обявявал за нищо”, заяви представителят на най-голямата опозиционна партия в парламента.", "date": "2019.03.01", "title": "Божанков от БСП за Цветанов: Негов приятел ме навиваше да премина в ГЕРБ"}
{"url": "http://epicenter.bg/article/Parvan-Simeonov--GERB-podtseni-situatsiyata-s-Izborniya-kodeks--a-BSP-ya-nadtseni/176499/2/0", "text": "С промените в Изборния кодекс ГЕРБ подцени ситуацията, а БСП я надцени, защото започна да ѝ се привижда някаква бунтовна ситуация. Това сподели в сутрешния блок на БНТ политологът Първан Симеонов.   ,,Като цяло свикнахме постоянно да има напрежение. Виждате, че целият западен свят се радикализира и може да се окаже, че колкото по-радикален си, толкова по-интересен си'', посочи Симеонов и допъли, че марката Обединени патриоти може би трябва да бъде \"замразена\" за известно време, защото сега произвежда основно скандали.   По думите му перспективата с предсрочни избори малко се е отдалечила.   ,,Ако ГЕРБ загубят европейските избори, е възможно ситуацията да се промени, но по-вероятно е да удържат пълен мандат'', прогнозира политологът.   ,,С промените в ИК ГЕРБ успяха да ядосат избирателите с десен профил. По отношение на опозицията те сякаш живеят в алтернативен свят на революции. При тях има усещане за безсилен гняв, който ще започне да ги разрушава, така че трябва да влязат в нещо по-конструктивно'', подчерта социалният антрополог Харалан Александров.   ,,Надценяването на революционния потенциал мисля, че е доста подвеждащо. Обществото ни е умерено скептично, но не и саморазрушително'', допълни Александров.", "date": "2019.03.01", "title": "Първан Симеонов: ГЕРБ подцени ситуацията с Изборния кодекс, а БСП я надцени"}
{"url": "http://epicenter.bg/article/Ananiev-nakaza-dvama-podchineni-za-skandala-s-gey-broshurite-v-uchilishtata-/176500/2/0", "text": "Има вече наказани служители на здравното министерство, те са двама, съобщи в парламента здравният министър Кирил Ананиев в отговор на въпрос на Канал 3 по повод скандала със гей рошурите, разпратени от регионалните здравни инспекции \"Любов без последствия\".  На този етап той отказа повече подробности за санкционираните.  Скандалът гръмна преди няколко дни, след като се оказа, че в няколко областни града РЗИ-та са разпределили на 900 училища ограмотяващия материал за мъжки ласки. Някои от служителките дори не знаели какво означава МСМ или \"мъж прави секс с мъж\". От МОН и МЗ си прехвърляха топката за това кой е виновен, а двамата министри обещаха наказания  Министърът коментира още, че има още два нови здравноосигурителни модела, така че общо стават 4 на брой и всички предвиждат демонополизация на Здравната каса.  Все още обаче не се огласяват, защото до края на март Ананиев е ангажиран с изготвянето на промени в 60 наредби, свързани с промяната на модела на здравното осигуряване.  ", "date": "2019.03.01", "title": "Ананиев наказа двама подчинени за скандала с гей брошурите в училищата "}
{"url": "http://epicenter.bg/article/BSP--Naredba-18-za-kasovite-aparati-e-nelogichna--neyasna-i-napisana-po-krachmarski-/176501/2/0", "text": "Призоваваме финансовия министър и НАП да погледнат към един от паркинг-автоматите и да кажат дали отговаря на изискванията на съответната наредба 18. Това каза народният представител от ПГ на „БСП за България“ Димитър Данчев пред журналисти, предаде Агенция „Фокус“.  „Ще припомня, че миналата седмица правителството на свое заседание одобри поредния доклад на Съвета за административна реформа, в който ключов проект е каталог с услуги за гражданите и бизнеса, който се нарича „10 епизода от живота“. Не знам кои епизоди от живота е включило правителството в този каталог, но със сигурност знам, че всеки от нас, всеки бизнес, всяко малко и средно предприятие може да разкаже своя епизод от контакта си с държавната администрация“, допълни Данчев.  По думите му малкият и средният бизнес ще запомни онзи епизод от своя живот, в който за пореден път му се налага да подмени касовите апарати и софтуера, с който управлява своите продажби.  „Оказа се, че не само срокът за подмяната на този софтуер е твърде кратък, но и изискванията към него твърде нелогични, неясни и много често написани така сякаш в България всички сме кръчмари“, допълни още Данчев. Той посочи, че НАП не е отговорила на редица въпроси, свързани с тези изисквания и с неяснотите и непълнотите, касаещи наредба 18.  \"По наш сигнал паркоматите в Шумен са запечатани, защо в София те работят незаконно?\", запита зам.-председателят на ПГ на „БСП за България“ Георги Свиленски.  „Както разбрахте, бяха задължени всички търговци и субекти да си сменят касовите апарати. Бяха дадени едни срокове, които принуждаваха тези хора да предприемат действия и финансови разходи за изпълнение на закона. Няма лошо да се изпълнява законът. На едни други хора този срок беше отложен. Който ходи на среща с премиера, било то в кабинета, или в Банкя, получава отсрочка. Който няма възможност да отиде, трябва да спазва закона. Все си мисля, че г-жа Фандъкова има пряк достъп до премиера на републиката“, обясни Свиленски.  Той демонстрира каква касова бележка издава паркоматът в района на Столична община. Свиленски заяви, че не е ясно кой е субектът, който събира парите. По думите му левчето е паднало в касичката, не е ясно кой ще го вземе и кой ще плати данъците от 20% на това левче.  „Защо Столична община, най-големият субект в държавата след Министерски съвет, четвъртият човек в държавата е г-жа Фандъкова, не спазва закона. В отговор от министър Горанов казва, че паркоматите са длъжни да бъдат по наредба Н – 18. Защо това нещо не се спазва?“, попита още Свиленски.  Настояваме НАП да спре паркоматите в София, докато Столична община и Центърът за градска мобилност не ги приведат в синхрон със закона, категоричен бе и председателят на Градския съвет на БСП–София Калоян Паргов.  Той уточни, че преди седмици са задали въпроса публично дали Столична община отново за пореден път се чувства над закона, защото едно нещо се приема в Народното събрание, а друго се случва на практика.  „Това не е първият изолиран случай. Помните, г-н Свиленски, когато направихме промени в Закона за автомобилни превози и тогава въведохме нови изисквания, свързани с таксиметровите превози, минимална тарифа. Столична община три години се чудеше дали да въвежда, дали да не въвежда. Дали важи за нея, дали не важи за нея. Така че това е поредният случай. Смятам, че това е недопустимо, тъй като Столична община е първа сред всички общини, първа сред равните и тя е най-богатата община, която задава и тона. Ако ние в София не го прилагаме по този начин, какво остава за хората в Шумен, Пловдив, Хасково, навсякъде където са въвели такова паркиране, където има вече такива електронни устройства. В Шумен случаят е показателн, тогава по наш сигнал тези паркомати бяха спрени от действие“, каза още Паргов.  ", "date": "2019.03.01", "title": "БСП: Наредба 18 за касовите апарати е нелогична, неясна и написана по кръчмарски "}
{"url": "http://epicenter.bg/article/Novo-prouchvane-na-Evroparlamenta--BSP-i-GERB-s-po-6-evrodeputati--DPS-s-dvama-/176502/2/0", "text": "В следващия Европейски парламент България ще излъчи по шестима представители от ГЕРБ и БСП, двама от ДПС и по един от \"Обединени патриоти\", \"Да, България\" и \"Воля\". Това сочат   и основани на достъпни данни от извършени проучвания на общественото мнение.  Данните са от края на февруари и се базират на надеждни анкети, проведени от национални институти за проучвания на общественото мнение в държавите членки и обобщени от „Kantar Public“ от името на Европейския парламент. За България са използвани анкети на агенциите \"Сова Харис\" (от 2 февруари) и АФИС (от 23 януари).  Партиите са разпределени към съществуващите политически групи или към европейската политическа партия, с която са свързани. Всички нови политически партии и движения, които още не са обявили намеренията си, са категоризирани като „други“.  Следващият парламент ще има по-малък брой евродепутати (705) от сегашния (751).  Първите преки избори на Европейския парламент се провеждат преди 40 години на 12 юни 1979 г. Предстоящите избори ще бъдат най-важните в историята на парламента, имайки предвид политическия контекст, очакваното напускане на Обединеното кралство и важните политически и трансгранични предизвикателства, които трябва да бъдат адресирани. Избирателите ще гласуват между 23 и 26 май, за да решат европейското бъдеще.  ", "date": "2019.03.01", "title": "Ново проучване на Европарламента: БСП и ГЕРБ с по 6 евродепутати, ДПС с двама "}
{"url": "http://epicenter.bg/article/Vitseprezidentat-se-sreshtna-s-balgari-v-tsentralata-na--Maykrosoft--v-Siatal/176505/2/0", "text": "С българи, заемащи ръководни позиции в „Майкрософт“, се срещна вицепрезидентът Илияна Йотова в централата на компанията в Сиатъл. В централата работят около 100 българи. Сънародниците ни, макар и далеч от родината, се интересуват от политиките, които провежда българското правителство в различни сфери. Широк диапазон от въпроси те отправиха към Илияна Йотова – от здравеопазване и образование до развитието на информационните технологии.   „България не ви познава и не използваме достатъчно вашия огромен потенциал“, каза вицепрезидентът пред сънародниците ни. Те не са прекъснали контакта с Родината, затова подготвяната от Илияна Йотова интернет платформа за връзка на българите от цял свят помежду им и с България предизвика голям интерес.   Вицепрезидентът разказа за идеята на президента Румен Радев за създаването на Институт за устойчиви технологии в Югоизточна Европа, като негов център да бъде България. Тази идея Илияна Йотова представи и в разговора си с Ерик Хорвиц – вицепрезидент и ръководител на Научно-изследователския център на „Майкрософт“. „В добра позиция сте да развиете идеята“, заяви Хорвиц.   На срещата бяха обсъдени добрите традиции, които България има в сектора на информационните технологии. Ерик Хорвиц изтъкна високия професионализъм на работещите българи в Майкрософт. „Благодаря на Вашата държава, че ни даде тези хора“, отбеляза той.   Хорвиц е един от световно известните учени в областта на изкуствения интелект. Той представи пред вицепрезидента основните дейности на Научно-изследователския център на „Майкрософт“, свързани с изкуствения интелект и приложението му в сферата на здравеопазването. Изразено бе общото мнение, че развитието на изкуствения интелект не трябва да става за сметка на човешкия и да го измества.   Вицепрезидентът участва в демонстрация на най-новите технологии на „Майкрософт“ в областта на добавената и виртуалнa реалност, които ще бъдат много полезни в обучението на студенти по медицина.   Книга за живота и дейността на Джон Атанасов, създал първия цифров електронен компютър, подари Илияна Йотова на Ерик Хорвиц.", "date": "2019.03.01", "title": "Вицепрезидентът се срещна с българи в централата на „Майкрософт“ в Сиатъл"}
{"url": "http://epicenter.bg/article/Svetovnoizvestniyat-etnograf-Martin-Kyonig-posreshtna-v-doma-si-vitseprezidenta-Iliyana-Yotova/176510/2/0", "text": "Влюбих се в България заради нейната култура. С тези думи световноизвестният етнограф Мартин Кьониг посрещна в дома си на остров Вашон вицепрезидента Илияна Йотова, съобщиха от прессекретариата на държавния глава.   Заедно с художника фотограф Иво Хаджимишев, с подкрепата на Българския център за култура и наследство в Сиатъл, Илияна Йотова ще представи в София изложба с фотографии и автентични записи на български фолклор, които Кьониг прави по време на изследователските си пътувания в България през 60-те години на миналия век.   Благодарение на Мартин Кьониг гласът на Валя Балканска лети в Космоса. Кьониг показа на българската делегация техниката, с която е записал изпълнението на „Излел е Делю хайдутин“.   На остров Вашон вицепрезидентът разговаря и с американци, чиито съдби са свързани с България.  ", "date": "2019.03.01", "title": "Световноизвестният етнограф Мартин Кьониг посрещна в дома си вицепрезидента Илияна Йотова"}
{"url": "http://epicenter.bg/article/Vezhdi-Rashidov-shte-bade-gost-na-premierata-na--Odisey--v-teatara-v-Plovdiv/176513/2/0", "text": "Председателят на парламентарната Комисия по културата и медиите Вежди Рашидов тази вечер ше бъде гост на премиерното представление на “Одисей” в Драматичния театър в Пловдив. Това съобщиха от комисията. Билетите за постановката са изчерпани за месеци напред.   „С радост приех поканата да присъствам на премиерното представление, защото трупата на Пловдивския театър е много талантлива, а през втория ми мандат като министър ремонтирахме изцяло сградата след пожара и сега тя е от най-хубавите в страната”, каза Вежди Рашидов.", "date": "2019.03.01", "title": "Вежди Рашидов ще бъде гост на премиерата на “Одисей” в театъра в Пловдив"}
{"url": "http://epicenter.bg/article/Vitseprezidentat-kam-sanarodnitsite-ni-v-Siatal--Imam-edna-mechta---da-rabotim-zaedno-za-Balgariya/176514/2/0", "text": "Имам една мечта – да работим заедно за страната, която всички безкрайно обичаме. С тези думи вицепрезидентът Илияна Йотова приветства българската общност в Сиатъл. Това съобщиха от прессекретариата на държавния глава.   „Амбицията на нашия президентски екип е да сложим ново начало в общуването между българската държава и сънародниците ни зад граница. За съжаление, контактите са скъсани през годините. За нас вие не сте „другите българи“, защото сме водени от една цел – единение. Единение на всички българи по света, единение на българската нация“, заяви Илияна Йотова.   Вицепрезидентът подчерта, че независимо къде се намират по света, българите са носители на българския дух, на богатите традиции и култура, на 13-вековна история.   Илияна Йотова поздрави за дейността им всички родолюбиви българи, обединени от Българския център за култура и наследство. „Освен че сте изградили изключително богата духовна общност, вие сте направили още една крачка напред – привличате американци в нея, увличате ги да познават и обичат България“, подчерта вицепрезидентът. С дейността на Българския център за култура и наследство са свързани американци. В борда на директорите участва американец, учил в България.   Ръководителите на българския хор също са американци, които преподават сложните стъпки на българските хора. Сами учат български език.   „България ви липсва, но и вие ужасно ни липсвате. Гарантирам ви, че връзките ни ще бъдат още по-тесни“, отбеляза Илияна Йотова и представи проекта за интернет платформа, която да направи контактите между българите зад граница помежду им и с България ежедневни.   Вицепрезидентът връчи своя почетен знак на Елка Русков, съпредседател на Българския център за култура и наследство в Сиатъл, за това, че е стожер на българската общност, за неуморната й дейност за запазване на българщината.   На срещата фотографът етнограф Асен Великов, член на българската делегация, представи свои снимки, запечатали народни празници и обичаи в различни части на България, както и от Бесарабия.", "date": "2019.03.01", "title": "Вицепрезидентът към сънародниците ни в Сиатъл: Имам една мечта – да работим заедно за България"}
{"url": "http://epicenter.bg/article/NFSB--Ne-rushete-trudno-sagradenoto-edinstvo-na-patriotichniya-front--/176515/2/48", "text": "Не рушете трудно съграденото единство на патриотичния фронт. Това се посочва в   Тя е подписана от Валери Симеонов, Валентин Касабов, Данчо Хаджиев, Борис Ячев.  \"Ние, членовете на Националния изпълнителен комитет на НФСБ, отстоявайки убеждението, че заедно сме по-силни, останахме изненадани от неочакваното решение на ВМРО за самостоятелно явяване на изборите за Европейски парламент.  През последните два месеца водим двустранни преговори с ВМРО за съвместно явяване на изборите за Европейски парламент. За съжаление, с решение на ръководството на ВМРО тези разговори бяха прекратени едностранно, без предизвестие\", се казва още в позицията, разпространена от партията на Валери Симеонов.  \"Водени от дълга си към нашите избиратели и желанието да бъдем единни в името на бъдещето на България, ние за пореден път подаваме ръка на партньора ни ВМРО. Убедени сме, че родолюбивите идеали, които отстояваме заедно в българския Парламент не трябва да бъдат жертвани заради лични интереси и тяснопартийни егоизъм и амбиции.  Нека припомним, че именно НФСБ беше в основата на нашето обединение още през 2014 година, както и в днешното 44 Народно събрание. Точно в името на това единение НФСБ извърши саможертва и оттегли своята кандидатура на президентските избори през 2016 г., отстъпвайки на колегите от ВМРО и „Атака“ президентското и вицепрезидентското място. Това донесе и най-високия успех за патриотичното обединение в цялата история на България\", заявяват от НИК на ПП НФСБ.  \"Затова, призоваваме нашите съмишленици от ВМРО да променят своето решение за самостоятелно явяване на евроизборите и да се върнат на масата на преговорите в името на всички български патриоти и на България!  Убедени сме, че единението ни прави по-силни!\", завършва позизията.   ", "date": "2019.03.01", "title": "Валери Симеонов се сети: Не рушете трудно съграденото единство на патриотичния фронт! "}
{"url": "http://epicenter.bg/article/Strogi-merki-za-sigurnost-v-Sofiya-pri-vizitata-na-Dmitriy-Medvedev-/176516/2/0", "text": "По време на посещението на Дмитрий Медведев в София поетапно ще бъдат затваряни различни улици в централната градска част. Това съобщи на брифинг главен инспектор Борислав Муеров, началник на отдел „Охранителна полиция” към СДВР, предаде Агенция „Фокус“.  „Във връзка с посещението на Дмитрий Медведев в София ще бъдат взети необходимите мерки. Неговият авангард вече е тук, провели сме предварителни срещи, стиковали сме нещата. На 4 март очакваме неговото посещение. С цел сигурност няма как да издам програмата, но като цяло ще се съобразим с това, че е почивен ден и ще гледаме непосредствено преди пристигането му на определените обекти да затваряме движението, за да затрудняваме минимално придвижването на гражданите в столицата“, заяви Муеров.  Той посочи, че движението ще бъде затваряно по различно време на различни обекти и трасета.  „Първоначално ще бъде затворено движението по самото посрещане, което ще бъде на Паметника на незнайния воин. Там ще бъдат обособени контролно-пропускателни пунктове. Според план-програмата на Дмитрий Медведев ще бъдат поетапно затваряни и другите участъци“, коментира началникът на охранителната полиция и посочи, че периметърът, в който ще има затваряне на улици, е в централната част на града.  „Става дума за участъка Народно събрание – катедралният храм „Александър Невски“, Министерски съвет и президентството. Затова ще бъде мобилизиран целият полицейски ресурс на СДВР и Дирекция „Жандармерия“, обясни инспектор Муеров и уточни, че няма да бъдат командировани полицаи от други градове.  ", "date": "2019.03.01", "title": "Строги мерки за сигурност в София при визитата на Дмитрий Медведев "}
{"url": "http://epicenter.bg/article/Martenichkata-e-simvol-na-edinenieto--silata-i-shtastieto--spored-legendata-za-han-Asparuh/176257/2/0", "text": "През целия първи ден от месец март и мало, и голямо се закичваме с талисмани за здарве, изработени от червено-бели усукани кончета.    Традицията с разменянето и окичването на мартеница всъщност води началото си от древни времена единствено по нашите земи.            От тогава на първи март всички българи се окичват с червено-бели мартенички, носещи им здраве, радост и успех.  ", "date": "2019.03.01", "title": "Мартеничката е символ на единението, силата и щастието, според легендата за хан Аспарух"}
{"url": "http://epicenter.bg/article/Chestita-Baba-Marta--Narodat-otbelyazva-nachaloto-na-novata-stopanska-godina/175957/2/0", "text": " В първия ден от месец март българите празнуват \"Баба Марта\", един от най-тачените обичаи с хилядолетна история.   На празника всеки подарява на близките си специален амулет, наречен мартеница, за здраве и сила през следващата година. Мартениците се изработват само за 1 март, когато според българския народ започва новата стопанска година.   Мартеницата, известна също като мартинка, марта, мартичка, гадалушка, кичилка, е обредна украса от усукани конци, които се слагат на 1-ви март за здраве. Малкото украшение се изработва от вълнена или памучна прежда в два основни цвята ­– бяла и червена.   Той присъства в Румъния и Молдова, където мартеницата се нарича „мърцишор”. С мартеници се закичват и в българските етнически територии, останали в пределите на съседните страни – Западните покрайнини, Република Македония, Северна Гърция и областите Голо Бърдо и Преспа в Албания.   Затова с мартеница се украсяват сватбените китки и сватбеното знаме; с мартеница се кичи котлето, в което се дои първото мляко на Гергьовден; с мартеница се завързват събраните на Еньовден билки.   След това се поставят на дърво или под камък. В последния случай по тях може да се гадае. Ако след един месец под камъка има мравки, годината ще е плодородна и удачна.  Друг обичай е мартениците, носени до първа пролет, да се завържат на клончета от цъфнало дърво или храст. Така на много места в България традиционно се виждат окичени с мартеници дървета и храсти.  Трети пък носят талисмана, докато не видят първите щъркели и чак тогава могат да ги закичат на дърво.   Понякога мартеницата се пуска в най-близката река „че да върви, както тече реката“. Легендата гласи още, че щастие и късмет носи онази мартеница, която ти е подарена. Затова всички окичват на роднините и приятелите си мартеници. В Шоплука и Мелнишко вместо бял конец в мартеницата се вплита син конец (против уроки), а в Родопите се слагат още няколко цвята.   Първи март бележи идването на Баба Марта, митологичния образ в българския фолклор, олицетворяващ променливия месец март.   Те представляват клонки, които са накичени с бели и червени вълнени конци. Според византийската енциклопедия Етимологикум магнум (около 1150 г.) ейресионе са украсени не само с червени и бели конци, но и със сушени плодове. Макар и сравнително късна, енциклопедията съдържа сведения от доста по-ранни произведения. Самата ейресионе е носена обичайно на поне един от празниците в чест на Аполон, възнинали по подобие на празниците на Дионисий.  Сред най-ранните извори за правене и носене на ейресионе е римският автор Лутаций Плацид, живял по времето на император Теодосий I (379 – 395), който е оставил описание, в което клонче с вплетени червени и бели нишки се носи на празник посветен на богинята Атина Палада.   Те се изпълнявали в чест на бога Марс, на когото е наречен и месец март.  През 30-те години се утвърждава мита за появата на мартеницата, който я свързва с Хан Аспарух, включително и легендата за „хан Кубрат и снопа пръчки“. За основа е използвано произведението на културолога Николай Райнов „Видения из древна България, сказания за мир и бран“, публикувано за пръв път през 1918 г.", "date": "2019.03.01", "title": "Честита Баба Марта! Отбелязваме началото на новата стопанска година"}
{"url": "http://epicenter.bg/article/Proletta-nastapva-sas-slantse-i-temperaturi-mezhdu-13-i-18-gradusa/176485/2/0", "text": "  Максималните температури ще са между 13 и 18 градуса.  В планините ще преобладава слънчево време. Ще продължи да духа силен, по билата - до бурен северозападен вятър. Максималната температура на височина 1200 м ще е около 7 градуса, на 2000 м - около 0 градуса. По Черноморието ще преобладава слънчево време, но след обяд облачността ще се увеличи. Ще духа до умерен вятър от запад-северозапад. Максималните температури на въздуха ще бъдат 13-16 градуса. Температурата на морската вода е 5-6 градуса. Вълнението на морето ще бъде около 2 бала.        През първото десетдневие от месеца, въпреки честите промени, температурите ще бъдат по-високи от обичайните.", "date": "2019.03.01", "title": "Пролетта настъпва със слънце и температури между 13 и 18 градуса"}
{"url": "http://epicenter.bg/article/Sedem-ministri-otgovaryat-v-petachniya-parlamentaren-kontrol/176486/2/0", "text": "Седем министри от кабинета ще вземат участие в петъчния парламентарен контрол.   Първи на трибуната ще се качи министърът на здравеопазването   към когото има адресирани най-много депутатки въпроси. Той ще отговаря за риска от затварянето на специализираната кардиохирургична болница в Бургас, дейността на Център за асистирана репродукция, националната здравно-информационна система, нападението над лекари, както и за актуалната ситуацията с разпространението на заболяванията от морбили на територията на страната. Това става ясно от програмата на НС. Веднага след него излиза министърът на вътрешните работи , който ще отговаря само на един въпрос, свързан с осигуряването на обществения ред и сигурност в страната при провеждане на спортни мероприятия. Ремонтът на няколко пътни участъка, енергийната ефективност в периферните райони и работата по оперативна програма „Региони в растеж“ 2014-2020 г. – това са част от въпросите, зададени на министъра на регионалното развитие и благоустройството Социалният министър   пък ще разясни пред депутатите за мерките, свързани със защита на служителите срещу неизплащането на трудови възнаграждения и обезщетения от работодателя, както и за кампания за кандидатстване по Проект „Красива България“ 2019 г.   Развиване на потенциала на човешкия ресурс на съдебната власт, чрез изграждане на ефективен модел за придобиване на юридическа правоспособност – с това е свързано първото питане, адресирано до министъра на правосъдието   Тя ще трябва да отговаря още за свършеното от нейното министерство за превенцията срещу домашното насилие, както и за изпълнението на решенията на Европейския съд по правата на човека. Министърът на туризма   ще обяснява какви са стъпките за насърчаване на вътрешния туризъм, а икономическият министър Емил Караниколов ще трябва да обясни как ще се отрази на бизнеса оттеглянето на Обединеното кралство от Европейския съюз.   Поради отсъствие от страната, в заседанието за парламентарен контрол няма да участват министърът на образованието и науката Красимир Вълчев и министърът на транспорта, информационните технологии и съобщенията Росен Желязков. Поради участие в международна среща, в заседанието за парламентарен контрол няма да участва и заместник министър-председателят по обществения ред и сигурността и министър на отбраната Красимир Каракачанов.", "date": "2019.03.01", "title": "Седем министри отговарят в петъчния парламентарен контрол"}
{"url": "http://epicenter.bg/article/Zapochna-sreshtata-na-chetiri-ochi-mezhdu-Borisov-i-generalniya-sekretar-na-NATO-/176487/2/0", "text": "Започна срещата на четири очи между министър-председателя Бойко Борисов и генералния секретар на НАТО Йенс Столтенберг, който е на посещение у нас по покана на българския премиер. Това съобщиха от правителствената информационна служба.  След като приключат разговорите между двамата, ще стартира разширена среща между двете делегации, в която ще участват вицепремиерите Красимир Каракачанов и Екатерина Захариева, помощник генералният секретар по планирането и политиката на отбрана Патрик Търнър и първият заместник-директор на кабинета на генералния секретар Лоренц Майер-Минеман.  ", "date": "2019.03.01", "title": "Започна срещата на четири очи между Борисов и генералния секретар на НАТО (ВИДЕО)"}
{"url": "http://epicenter.bg/article/Zapochva-priemat-na-dokumenti-za-detskite-gradini-v-Kardzhali/176494/2/0", "text": "Започва приемът на документи за записване в детските градини в Кърджали, предаде Радио „Фокус“. Започват да се изготвят списъците с кандидатите.   От началото на януари тази година влязоха в сила нови срокове за подаване на документи за записване на деца в детските градини и яслени групи на територията на община Кърджали.   Родители ще трябва да подадат документ в първия работен ден на март, срокът е до края на месец април. Новата наредба с условията и реда за записване, отписване и преместване на децата в общинските детски градини и в подготвителните групи на училищата на територията на община Кърджали, изисква е детето да е с постоянен адрес в близост до детската градина, което до сега го нямаше като условие. Тя проследява условията и редът за прием в яслените групи в детските градини за деца от 1 до 3-годишна възраст, както и в групите на детските градини от 3-годишна възраст до постъпването им в първи клас и в полудневни подготвителни групи към училищата на територията на община Кърджали.  ", "date": "2019.03.01", "title": "Започва приемът на документи за детските градини в Кърджали"}
{"url": "http://epicenter.bg/article/-quot-Toplofikatsiya-Pernik-quot--oprosti-smetkite-za-toploenergiya-na-semeystvoto-na-bolno-dete-/176518/2/0", "text": "Поредното благородно дело от страна на ръководството на „Топлофикация“ Перник вече е факт, съобщава в. \"Мироглед\".  Директорът на топлинното дружество инж. Любомир Спасов съобщи, че от дружеството са разбрали за тъжен случай с малко дете в града, родено с аномалия „спина бифида“. Това е заболяване, което засяга централно двигателните способности на болния, както и други органи при възникване на усложнения.  13-годишният Петър Димитров е с тежка диагноза още при раждането и оттогава до днес семейството му се бори за него. Като по-малък Пепи бе избран за личност на годината на град Перник. За подпомагане на неговото лечение са провеждани редица благотворителни инициативи, но за съжаление за продължаване на лечението му са необходими още финансови средства. Майката на детето е в изключително тежка ситуация, тъй като го отглежда сама, а бащата отказва да се грижи за него и да дава предвидените в закона парични средства за издръжка.  От дружеството потвърдиха, че майката на момченцето се е обърнала към „Топлофикация Перник“ АД за помощ, тъй като са натрупали задължение от 2000 лева за парно, а за тях е невъзможно да погасяват сметките си за консумираната топлинна енергия за жилището, което обитават, тъй като всичките им финанси се влагат в лечението на детето.  След запознаване със случая от ръководството на пернишкото дружество категорично заявиха, че без колебание са опростили цялото задължение за топлоенергия на семейството на болното дете.  ", "date": "2019.03.01", "title": "\"Топлофикация Перник\" опрости сметките за топлоенергия на семейството на болно дете "}
{"url": "http://epicenter.bg/article/Parlamentarna-burya-sled-intervyuto-na-Georgi-Markov-pred-Epitsentar-bg-/176520/2/48", "text": "  Бившият конституционен съдия е категоричен, че е абсурдно да се лишават народните представители от доходите им. \"Не може да се приравнява народният представител на работник и служител по трудовото законодателство\".  , след като юристи от всички парламентарни групи предупредиха за готвеното безумие.   Официално се противопоставиха само от ДПС и Емил Димитров - Ревизоро, но и други техни колеги от ГЕРБ и Обединените патриоти са скочили срещу поправките. За тях обаче настояват от \"Атака\" и НФСБ с цел да бъдат наказани депутатите от БСП заради бойкота им на парламента. Нещо повече, от НФСБ са заявили на ГЕРБ: Или отнемане на заплатите на отсъстващите депутати, или пада кворумът. Георги Марков разказа, че през последните дни е обсъдил проблема и с видния експерт по трудово право, проф. Мръчков. \"Той е най-големият ни учен по трудовото законодателство. Той ми каза:   Депутатът от Великото народно събрание припомни, че и той самият е излизал на бойкот през 1991 г. и това е нормално действие от парламентарната демокрация. Но категорично не приема и искането на Корнелия Нинова за замразяване на заплатите, защото механизмът е утвърден още от ВНС - размерът е три средномесечни възнаграждения в обществената сфера.  \" , категоричен е Марков, който е предупредил и групата на ГЕРБ, че с това се нарушава Конституцията.  \" , нарушаване статута на народния представител - тези неща не ги приемам и те не могат да бъдат поставени като предпоставка да има кворум\", отсече Георги Марков.   Ти си на 60 години, остана в историята като най-големият победител, тачи те цяла Европа, зад гърба си имаш зрими неща. Хвърляй кърпата, остави ги другите да правят кворума, седи си Банкя и ми идвай в Унгария на гости! Вместо да се потиш и чудиш на кого и как да угаждаш, за да има кворум”.   Думите му предизвикаха кулоарни вълнения от всички посоки. Колегите му от ГЕРБ веднага уточниха, че обръщението на Марков е като приятел към приятел. Той по-скоро го казва като съвет към свой приятел, който има много ангажименти и отговорности.     \"Г-н Марков и друг път е казвал тая фраза. Не виждам изобщо някаква политическа причина за подобно поведение\", коментира той.   Според Тома Биков \"не сме в парламентарна криза\". Той дори е доволен от ситуацията, защото след напускането на БСП в парламента е малко по-тихо.   Биков обаче не вижда и рекет в действията на патриотите.  Като има различни партии, е нормално, ако има само една, няма да има извиване на ръце\", отрече той твърдението на Марков. По думите му това е демокрацията, която е система с много дефекти, но по-добра не е измислена.     \"Предполагам, че г-н Марков е имал предвид друга политическа сила за извиването на ръцете, която се намира малко по-надолу в този коридор\", разтълкува пред камерата на Канал 3 думите на депутата от ГЕРБ организационният секретар на ВМРО Юлиан Ангелов. \"Ние сме подписали програма за управление, в която всичко е казано\", добави той.   Той подчерта, че депутатите от Движението се регистрират в залата, \"след като направят кворума управляващите\", защото това е тяхно задължение. Ибрямов смята, че Георги Марков е прав - криза има, държавността е в криза. Ние /ДПС/ го твърдим от близо една година и, слава Богу, че и Георги Марков го е разбрал, добави той.   \"  коментира съвета на депутата от ГЕРБ Георги Марков към премиера Бойко Борисов да \"хвърли кърпата\" и да си почива в Банкя.  \"Но дали ще се вслуша в думите на Георги Марков, това си е техен проблем\", добави Паргов. БСП не си почива, а работи, посочи той. По думите му проблемите не са само в парламента, те са навън.   ", "date": "2019.03.01", "title": "Парламентарна буря след интервюто на Георги Марков пред Епицентър.бг "}
{"url": "http://epicenter.bg/article/Mnozinstvoto-germantsi-podkrepyat-proekta-Severen-potok-2/176503/7/0", "text": "Отчетливо мнозинство от германците подкрепят проекта Северен поток 2, на който правителството на Меркел държи, а САЩ искат категорично да спрат. Вашингтон има и подкрепата и на някои страни от Европейския съюз, като например Полша.  56% от гражданите на Германия са заявили подкрепата си за проекта, показват данни от социологически сондаж на RND. Анкетираните смятат, че управляващите трябва да продължат да се придържат към него. Само 16 на сто споделят мнението, че строежът на тръбата, която директно ще донесе газ от Русия, трябва да бъде спрян. 27% са предпочели да не споделят становището си.  В същото изследване са сондирани и електоралните нагласи. Ако изборите са сега, ХДС и ХСС биха взели 30% - спад от 2 на сто в сравнение с предния чесец. Социалдемократите, които също са част от управляващия формат, бележат ръст от 3 на сто. По един процент губяг Зелените и „Алтернатива за Германия“, които имат съответно 17% и 13%.  Подкрепата за Левите е без промяна – девет на сто. Същият процент достигат и Свободните либерали. ", "date": "2019.03.01", "title": "Мнозинството германци подкрепят проекта Северен поток 2"}
{"url": "http://epicenter.bg/article/Ukrainskiyat-vanshen-ministar--Rusiya-i-Belarus-proizlizat-ot-Ukrayna-/176509/7/0", "text": "Русия и Беларус са възникнали като държави след отделянето си от Киевска Рус, днешна Украйна, пише украинският министър на външните работи Павел Климкин в статия за португалското издание Observador, цитирана от БНР.  Украйна е играла важна роля във формирането на Европа и нейните ценности, а приемането на християнството през 988 година предопределя европейската съдба на страната, пише Климкин.  Той добавя, че украинците винаги са били европейска нация, доколкото манталитетът им е идентичен с този на западните им съседи.  Киевска Рус е помогнала за разпространяването на християнството от Карпатите до Камчатка, посочва още министърът.  Климкин припомня, че Киевска Рус много пъти е спасявала Европа от монголо-татарските и османските нашествия.  Вкарването на Украйна в състава на СССР е тежка историческа травма за страната, смята външният министър и предупреждава, че Русия не подбира средства, за да получи контрол Украйна и да разруши западната цивилизация.  Европа трябва да се обедини около християнските и демократичните ценности, които повече от едно хилядолетие са в основата на развитието на Украйна и Европа, завършва Павел Климкин.  ", "date": "2019.03.01", "title": "Украинският външен министър: Русия и Беларус произлизат от Украйна "}
{"url": "http://epicenter.bg/article/Sergey-Lavrov--SASht-planirat-da-kupyat-orazhiya-ot-Iztochna-Evropa--prashtat-gi-kray-granitsite-na-Venetsuela/176512/7/97", "text": "Министърът на външните работи на Руската федерация Сергей Лавров съобщи, че според „постъпваща информация“ САЩ планират в близко време да закупят от страна от Източна Европа преносими зенитни ракетни системи (ПЗРК), миномети, огнестрелни оръжия и други видове въоръжения, които да разположи в близост до Венецуела, предават TACC и Агенция \"Фокус\".  Съгласно думите му, „постъпващата информация свидетелства за това, че в близко време САЩ планират да закупят от една от източноевропейските държави огнестрелни оръжия, миномети, ПЗРК, както и редица други въоръжения и да изпрати близо до Венецуела с помощта на авиокомпаниите на абсолютно послушните пред Вашингтон режими в постсъветското пространство“.  Лавров подчерта загрижеността на Русия от подготовката на САЩ за въоръжение на бунтовници, които да дестабилизират ситуацията във Венецуела. Според него Вашингтон готви провокация на венецуелската граница с цел сваляне на законната власт в латиноамериканската страна.  Съответното изявление Лавров направи след преговорите с изпълняващия длъжността вицепрезидент на Венецуела Делси Родригес. Преди началото им той увери, че Москва ще противодейства решително на оказването на натиск и опитите за намеса във вътрешните работи на Венецуела.  „Сътрудничим си много тясно и координираме нашите действия на международната сцена. Сега това придобива особено значение в условия, в които Венецуела преживява фронтална атака, безсрамна намеса във вътрешните й работи. Ние ще противодействаме категорично на подобни действия и ще защитаваме идеалите, нормите и принципите, заложени в Устава на ООН“, увери Лавров.  Москва ще противодейства решително на оказването на натиск и опитите за намеса във вътрешните работи на Венецуела. Това увери министърът на външните работи на Руската федерация Сергей Лавров преди началото на преговорите с изпълняващия длъжността вицепрезидент на Венецуела Делси Родригес, предава TACC.  Съгласно думите на Лавров, „Венецуела е стратегически партньор на Русия“.  „Сътрудничим си много тясно и координираме нашите действия на международната сцена. Сега това придобива особено значение в условия, в които Венецуела преживява фронтална атака, безсрамна намеса във вътрешните й работи. Ние ще противодействаме категорично на подобни действия и ще защитаваме идеалите, нормите и принципите, заложени в Устава на ООН“, увери Лавров.  Руският външен министър също така подчерта, че Москва подкрепя стъпките, предприети от венецуелския президент Никола Мадуро и неговото правителство за решаване на социални и икономически проблеми в страната. „Ние подкрепяме стъпките, предприети от правителството на президента Мадуро за решаване на социално-икономическите въпроси. Убеден съм, че срещата на високо равнище на междуправителствената комисия през април също ще допринесе за това\", допълни Лавров.  ", "date": "2019.03.01", "title": "Сергей Лавров: САЩ планират да купят оръжия от Източна Европа, пращат ги край границите на Венецуела"}
{"url": "http://epicenter.bg/article/SASht-davat-1-milion-dolara-nagrada-za-sina-na-Bin-Laden/176524/7/0", "text": "Американското правителство обяви награда от 1,41 милиона долара за информация за Хамза бин Ладен, син на убития лидер на \"Ал Кайда\" Осама бин Ладен.  Местонахождението на Хамза бин Ладен, наречен \"принцът на джихада“, е повод за спекулации от години. Появяваха се информации, че той се укрива в Пакистан, Афганистан или в граничните райони между двете страни, припомня Канал 3.  В изявление на Държавния департамент се уточнява, че наградата ще се изплати за информация за местопребиваването на Хамза бин Ладен, който, според американските служби, се превърнал в \"новоизгряващ лидер на \"Ал Кайда\".  Осама бин Ладен е един от основателите на терористичната мрежа през 1988 г. Той бе ликвидиран при нощен рейд на американските \"тюлени\" в Пакистан през май 2011 г.  Официални лица от САЩ съобщиха, че Хамза бин Ладен, който е бил обучаван от баща си да го наследи начело на организацията, вече пуска аудио и видео призиви за атаки срещу обекти на САЩ и съюзниците им. По тази причина през януари 2017 г. американците го обявиха за \"специално набелязан световен терорист\".  Счита се, че той е между 30 и 33-годишен, женен е за дъщерята на Мохамед Ата, един от организаторите и изпълнителите на терористичните атаки в Ню Йорк на 11 септември 2001 г.  ", "date": "2019.03.01", "title": "САЩ дават 1 милион долара награда за сина на Бин Ладен"}
{"url": "http://epicenter.bg/article/Predi-byagstvoto-si-Gruevski-pratil-pismo-do-Han--Mogerini-i-Merkel--no-ne-poluchil-otgovor-/176531/7/51", "text": "Преди да реши да избяга, бившият министър-председател на Македония и бивш лидер на ВМРО-ДПМНЕ Никола Груевски е изпратил писмо до комисаря по европейска политика за съседство и преговори за разширяване Йоханес Хан, Върховния представител на ЕС по външните въпроси и политиката за сигурност Федерика Могерини и канцлера на ФРГ Ангела Меркел с молба в страната да бъде изпратен пенсиониран съдия, за да се запознае с документите от делото срещу него за закупуването на брониран луксозен автомобил. Груевски направи разкритието си в интервю за италианската телевизия RAI, цитирано от скопската електронна медия „Плюс Инфо“ и Агенция \"Фокус\".  „Точно преди да напусна страната, изпратих писмо до Йоханес Хан, европейски комисар по разширяването, Федерика Могерини, Върховен представител на ЕС и много други, мисля, че Ангела Меркел, в което помолих да изпратят пенсиониран съдия от по-развитите страни, за да прочете документите, да разговаря с прокурорите, с нас, със съдиите, ако е необходимо, но не получих отговор на писмото си“, твърди Груевски.  Бившият премиер на югозападната ни съседка посочи две причини, поради които е напуснал Македония и е потърсил убежище в Унгария.  „Първото е, че бях жертва на политическо преследване, под натиска на правителството и нашите съдилища, които решиха да ме затворят. Делото, за което съм осъден, е изфабрикувано и подправено. Втората причина е, че в затвора щях да бъда в опасност“, обясни Груевски, без да посочи кой според него иска да го ликвидира.   ", "date": "2019.03.01", "title": "Преди бягството си Груевски пратил писмо до Хан, Могерини и Меркел, но не получил отговор "}
{"url": "http://epicenter.bg/article/Maduro-razporedi--Venetsuela-shte-kupuva-samo-i-vsichko-ot-Rusiya-/176542/7/0", "text": "Каракас ще закупува необходимите храни и медикаменти от Русия, заяви днес вицепрезидентката на Венецуела Делси Родригес на съвместна пресконференция след преговорите си с руския външен министър Сергей Лавров, предаде ТАСС.  \"Президентът Николас Мадуро даде много ясни разпореждания в тази връзка: тези храни, които са нужни на нашия народ, медикаменти, които са нужни на нашия народ, ще се набавят от Русия\", съобщи Родригес.  Министър Лавров отбеляза, че Москва вече е получила допълнителен списък с нужните на венецуелската страна лекарства. \"Обсъждаме списъка, уточняваме организационни и логистични подробности\", каза Лавров.  Първият руски дипломат напомни, че Русия вече е изпратила на Венецуела първата партида медикаменти от 7,5 тона. Доставката е в рамките на вноската на Русия в Световната здравна организация и по проект, който се реализира от Панамериканската здравна организация, уточни Лавров.  Лавров добави, че Москва ще продължи \"мащабните доставки на пшеница\" за Венецуела, които \"помагат значително на венецуелското правителство да посрещне настоящите хуманитарни предизвикателства\", предаде Франс прес.  От 2018 година насам Русия е доставила на Венецуела 64 100 тона пшеница, по данни на руската консултантска фирма СовЕкон от 18 февруари, посочва Ройтерс.  Руският външен министър оцени като \"неприемливо политизирането на въпроса за хуманитарната помощ\" и изтъкна, че това трябва да се решава \"чрез международни практики и да не служи като претекст за манипулиране на общественото мнение, за мобилизация на антиправителствените сили и за оправдаване на планове за намеса\".  Миналата седмица Москва вече обвини САЩ, че използват хуманитарната помощ като \"претекст за военни действия\", насочени към сваляне на Николас Мадуро.  Делси Родригес каза още, че Каракас възнамерява с помощта на руската страна да се заеме с развитие на необходимата промишлена база за осигуряване на всичко необходимо за населението на Венецуела. \"Това е добра новина за света, добра новина за Русия и за Венецуела. Ние сме стратегически партньори и работим за благото на народите на нашите страни\", отбеляза тя.  По-рано днес Родригес съобщи, че президентът Мадуро е наредил европейското представителство на венецуeлската държавна петролна компания PDVSA да се премести в Москва, предаде Ройтерс.  \"Президентът Мадуро нареди да затворим офиса на PDVSA в Лисабон и да го преместим в Москва\", каза Родригес.", "date": "2019.03.01", "title": "Мадуро разпореди: Венецуела ще купува само и всичко от Русия "}
{"url": "http://epicenter.bg/article/Donald-Tramp--Maykal-Koen-lazhesvidetelstva-v-nevizhdan-mashtab--/176543/7/0", "text": "Президентът Тръмп удари бившия си адвокат Майкъл Коен с поредица от публикации в социалната мрежа Туитър в петък след свидетелските му показания пред Комисията за надзор в Конгреса тази седмица, пише електронното издание на американския вестник The Hil, цитирано от \"Фокус\".  В поредица от съобщения, публикувани в петък сутринта, президентът обвини Коен, че е извършил „лъжесвидетелстване по мащаб, който не е бил виждан преди“ по време на изслушването в сряда.  \"Ръкописът на Майкъл Коен показва, че той е извършил лъжесвидетелстване по мащаб, който не е бил виждан досега. Трябва да е забравил за книгата си, когато е свидетелствал\", пише Тръмп.  Тръмп предложил на Конгреса да поиска от книгоиздателите да прехвърлят преписи от предстоящата книга на Коен, която според Тръмп ще докаже, че Коен е потърсил работа в Белия дом и ще докаже, че е излъгал Конгреса.  „Конгресът трябва да изиска препис от новата книга на Майкъл Коен, дадена на издателите преди малко. Главите ви ще се завъртат, когато видите лъжите, неверните представяния и противоречията срещу свидетелството му в четвъртък. Като друг човек! Той е напълно дискредитиран!“ – пише Тръмп.  По време на свидетелските показания в сряда Коен заяви, че след изборите през 2016 г. му били предложени работни места в администрацията на Тръмп, твърдейки, че той се е отказал, защото не е бил заинтересован да се присъедини към администрацията.  \"Бях изключително горд, че съм личен адвокат на президента на Съединените американски щати. Не исках да отида в Белия дом. Бяха ми предложили работа\", каза Коен в сряда по време на показания под клетва.  Тези изявления бяха поставени под въпрос от сътрудници на Тръмп през последните дни, които посочиха предходните изявления на Коен, които доказват за интереса на дългогодишния сътрудник да си осигури позиция в Белия дом.  \"Майкъл убеждаваше всички ни да бъде \"началник на щаба\". Това беше най-голямата шега в кампанията и в офиса\", заяви синът на президента Ерик Тръмп.  На пресконференция във Виетнам, след срещата със севернокорейския лидер Ким Чен-ун, президентът отхвърли показанията на Коен, като заяви, че е „слабо впечатлен“, че неговият бивш личен адвокат твърди, че няма „споразумение“ между кампанията на Тръмп и Русия на изборите през 2016 г.  ", "date": "2019.03.01", "title": "Доналд Тръмп: Майкъл Коен лъжесвидетелства в невиждан мащаб! "}
{"url": "http://epicenter.bg/article/Frantsiya-bie-trevoga-za-risk-ot-ruska-namesa-v-kampaniyata-predi-evroizborite-/176551/7/0", "text": "Рискът от външна намеса в кампанията преди Евроизборите все по-силно тревожи Европа. Франция дори предупреждава за възможни манипулации и руско влияние, предава бТВ.  Три месеца преди изборите, френските медии подробно анализират как \"Русия иска да повлияе на резултата\". Във френското външно министерство, усилено се говори за политически и кибершпионаж, дезинформация, фалшиви новини и неофициално се признава, че евроизборите през май вероятно ще бъдат разтърсващи.  3 май 2017г. Минути преди финалния дебат за президентските избори във Франция, в уеб пространството се появява новина за скрита банкова сметка на Еманюел Макрон. След няколко часа става ясно, че източник е платформа близка до американската крайна десница. Новината минава през Русия и после достига до Франция.  „Добри са много тези хакери и супер организирани. Ако една информация ви показва нещо, което си мислите, че е възможно, дори и да допускате, че е фалшива новина, вие ще й повярвате”, твърди Аксел Тесендие, бивш съветник на Еманюел Макрон.  Първият риск за евроизборите е за директна пиратска намеса в страните, в които се гласува онлайн. Вторият риск идва от фалшивите новини. Брюксел разчита на добрата воля на платформи като Фейсбук или Гугъл.  Според Мина Андреева, говорител на ЕК, за момента не трябва да спекулира със специални мерки. Стратегията ни за решаване на проблема не е такава, посочва Анреева.  Рискът от външна намеса е по-висок от когато и да било, признават обаче неофициално експерти в Брюксел.  Брюксел има специализирано звено, което се бори с дезинформацията, в което работят 15 души. В така наречения от медиите \"завод за тролове\" в Санкт Петербург – над 800.  ", "date": "2019.03.01", "title": "Франция бие тревога за риск от руска намеса в кампанията преди евроизборите "}
{"url": "http://epicenter.bg/article/Mirela-Kostadinova--Do-posledniya-si-dah-Ferdinand-mechtael-da-se-varne-v-Balgariya/176517/11/105", "text": "На 3 октомври 1918 г. цар Фердинанд абдикира в полза на сина си – княз Борис Търновски. Трябва да замине за Германия заедно с другия си син принц Кирил и двете си дъщери Надежда и Евдокия. След закуската, в двореца рано сутринта, пристига арменецът търговец на цигари Томасян. Поклонил се пред Фердинанд и му подал десет кашона цигари. Фердинанд го попитал:   - Защо Ни ги давате сега? Ние не сме вече цар на България. Ние не сме на трона, да ви направим придворен доставчик.   Томасян отвърнал:   - Ваше Царско Величество, аз знам това. Но искам да си спомняте за България. Да си спомняте, като пушите моите цигари. И ви моля, черпете с тях своите приятели и гости. Те ще прочетат „Томасян“ и ще знаят, че има такава фирма в България.   Фердинанд поел кашоните, благодарил и си записал нещо. След това повикал Борис и му казал:   - Този арменец трябва да стане привилигирован търговец, ако не придворен доставчик.   Борис кимнал. Фердинанд подал листчето на сина си, на което пишело: „Томасян, Пловдив“ и добавил:   - Винаги ще уважаваш хората, които те уважават. Арменците и евреите са два уважителни народа. Те знаят какво искат и как да го поискат. Знаят какво дават и как да го дават. Те са мъдри народи. Облягай се на тях.   Веднага след срещата, Фердинанд се отправил към гара Казичене, от където по-късно щял да отпътува влака за Германия. Тъкмо карали локомотива и го подготвяли за прикачане. Предвиждали за по-голяма сигурност общо четири машини. Пред влака в Казичене стояли германски войници на пост, а зад тях български гвардейци, които пазели от атентат. Друг влак се товарел на гара Връбница.   В това време на гара Казичене пристигнал Никола Пенев, човекът който обучавал Борис и Кирил да карат локомотив. Той е брат на литературния критик Боян Пенев. Фердинанд се доверявал именно на него за безаварийното си отпътуване. Той го возил през Балканската война и Първата световна като машинист. Познавал кой локомотив е здрав по шума. Фердинанд се обърнал към него:   - Г-н Пенев, аз Ви ценя и Ви смятам за най-добрия машинист на света. Моля Ви, горещо Ви моля, да прегледате всеки един локомотив поотделно и да намерите болката им.   Пенев отговорил:   - Ваше Величество, Вие знаете, че аз съм тесен социалист.   - Знам.   - Знаете, че моите другари са против Вас и Вашата династия.   - Знам.   - Те няма да се зарадват, ако научат, че аз Ви помагам.   - И това знам. Но знам, че само Вие, само Вие, можете да намерите евентуален дефект на тези машини. Моля да ги чуете…   - Не бива да се доближавам до тях. – казал Никола Пенев – Ако по пътя стане някаква беда или катастрофа всичко ще се стовари върху мене.   - Защо на Вас?   - Защото аз съм им направил последен преглед. Ще кажат, че съм заложил там адска машина, както стана в Градското казино, и ще ми търсят отговорност. Хората са безмилостни, когато наказват, а аз имам семейство. Не искам да му причинявам беда, да бъда арестуван и убит.   - Това никога няма да стане.   - Не знам. Моля, по-добре повикайте някой германски инженер, той да прегледа локомотива Ви.   Фердинанд го помолил да погледне само първия локомотив, който прикачили допълнително отпред. Никола Пенев обещал да го прегледа без да се доближава. Започнал да слуша как работи, как бие моторът, но отдалеко… След малко добавил, че има нещо нередно в клапите, в тръбите. Инженерите и железничарите, които присъствали там, троснато добавили:   - Това е съвсем нов локомотив, изпробван преди два часа. Не може да има повреди.   На мястото дошъл и един стар германски инженер фон Шогел. Той прегледал локомотива и подписал протокола, че всичко е в пълна изправност. Никола Пенев се обърнал към Фердинанд:   - Ваше царско величество, аз имам ухо. Аз чувам неуловимите за други хора шумове. Този локомотив е болен. Все едно, че бегач има задух. Сменете го! Вие се доверявате на тази машина, а тя ще Ви остави насред пътя.   Шогел се изсмял и размахал протокола. Фердинанд се успокоил, а Никола Пенев си отишъл, като отказал да приеме парите, които му предложили. В това време камиони превозвали опакованите вещи от всички дворци на Фердинанд.   Дошло време за последната му вечеря на българска земя. Царското семейство се събрало около трапезата. Всички мълчали. Фердинанд огледал синовете си и казал с тих глас: „ Ваше Височество, сине, Борисе…Тук в тази страна аз дойдох през лятото на 1887 година, а я напускам през есента на 1918 година. За мене винаги е било лошо числото 8, както за Наполеон е била лоша буквата М. Аз винаги съм се боял от това число 8. На 18 май 1894 г. се разделих със Стефан Стамболов. Взех си сбогом с него, защото той ми даде короната, но искаше да ми вземе властта. А аз трябваше да имам и короната, и властта. Той си тръгна и ме прокле. Проклятието ме стигна. Ударен от съдбата, аз напускам тази земя, която обикнах. Оставям лично на Вас един чифлик, който може да изхрани половината София, четири двореца и вилата в Царска Бистрица. Ваше Величество, Борисе, ти сега си начело на България. Сега от теб зависи да направиш тази страна по-богата и спокойна. Трудно ще ти бъде. Аз я заварих с две големи партии, оставям ти я с двадесет и две. Заварих я с една шепа злато, оставям ти я без грам злато. За един зъб злато няма в трезора на Народната банка. Но заедно с това я приех с два полка кавалерия, сега те са 12, в две кавалерийски дивизии. На тебе предоставям всичко. Оставаш сам, аз поне бях тук с майка си. Ти нямаш никого. Но ти си от рода на Кобург-Готите. Те са били винаги рицари и винаги са се справяли сами. Още едно искам да помниш: аз съм зад тебе…“ С тези думи Фердинанд се разделил с Борис.   Всички хапнали по парче торта и пили по чаша боза от просо, която се варяла в двореца.   Придворните продължавали да пренасят семейните вещи – основно картини и дрехи.   Готвачът на Фердинанд поискал разрешение да подкладе вагонната кухня и да се хваща за работа, за да има храна през нощта. Фердинанд задължително похапвал и в 24 часа.   Влакът с Фердинанд, сина му Кирил и двете дъщери Евдокия и Надежда, както и няколко човека помощен персонал, потеглил от гара Казичене.   Един от малкото изпращачи е бил държавникът Александър Малинов.   Потеглил и още един влак от гара Връбница. Локомотивите запищели.   Кирил отишъл при баща си, който седял до прозореца и се подпирал на бастуна си. Мълчал. До него стояло и кучето му.   Влакът спрял в Драгоман. В него влязъл германски офицер и съобщил неприятна вест. Сръбска кавалерийска бригада се устремила през планините да пресече пътя на влака, да скъса линията и да плени Фердинанд. Той дал заповед да се „дигне парата“ и да се гони само напред. Зад Ниш се случило това, което предвидил Никола Пенев.   Първият локомотив загубил сили и влакът спрял. Изтеглили го на глуха линия. След това с два тикащи отзад и един отпред локомотив влакът отново потеглил. На гара Светозарево, прикачили нов локомотив. Благодарение на опитните машинисти, Фердинанд успял без други неприятности да стигне Германия.   От 7 октомври 1918 г. до смъртта си живее в Кобург. През 1920 г., когато някогашната придворна дама Султана Рачо Петрова му гостува там, Фердинанд въздъхнал пред нея на изпроводяк: „ Скъпа е България и щастлив е всякой, който може да се върне. И за мен тоже единствената мечта е някога късно, изнемощял, остарял да мога пак, било то даже като пленник, да се върна, там нейде високо в Рилските планини. Да прекарам последните си дни и да умра в обятията на великата Рилска гора. Иска ми се високо да заплача!“   Фердинанд никога повече не бил допуснат да се завърне, въпреки настояването му. През 1937 г. при раждането на внука му престолонаследника княз Симеон Търновски, той отново пожелал да дойде в любимата си България. Отново без успех. Умира на преклонна възраст в дома си в центъра на Кобург на 10 септември 1948 г. надживял двамата си синове.   На смъртния си одър попитал адютанта си Петър Ганчев: „Кога заминаваме за България?“ Последната му воля била да бъде погребан в България. Ковчега му е временно положен в криптата на католическата църква „Св. Августин“ в Кобург, пред саркофазите на майка му и баща му. Там е и до днес.", "date": "2019.03.01", "title": "Мирела Костадинова: До последния си дъх Фердинанд мечтае да се върне в България"}
{"url": "http://epicenter.bg/article/-Vzglyad--Tsvetnata-revolyutsiya-vav-Venetsuela-se-provali-okonchatelno-/176529/11/33", "text": "Хуан Гуайдо губи последните си шансове да победи Мадуро и да вземе властта във Венецуела. Независимо от тежката икономическа криза,   Западът възлагаше големи надежди на самопровъзгласения „президент“, но всички те се разпаднаха. Отговорът на това защо се случи така се търси в материал на руския вестник „Взгляд“, представен от Агенция \"Фокус\" без редакторска намеса.  „Преди един месец Гуайдо организираше демонстрации, даваше интервюта, занимаваше се с кампании за международна помощ, имаше намерение да направи концерт за въодушевените си последователи, но всичките му намерения се провалиха.   на Боливарианската Република. Огромната част от т.нар. хуманитарна помощ така и не премина на територията на страната, а Мадуро продължава да контролира армията“.  Този цитат от статия в общонационалния германски вестник Frankfurter Allgemeine Zeitung звучи като присъда за амбициите на Хуан Гуайдо (а заедно с това и на амбициите на Доналд Тръмп, ако това действително са негови амбиции, а не на Джон Болтън).    Сега подобни статии могат да бъдат намерени в много европейски медии. И си струва да се подчертае – те изобщо не са продиктувани от някаква привързаност към Мадуро.   а Гуайдо, когото много западни страни официално признават за глава на Венецуела, се превръща в политически неудачник. Залогът на него не се оправда.  Ако погледнете ситуацията във Венецуела през очите на един страничен наблюдател без лични симпатии и политически възгледи, е трудно да се намерят причини Мадуро да бъде похвален. В никакъв случай той не трябва да се поставя знак на равенство с Уго Чавес, дори настоящият президент да е официалният наследник на преждевременно починалия. И нещата въобще не опират до харизмата, а до постигнатите резултати.  Чавес е инициатор и архитект на огромен брой социални реформи, по време на които икономиката на страната расте, а благосъстоянието на венецуелците се увеличава.    Да, на него наистина не му провървя: цените на петрола се сринаха, а американските санкции значително влошиха ситуацията. Но тези санкции бяха въведени сравнително наскоро и много по-късно, отколкото когато икономиката на Боливарската република влезе в бездната, без това да има никаква връзка с цената на барела.   уповавайки се на широката народна подкрепа. Но случаят с Мадуро не е такъв. Той се показа като силен лидер - деец с голяма самоувереност, чиято енергия обаче се изразходва в борба с опонентите, а не в управлението на държавата, поради което тя страда силно. Един нагледен пример: постът директор на държавната петролна компания PDVSA, която осигурява половината доходи в бюджета на страната и до 80% от целия ѝ износ, е заеман от генерал-майор Мануел Кеведо. Единственото му достойнство е личната преданост към Мадуро. Кеведо не разбира почти нищо от нефтодобив и финансова администрация (латиноамериканските медии го характеризират като „абсолютен дилетант“) и държавното управление продължава да потъва в криза.  Пример от друга област са митинги и действия в подкрепа на Мадуро. Сред тях има реални, а има и такива, когато говорителите от трибуните се записват отделно, а одобряващата тълпа се „залепва” по време на монтажа.   а не майстор на политическите технологии, като Мадуро.  Конфронтацията му с опозицията през последните две години е и политическа технология. Когато конституцията на Чавес започна да пречи, Мадуро си написа нова.  Когато народът избра опозицията в парламента (което често се случва, когато хората обедняват), Мадуро създаде свой собствен и отхвърли решенията на „лошия парламент“ чрез Върховния съд, съставен от „свои“.  Когато рейтингът на държавния глава падна, Мадуро започна да прехвърля датата на президентските избори по-далеч в бъдещето,    От гледна точка на стратегията за оцеляване, това е разумно. По същество и по форма обаче е подигравка.   дадена му от руския постоянен представител в ООН Василий Небензя, е изчерпателна: той няма право да се обяви за държавен глава.  Т.е., от юридическа гледна точка тук „всички са добри“ и никой не е законен. Това е чиста конфронтация - игра, която никак не ми се иска да нарека война. И Мадуро печели в тази игра - революцията не може да изгради критична маса от поддръжници. Има поне три причини за това.  Венецуелските бедняци разсъждават трезво. Да, животът се влоши, но но не е факт, че при Гуайдо ще бъде по-добре. Напротив. Шансовете са много големи да ти вземат и последното, с което разполагаш, като например специалните магазини с евтини продукти и дотираните работни места.  Най-вероятно ще бъде така.   Това неизбежно означава ограничаване на социалните програми във Венецуела.  Да, Мадуро живее от електоралното наследство на Чавес, без да създава свое собствено. Но мнозина в страната си спомнят добре как са живели преди Уго - в прозападната Венецуела с богат елит, тясна средна класа и огромна маса от обикновени хора, осъдени на бедност за цял живот.  Антиколониалният патос е добра помощ за една революция (цветна или друга). Уместно е да се припомни дори Евромайдана, където те бяха убедени, че животът определено ще се подобри, при излизане от зоната на влияние на имперската Русия под ръководството на Европейския съюз и Съединените щати. Но в очите на венецуелците колониалната власт, която ги потиска като нация, са именно Съединените щати, а Гуайдо ясно се възприема като тяхно протеже, включително благодарение на натиска върху Мадуро от Вашингтон.   Каквото и да мислят за Мадуро, той е „свой“, венецуелски, а неговата алтернатива е човек с мандат от Белия дом. И не Чавес научи венецуелците на това. Той просто играеше на настроенията на улицата и националната гордост, конкретизирайки и укрепвайки ги.  Но в крайна сметка Гуайдо се закопа сам, когато се обърна към света с призив, че „допуска всички варианти за освобождение на Венецуела“. Това е прикрита, но недвусмислена молба за въвеждане на чужди войски в страната  . В устата на представителя Гуайдо, това искане се превърна в директно искане.  Съединените щати, които вече вдигнаха залога прекалено високо и не желаят да загубят, биха искали да реализират точно такъв сценарий - за надеждност.   Дори Бразилия, чийто нов президент следва Тръмп във всичко, беше категорично против.  Дори няма нужда от обяснения, как се отнасят към подобна перспектива самите венецуелци. Това е връщане към деветдесетте години на щиковете на вражеска армия.  Третата причина произтича от втората, но има фактор в личното участие на Мадуро. Да, неговата лична политика с акцент върху личната лоялност донесе на страната много проблеми, но донесе резултати в най-кризисния период: армията, специалните служби и дипломатическият корпус остават верни на президента.   Например, вземете най-уязвимото място - посолството на Венецуела в САЩ. Уязвимо, не само защото ЦРУ е много близо. Мадуро прекъсна дипломатическите отношения със САЩ и нареди на дипломатите да се завърнат у дома. Тоест, да се преместят от гостоприемния Вашингтон със семейството си обратно в Каракас, където има хиперинфлация и улична престъпност и не е ясно как ще завърши всичко това.    Другите отчтети за успехи изглеждат още по-позорни. Гуайдо каза, че редица високопоставени венецуелски служители са избягали в Турция. И бързо получи отговор лично от президента Реджеп Тайип Ердоган: „  Разбира се, Гуайдо не познава Турция и смята, че това е племенна държава. Нашето отношение към опитите за преврат е абсолютно очевидно“.  На този фон самопровъзгласилият се президент започна да изпада в истерия. Той призовава военните за подкрепа и призовава войниците „да не бъдат затворници на тероризма“, като получавайки в отговор презрително мълчание.   Всичко изглежда просто жалко.  Не по-малко жалки изглеждат и опитите му да се заиграва с Русия – един от основните критици на венецуелската авантюра на международната арена. Той усърдно избягва резки думи по неин адрес, което в неговото положение не е глупаво.   който „открадна част от инвестициите“ и „не плаща задълженията си към Русия“.  Проблемът не е дори, че това е лъжа, а че в Москва личността на Мадуро се оценява съвсем трезво. Но дори да има претенции към него, това не е причина да се подкрепи „внедряване на демокрацията“ на американските щикове.    Съвсем друга работа е това, Гуайдо бе принуден от ситуацията да се хваща за сламки и да навлиза в крайности, от типа на въвеждането на чуждестранни войски.    Дори и да вземем страната на Гуайдо по въпроса, че Националното събрание на Венецуела все още е легитимен парламент и той има легитимност поне като неин председател, правомощията му изтичат в началото на следващата година.   Това няма как да се направи в режим на конфронтация с президента.  Така че или Гуайдо ще се разбере с Мадуро, или ще се превърне в тиква.   Сега той изглежда нереалистичен.  ", "date": "2019.03.01", "title": "„Взгляд“: Цветната революция във Венецуела се провали окончателно "}
{"url": "http://epicenter.bg/article/Podupravitelyat-na-BNB-Dimitar-Kostov-podava-ostavka-/176504/4/0", "text": "Ключова промяна в ръководството на БНБ. Подуправителят на Българската народна банка и ръководител на управление „Банков надзор” Димитър Костов подава оставка,   Това се случва в момент, когато шест кредитни институции са проверявани за качеството на активите в процедура, контролирана от Европейската централна банка и след скандал със засечени транзакции с пари от Венецуела през Инвестбанк.    Костов информира Управителния съвет на БНБ за намерението си да внесе в Народното събрание оставка от заеманата длъжност.   Мандатът му като отговарящ за \"Банков надзор\" ще бъде предсрочно прекратен, с което започва процедура за избор на заместник Във връзка с това г-н Костов заявява следното:  „Извършената интензивна работа в управление „Банков надзор“ през последните няколко години и осъществяването на основната част от планираните реформи ми дадоха основание към средата на мандата ми през 2018 г. да помоля за неговото предсрочно прекратяване. По молба на управителя забавих изпълнението на моето намерение, поради нововъзникналия обем ангажименти пред управление „Банков надзор“ след заявените през юни и юли м.г. планове за присъединяване към Единния надзорен механизъм (ЕНМ).  Днес, при вече установената много добра работна комуникация с Европейската централна банка и ЕНМ в този процес и неговата напреднала фаза, е налице възможността да се оттегля от ръководството на управление „Банков надзор“. . С цел добро управление и приемственост в този процес, по мое мнение, е препоръчително на настоящия етап да бъде потърсен нов ръководител на банковия надзор с шестгодишен хоризонт.“  Г-н Костов също благодари на членовете на Управителния съвет и на всички колеги в БНБ и банковия сектор за отличната съвместна работа и получаваната през годините професионална подкрепа, включително по време на двата мандата начело на управление „Банково“ в БНБ.  От името на Управителния съвет и от свое име управителят Димитър Радев благодари на г-н Костов за проявяваната висока отговорност и професионализъм, многобройните реализирани проекти и цялостния принос към работата на централната банка във важни за нея и за банковата система етапи от 2005 г. досега. Управителят на БНБ пожела на г-н Костов успехи в бъдещите му планове.   Предстои оставката да бъде внесена и гласувана от Народното събрание   Основна тема на срещата в БНБ е била мандатът на централната банка и неговото практическо прилагане в областта на предотвратяването на изпирането на пари  Преди това посланикът бе на среща при премиера Бойко Борисов, след която главният прокурор Сотир Цацаров и директорът на Държавна агенция \"Нацонална сигурност\" /ДАНС/ Димитър Георгиев обявиха, че пари, преведени от Държавната петролна компания на Венецуела, са постъпили по сметки в банка в България, след което част от тях са били трансферирани в други страни.  По-късно се разбра, че парите са постъпвали в Инвестбанк, а самата банка обяви, че трансферите са постъпили при спазване на регулаторните правила. Те са били по сметка на български адвокат, съобщи тогава БНБ. Посланикът изразил признателност за постоянната насоченост и сътрудничеството на централната банка в тази област.     Димитър Костов e подуправител, ръководител на управление „Банков надзор”, член на Управителния съвет на Българската народна банка и заместник-управител за страната в Световната банка, избран на 29 юли 2015 г. от 43-тото Народно събрание за 6-годишен мандат. Преди да заеме тези длъжности, два поредни мандата от 11 юни 2005 г. той е подуправител, ръководител на управление „Банково” и на управление „Фискални услуги”, и член на Управителния съвет на Българската народна банка. Димитър Костов е бил председател на Съвета на директорите на „Монетен двор” ЕАД от 2010 до 2014 г., председател на Съвета на директорите на „БОРИКА” АД от 2005 до 2010 г. и председател на Съвета на директорите на „БАНКСЕРВИЗ” АД от 2005 до 2009 г. Той е бил председател на УС на Асоциацията на търговските банки от 2003 г. и изпълнителен директор на търговска банка „Алианц България” АД от август 1999 г. до май 2005 г. Бил е изпълнителен директор на „Централна кооперативна банка” АД от май 1997 г. до август 1999 г. Заемал е следните длъжности: министър на финансите (1995 – 1997 г.), първи заместник-министър на финансите (1993 – 1995 г.), заместник-министър на финансите (1990 – 1992 г.), член на Комисията по външен дълг (1993 – 1994 г.), член на Пленарния съвет на БНБ (1991 – 1997 г.), управител за България в Световната банка (1995 – 1996 г.).  Димитър Костов е икономист, завършил е Университета за национално и световно стопанство през 1981 г., София. Има следдипломни квалификации в Икономическия институт в Болдър, Колорадо, САЩ, и Института за публични и международни отношения „Удро Уилсън” към Университета Принстън, САЩ.  Понастоящем Димитър Костов е председател на Съвета на директорите на „Печатница на БНБ” АД. Заместник-управляващ за Р България е в организациите от групата на Световната банка и в Европейската банка за възстановяване и развитие.  Димитър Костов е роден на 22 септември 1957 г., женен, с две деца. Владее английски език  ", "date": "2019.03.01", "title": "Подуправителят на БНБ Димитър Костов подаде оставка"}
{"url": "http://epicenter.bg/article/KPKONPI--Vladislav-Goranov-ne-e-v-konflikt-na-interesi-/176511/4/0", "text": "Комисията за противодействие на корупцията и за отнемане на незаконно придобитото имущество (КПКОНПИ) не е установила конфликт на интереси по отношение на финансовия министър Владислав Горанов, става ясно от решение публикувано на официалната страница на комисията.  Проверката започна в края на миналата година по сигнал и по медийни публикации за собствеността и наемните отношения за жилището, в което живее министърът на финансите и посещенията му в луксозна вила.  Според комисията липсва частен интерес, който би могъл да повлияе върху безпристрастното и обективно изпълнение на правомощията по служба от страна на Владислав Горанов.  И допълва в мотивите си, че при проверката е установена липса на който и да е елемент от понятието \"конфликт на интереси\".   Антикорупционната комисия започна проверка за конфликт на интереси на финансовия министър Владислав Горанов след медийните публикации за това, че той ползва безвъзмездно луксозен апартамент, даден му от неговия кръстник Иван Сариев.   Комисията е проверява две твърдения за конфликт на интереси. Едното е във връзка с упражнени правомощия по служба, касаещи възлагане на обществени поръчки на фирми, свързани с Иван Сариев и ползване на луксозен апартамент.   Второто твърдение касае упражнено правомощие по служба във връзка с назначаването на сина на Иван Сариев като младши експерт в Министерство на финансите.    По отношение на твърденията касаещи спечелени обществени поръчки е установено, че е налице само един сключен договор с фирма по поръчка, възложена през 2010г. на община Ямбол.   Всяка една община управлява независимо своя бюджет поради което длъжностно лице от Министерството на финансите не би могло да извърши действие по служба, с което да повлияе върху избора на изпълнител по обществена поръчка. От това става ясно, че Владислав Горанов не е упражнил правомощия по служба по отношение на търговски дружества.   По отношение на второто твърдение, че Горанов е ползвал луксозна къща, дадена му от неговия кръстник Иван Сариев става ясно, че той не е използвал този имот, а освен това не е установена такава връзка между двамата.    По време на проверката се установява, че сина на Сариев е назначен на длъжност \"младши експерт\" в Министерството на финансите в съответствие с чл.15, ал.1 от Закона за държавния служител по заместване на служителя К.В.Д., който е бил командирован за срок от 4г. в Постоянното представителство на Република България към Европейския съюз.   Той е бил назначен на съответната длъжност след представяне на необходимите документи и избран за длъжността от директора на дирекция \"Икономическа и финансова политика\", като са спазени всички законови изисквания и не е нарушена процедурата.  По отношение на получено възнаграждение за периода, в който е бил в Министерството на финансите, то не се различавало от това, което получавало останалите служители в дирекцията.    От събраните доказателства не се установява наличие на свързаност между Горанов и сина на Иван Сариев.    Веднага, след като стана ясно, че ще бъде проверяван от прокуратурата и КПКОНПИ, финансовият министър заяви, че ако се окаже, че живее незаконно в апартамента, напуска политиката.   Днешното решение на КПКОНПИ отхвърля всякакви съмнения за работата на Владислав Горанов.", "date": "2019.03.01", "title": "КПКОНПИ: Владислав Горанов не е в конфликт на интереси "}
{"url": "http://epicenter.bg/article/Istoricheski-spad-na-bezrabotitsata-v-Balgariya---4-8--/176519/4/0", "text": "През януари 2019 година нивото на безработица в 28-те страни от Европейския съюз (ЕС) се понижи до историческо дъно от 6,5%, в рамите на еврозоната стабилизира в 10-годишно дъно от 7,8%, а в България остана за втори пореден месец в историческо дъно от 4,8% - най-ниско ниво от 2000 година, откакто Евростат разполага с данни за нашата страна.  Безработицата в ЕС се понижи през януари до рекордно дъно от 6,5% (най-ниско ниво, откакто Евростат стартира това месечно проучване през януари 2000-а година) спрямо 6,6% в края на миналата година, докато в рамките на еврозоната стабилизира за втори пореден месец на ниво от 7,8% (най-ниско ниво от октомври 2008-а година).  Според европейската статистика общо 16,222 млн. европейци, от които 12,848 милиона от еврозоната, са били без работа през първия месец на настоящата година, като спрямо декември е отчетено понижение на безработните в ЕС с 56 хиляди и в рамките на еврозоната - с 23 хиляди. Спрямо януари 2018-а година общият брой на безработните европейци е спаднал с 1,536 милиона, от които 1,233 милиона в единния валутен блок.  Най-ниска безработица през декември е регистрирана в Чешката република (безработица от 2,1%), следвана от Германия (3,2%) и Полша (3,7%), докато най-висока безработицата остава в Гърция (ниво от 18,5%, но според данни на Евростат за ноември 2018-а) и в Испания (16,4% през януари 2019-а).  В рамките на януари общо 3,375 млн. младежи на възраст под 25 години са били без работа в ЕС (ниво на младежка безработица от 14,9%), като това представлява понижение на младежката безработица със 184 хиляди спрямо година по-рано, когато безработицата сред младите европейци беше на ниво от 15,8%.  Евростат представи и данни, според които безработицата в България стабилизира през януари в декемврийското рекордно дъно от 4,8% - най-ниска безработица в нашата страна от януари 2000 година, откогато Евростат разполага с този тип данни. Година по-рано (януари 2018-а) безработицата в нашата страна беше на ниво от 5,6%.  По този показател нашата страна заема десето място сред всички 28 членове на Европейския съюз с най-ниска безработица и е една от 19-те страни - членки на ЕС с безработица, която е по-ниска от средноевропейската.  През първия месец на настоящата година 159 хиляди българи са били без работа спрямо 158 хиляди през декември и 188 хиляди година в началото на 2018-а година, показват днешните данни на Евростат. Това е рекордно нисък брой на безработните българи откакто съществува тази статистика за нашата страна от началото на далечната 1995-а година.  Нивото на младежката безработица в България се повиши през януари до 11,8% от 11,0% през предходния месец, като през първия месец на годината без работа са били общо 18 хиляди български младежи на възраст под 25 години спрямо 16 хиляди през декември и 19 хиляди година по-рано (през януари 2018-а).  Данните на Евростат също така показват, че безработицата сред жените в нашата страна се стабилизира през януари за втори пореден месец на ниво от 4,2% - далеч под безработица от 5,1% година по-рано, докато безработицата сред мъжете се стабилизира в декемврийското ниво от 5,3% спрямо 6,0% през януари 2018-а година.  Рекордно ниското ниво безработицата в еврозоната и в целия ЕС е една от малкото добри новини и предполага, че забавянето на европейската икономика е малко вероятно да прерасне в скоро време в рецесия. Поне на теория много ниската безработица трябва да подкрепи потребителските разходи и респективно икономиката, която през 2018-а година страдаше от отслабващия износ. Поредицата слаби бизнес проучвания от еврозоната обаче повдигат въпроси относно по-нататъшното намаляване на безработицата в региона на единната валута.  ", "date": "2019.03.01", "title": "Исторически спад на безработицата в България - 4,8% "}
{"url": "http://epicenter.bg/article/Vladislav-Goranov--Dimitar-Kostov-mozheshe-da-izchaka-nyakolko-mesetsa-s-ostavkata-/176527/4/0", "text": "\"Димитър Костов можеше да изчака няколко месеца с подаването на оставка\". Това заяви финансовият министър Владислав Горанов, цитиран от БНР. По думите му това е отдавна обмислено решение на Костов и гуверньорът Димитър Радев се е съобразил с него.  Горанов се надява до две седмици да е ясно новото предложение за подуправител с ресор „Банков надзор”.  Финансовият министър изрази надежда, че оставката няма да повлияе на решението на Франкфурт за присъединяването ни към ERM II и банковия надзорен механизъм.  ", "date": "2019.03.01", "title": "Владислав Горанов: Димитър Костов можеше да изчака няколко месеца с оставката "}
{"url": "http://epicenter.bg/article/API-startira-obshtestvenite-porachki-za-tekusht-remont-i-poddarzhane-na-republikanskite-patishta-/176541/4/0", "text": "Агенция „Пътна инфраструктура“ стартира обществените поръчки за избор на изпълнител за поддържане (превантивно, текущо, зимно и ремонтно – възстановителни работи при аварийни ситуации) на републиканските пътища за следващите 5 години. Това съобщиха от пресцентъра на АПИ.  Както и досега, обществените поръчки са по райони - Северозападен, Северен централен район, Североизточен, Югоизточен, Южен Централен и Югозападен район.    - Обособена позиция № 1 – ОПУ Видин, с прогнозна стойност 14 300 000 лв. без ДДС. Дължината на пътната мрежа е 608,040 км;  - Обособена позиция № 2 – ОПУ Враца, с прогнозна стойност 19 100 000 лв. без ДДС. Дължината на пътната мрежа е 646,050 км;  - Обособена позиция № 3 – ОПУ Монтана, с прогнозна стойност 16 400 000 лв. без ДДС. Дължината на пътната мрежа е 622,626 км;  - Обособена позиция № 4 – ОПУ Ловеч, с прогнозна стойност 18 400 000 лв. без ДДС. Дължината на пътната мрежа е 732,174 км;  - Обособена позиция № 5 – ОПУ Плевен, с прогнозна стойност 18 600 000 лв. без ДДС. Дължината на пътната мрежа е 793,736 км.      - Обособена позиция № 1 – ОПУ Велико Търново, с прогнозна стойност 23 200 000 лв. без ДДС. Дължината на пътната мрежа е 963,921 км;  - Обособена позиция № 2 – ОПУ Габрово, с прогнозна стойност 12 100 000 лв. без ДДС. Дължината на пътната мрежа е 503,741 км;  - Обособена позиция № 3 – ОПУ Разград, с прогнозна стойност 12 800 000 лв. без ДДС. Дължината на пътната мрежа е 505,400 км;  - Обособена позиция № 4 – ОПУ Русе, с прогнозна стойност 12 600 000 лв. без ДДС. Дължината на пътната мрежа е 496,583 км;  - Обособена позиция № 5 – ОПУ Силистра, с прогнозна стойност 13 700 000 лв. без ДДС. Дължината на пътната мрежа е 506,075км.      - Обособена позиция № 1 – ОПУ Варна, с прогнозна стойност 14 700 000 лв. без ДДС. Дължината на пътната мрежа е 647,014 км.;  - Обособена позиция № 2 – ОПУ Добрич, с прогнозна стойност 18 400 000 лв. без ДДС. Дължината на пътната мрежа е 823 км;  - Обособена позиция № 3 – ОПУ Търговище с прогнозна стойност 12 800 000 лв. без ДДС. Дължината на пътната мрежа е 523,3 км;  - Обособена позиция № 4 – ОПУ Шумен с прогнозна стойност 14 300 000 лв. без ДДС. Дължината на пътната мрежа е 575,244 км.      - Обособена позиция № 1 – ОПУ Бургас, с прогнозна стойност 25 100 000 лв. без ДДС. Дължината на пътната мрежа е 1121,699 км;  - Обособена позиция № 2 – ОПУ Сливен, с прогнозна стойност 14 000 000 лв. без ДДС. Дължината на пътната мрежа е 540,562 км;  - Обособена позиция № 3 – ОПУ Стара Загора, с прогнозна стойност 20 700 000 лв. без ДДС. Дължината на пътната мрежа е 802,964 км;  - Обособена позиция № 4 – ОПУ Ямбол, с прогнозна стойност 13 100 000 лв. без ДДС. Дължината на пътната мрежа е 596,272 км.      - Обособена позиция № 1 – ОПУ Кърджали, с прогнозна стойност 15 500 000 лв. без ДДС. Дължината на пътната мрежа е 649.047 км;  - Обособена позиция № 2 – ОПУ Пазарджик, с прогнозна стойност 15 600 000 лв. без ДДС. Дължината на пътната мрежа е 666.952 км;  - Обособена позиция № 3 – ОПУ Пловдив, с прогнозна стойност 23 400 000 лв. без ДДС. Дължината на пътната мрежа е 918.793 км;  - Обособена позиция № 4 – ОПУ Смолян, с прогнозна стойност 18 100 000 лв. без ДДС. Дължината на пътната мрежа е 538.842 км;  - Обособена позиция № 5 – ОПУ Хасково, с прогнозна стойност 22 100 000 лв. без ДДС. Дължината на пътната мрежа е 1011.107 е км.    - Обособена позиция №1 – ОПУ Благоевград, с прогнозна стойност 19 800 000 лв. без ДДС. Дължината на пътната мрежа е 680 км ;  - Обособена позиция № 2 – ОПУ Кюстендил, с прогнозна стойност 18 800 000 лв. без ДДС. Дължината на пътната мрежа е 619.423 км;  - Обособена позиция № 3 – ОПУ Перник, с прогнозна стойност 12 100 000 лв. без ДДС. Дължината на пътната мрежа е 529.822 км;  - Обособена позиция № 4 – ОПУ София, с прогнозна стойност 47 900 000 лв. без ДДС. Дължината на пътната мрежа е 1349.810 км  Срокът за изпълнение на обществените поръчки е 5 години. Офертите на кандидатите за поддържане на републиканските пътища в Югозападен, Южен централен и Югоизточен район се подават до 17:30 ч. на 8 април 2019 г. За Североизточен, Северен централен и Северозападен район кандидатите могат да подават оферти до 17:30 ч. на 11 април 2019 г.  ", "date": "2019.03.01", "title": "АПИ стартира обществените поръчки за текущ ремонт и поддържане на републиканските пътища "}
{"url": "http://epicenter.bg/article/Prof--Hristina-Vucheva--Napuskaneto-na-podupravitelya-na-BNB-ne-e-v-ushtarb-na-interesite-na-stranata/176550/4/0", "text": "Икономическият експерт проф. Христина Вучева не смята, че напускането на подуправителя на БНБ Димитър Костов е особено или в ущърб на интересите на страната ни. Това каза тя в предаването \"Лице в лице\" по бТВ.  Вучева добави, че той е искал да се оттегли от поста и го е заявил пред ръководството на банката още през лятото.  Костов подаде оставка днес. Напускането му идва на фона на започването на стрес тестовете на банки у нас, а паралелно текат и проверки.  Финансовият министър Владислав Горанов изрази надежда това напускане да не повлияе върху решението на Франкфурт за приема ни в ERM2 и присъединяването ни към Банковия надзор.  Проф. Вучева обясни, че не е забелязала Горанов да е притеснен от нещо и вярва, че всичко ще приключи благополучно. По думите на икономическия експерт ние сме готови за влизане в ERM2.  „Там няма никакви изисквания. Това e мястото, където страните трябва да успокоят валутите си, преди да преминат към еврозоната, но ние нямаме нужда от това, защото сме с фиксиран курс. Нашата позиция на фиксиран курс изисква ние да влезем в еврозоната, крайно време е да станем членове на еврозоната. Това е най-добрият изход, за да запазим всички позитиви досега и да си спестим неблагополучията\", обясни Вучева.  Икономическият експерт коментира и доклада на Брюксел, който отправя критики към застрахователния сектор у нас.  Тя отбеляза, че този доклад не се отнася само до България, но всички изброени проблеми са истина. Според нея бързо трябва да бъде решен проблемът с липсата на председател на Комисията по финансов надзор след напускането на Карина Караиванова. По думите й пропуските са се получили заради натрупване на проблемите в годините.  По време на мандата на Карина Караиванова се разразиха скандали в сферата на застраховането, системата „бонус-малус” за „Гражданска отговорност” и фалита на кипърската застрахователна компания \"Олимпик\".  ", "date": "2019.03.01", "title": "Проф. Христина Вучева: Напускането на подуправителя на БНБ не е в ущърб на интересите на страната"}
{"url": "http://epicenter.bg/article/Yambolskiyat-rayonen-sad-otlozhi-deloto-za-vzriva-kray--quot-Petolachkata-quot--/176498/3/0", "text": "Ямболският районен съд отложи делото за взрива в базата за утилизация на боеприпаси край пътен възел \"Петолъчката\". При експлозията на 5 юни 2012 година загинаха трима работници, нанесените щети се оценяват за над 60 млн. лева, припомня БНР.  Съдебният процес ще продължи в края на март с изслушване на вещите лица и представяне на техническите експертизи. Вече са разпитани всички 60 свидетели. по делото.  Подсъдими са собственикът на базата Десислав Делев, началникът на производството Иван Пеев и проектантът по взривните работи във фирмата Иван Табов.  Те са обвинени, че при изпълнение на договор с Министерството на отбраната са държали и работили с взривни вещества, но не са взели необходимите мерки за сигурност при тяхното унищожаване. Така се е стигнало до експлозията, довела до смъртта на трима души.  ", "date": "2019.03.01", "title": "Ямболският районен съд отложи делото за взрива край \"Петолъчката\" "}
{"url": "http://epicenter.bg/article/Piyani-tsigani-se-mlatiha-v-Roman-s-bradvi-i-lopati--napadnaha-i-politsai/176507/3/0", "text": "На 28.02.2019г., в 19.45ч. в РУ-Роман е получен сигнал за скандал и побой пред блок №4 в гр. Роман, съобщиха от пресцентъра на ОД на МВР - Враца.   При пристигане на мястото, служители на РУ-Роман установили, че в междублоковото пространство на бл. № 2 и бл.4 има масов бой между лица в нетрезво състояние, членове на две фамилии, които носели колове, вили, брадви и лопати.   При опит на двамата служители на РУ – Роман да прекратят нарушаването на общественият ред, едно от лицата замахнало с брадва срещу служител на МВР, при което с цел да предпази колегата си и да респектира нападателя, друг полицейски служител произвел два предупредителни изстрела във въздуха в безопасна посока.   В РУ Роман са задържани 6 лица участващи в побоя. Образувано е досъдебно производство.", "date": "2019.03.01", "title": "Пияни цигани се млатиха в Роман с брадви и лопати, нападнаха и полицаи"}
{"url": "http://epicenter.bg/article/Mladen-Marinov--Motivat-za-ubiystvoto-na-taksimetroviya-shofyor-v-Razgrad-e-grabezh/176508/3/0", "text": "Мотивът за убийството на таксиметровия шофьор в Разград е грабеж. Това каза министърът на вътрешните работи Младен Маринов пред журналисти във връзка със залавянето на убиеца на таксиметров шофьор в Разград, предаде Агенция „Фокус“.   „Взета е сума от 20 лв., която впоследствие извършителят изиграва в казино“, допълни още министърът. По думите му най-вероятно таксиметровият шофьор е бил изненадан и затова не е успял да натисне паник-бутон. „Затова е излязъл от пътното платно и е катастрофирал в крайпътното дърво. Виждате младеж малко преди да извърши това убийство е бил в Германия. Няма криминална регистрация. На този етап не можем да кажем дали е бил под въздействие на наркотици и алкохол“, допълни още министърът.   На 27 февруари около 21.40 ч. е получен сигнал на телефон 112 за транспортно произшествие на пътя Разград - село Дянково след жп прелеза. Първоначално на място пристига автопатрулен екип, който установява таксиметров автомобил „Дачия Логан“ с разградска регистрация, излязъл извън пътното платно. В гората, на около 8 метра от автомобила, е открито тяло на мъж. Предприети са следствени действия и оглед на местопроизшествието от оперативна група служители на „Криминална полиция“ и съдебен лекар. Установено е, че се касае за убийство. Тялото е с две прободно-порезни рани от нож в областта на врата на водача на таксито. Впоследствие е установена самоличността му – 63-годишен мъж от Разград, който по данни на собственика на колата е управлявал автомобила като таксиметров шофьор. Образувано е досъдебно производство. Стана ясно, че има заподозрян за убийството на шофьора.   По закон сме длъжни да осигурим медицинска помощ на всеки, който поиска такава и това правим в момента с Димитър Желязков – Очите, каза още министърът на вътрешните работи.   „В момента текат процесуално-следствени действия по предявяване на материалите по досъдебните производства. В такива случаи знаете, че обвиняемите и защитата си изграждат най-различни стратегии за защита и за опити на компрометиране на нашите процесуални действия“, каза министър Маринов. Попитан дали допуска това за възможно, Маринов коментира, че това винаги е възможно.   На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. От тях в ареста останаха само шестима. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на Община Руен. На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас. На 15 февруари Желязков бе доведен в България с редовен полет от Истанбул.   Ден по-късно Специализираната прокуратура внесе искане за постоянен арест на Димитър Желязков, обвинен за ръководене на организирана престъпна група. Същия ден съдът наложи мярка за неотклонение „задържане под стража“ на Желязков. Тя бе обжалвана и на 21 февруари Апелативният специализиран съд го остави окончателно в ареста. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние.   Имаме случай на затворена бензиностанция, на която не са работили измервателните уреди, съобщи Младен Маринов във връзка с проверките по бензиностанциите.   „От вчерашния ден, мисля, че имаше над 25 констатирани нарушения от различен характер. Част от тях са свързани с пожарната и аварийната безопасност. Друга част са свързани с измервателните уреди на бензиностанции. Имаме един случай на затворена бензиностанция, на която не са работили измервателните уреди. Днес продължават тези проверки“, допълни още Маринов. Той обясни, че бензиностанциите не се делят на големи и малки, а се работи по обекти. „Тук става въпрос за търговски вериги, тъй като всяко едно непремерено изказване може да доведе до напрежение в сектора“, допълни още вътрешният министър.", "date": "2019.03.01", "title": "Младен Маринов: Мотивът за убийството на таксиметровия шофьор в Разград е грабеж"}
{"url": "http://epicenter.bg/article/7-zatvoreni-benzinostantsii-sled-poslednite-proverki-na-GDBOP-za-zloupotrebi-/176539/3/0", "text": "Една бензиностанция е затворена, а други 6 предстои да бъдат запечатани – това е резултатът от последните проверки за нарушения при търговията с горива в цялата страна, съобщиха от пресцентъра на МВР.  В периода от 26 до 28 февруари са били проверени общо 39 обекта на територията на 9 области, като са били констатирани множество нарушения – проблеми със средствата за измерване, нарушения на данъчното законодателство и на правилата и нормите за пожарна безопасност.  Съставени са общо 29 акта за установени административни нарушения, 6 протокола за задължително предписание и са дадени 11 писмени разпореждания. От приходната агенция е запечатан 1 обект, а други 6 предстои да бъдат запечатани.  В ареста е 48-годишен мъж, който продавал горива в пластмасови бутилки на територията на отдавна затворена бензиностанция в община Угърчин без никакви разрешителни.  На други места три бензиноколонки, които мерят в ущърб на клиента, са запечатани от Метрологичната агенция, която извършва и анализ на взетите проби за установяване на качеството на разпространяваните горива.  Засиленият контрол ще продължи и през следващите месеци, като освен планираните масови проверки на обекти за съхранение и разпространение на енергийни продукти, като мярка за противодействие на нелегалните практики и сивия сектор в бранша, Междуведомственият координационен център за противодействие на контрабандата на ГДБОП създава единна база данни за всички търговски обекти и опериращи търговски дружества в сектора.  От началото на годината, под ръководството на Междуведомствения координационен център, служители на Вътрешното министерство, Националната агенция за приходите, Държавната агенция за метрологичен и технически надзор и Агенция „Митници“ осъществяват засилен контрол при вноса, складирането и последващата дистрибуция на горива.  Преди дни пред журналисти премиерът Бойко Борисов обяви, че петролната и газова асоциация е предала на властите списък със съмнителни бензиностанции и са започнали проверки в тях.  ", "date": "2019.03.01", "title": "7 затворени бензиностанции след последните проверки на ГДБОП за злоупотреби "}
{"url": "http://epicenter.bg/article/Bezdomnik-naraga-s-nozh-drug-kloshar-v-Studentski-grad-pri-piyanski-skandal-/176552/3/0", "text": "Мъж е намушкан с нож при скандал в ж.к. \"Студентски град“, съобщиха от пресцентъра на ОДМВР-София.  Мъжът е пострадал при скарване с друг, и двамата са бездомници. Сигналът за инцидента е получен в 17:15 часа.  По първоначални данни двамата мъже са употребили алкохол. Пострадалият е настанен в УМБАЛ \"Св. Анна“  ", "date": "2019.03.01", "title": "Бездомник наръга с нож друг клошар в Студентски град при пиянски скандал "}
{"url": "http://epicenter.bg/article/Ostaviha-v-aresta-obvineniya-za-ubiystvoto-na-taksimetroviya-shofyor-ot-Razgrad-/176553/3/0", "text": "Окръжният съд в Разград определи постоянна мярка за неотклонение \"задържане под стража\" за 22-годишния Сали Пембеев, обвинен в убийството на 63-годишния таксиметров шофьор Красимир Иванов. Според съда, съществува обосновано предположение, че младият мъж е извършител на престъплението, за което е обвинен, предаде Канал 3.  Освен това съдът намира, че има реална опасност той да се укрие или да извърши друго престъпление.  Заради чистото съдебно минало и младостта на обвиняемия защитата му поиска по-лека мярка, но съдът не прие доводите.  Определението може да бъде обжалвано пред Апелативния съд във Варна.  ", "date": "2019.03.01", "title": "Оставиха в ареста обвинения за убийството на таксиметровия шофьор от Разград "}
{"url": "http://epicenter.bg/article/Kmetat-na-Kardzhali-Hasan-Azis-se-sreshtna-sas-zamestnik-poslanika-na-SASht-v-Balgariya-Dzhastin-P--Fridman/176528/2/0", "text": "Кметът на община Кърджали инж. Хасан Азис се срещна и разговаря вчера със зам.посланика на посолството на САЩ в България Джъстин П. Фридман. В срещата участваха заместник-кметовете Тунджай Шюкрю, Веселина Тихомирова и секретарят на общината Сезгин Бекир. Това съобщиха от пресцентъра на община Кърджали.   В началото на разговора кметът подчерта, че Кърджали е един от градовете в България с най-много символи на Америка и това се дължи на дългогодишните добри контакти с побратимената община Елхард, щата Индиана в Америка. Той припомни за началото на взаимоотношенията, няколкократните взаимни визити и не на последно място - традицията февруари да бъде отбелязван като месеца на Америка в Кърджали.   Инж. Азис запозна зам.посланика и с развитието на общината ни, като насочи вниманието му към възможностите за инвестиции в региона, една от които промишлената зона на Кърджали. Разказа за проектната готовност на общината и реализиращите се проекти със европейски средства в момента, сред които Посетителският център на Перперикон. Зам.-посланник Джъстин П.Фридман бе заинтригуван от казаното и благодари за подробната информация, свързана с община Кърджали.   „При идването ми бях впечатлен от зеленината и красотата на вашият град, но сега мога да кажа, че вие се опитвате не само да запазите това съкровище, но и да развивате града изграждайки бъдещето на следващото поколение. Вие сте креативен човек и винаги можете да разчитате на подкрепа ”, подчерта Джъстин П.Фридман.   Визитата на зам.посланник Джъстин П.Фридман се осъществи в рамките на Месеца на Америка в Кърджали, а преди разговорът с градоначалника той и неговата съпруга Анил и дъщеря им Дефне гостуваха в ЕГ „Христо Ботев” Кърджали.   Срещата с младите хора, даде възможност на г-н Фридман да ги похвали пред градоначалника за високото ниво на владеене на английски език.   В края на разговора между инж. Хасан Азис и зам.посланика на посолството на САЩ в България Джъстин П. Фридман те си размениха подаръци.", "date": "2019.03.01", "title": "Кметът на Кърджали Хасан Азис се срещна със заместник посланика на САЩ в България Джъстин П. Фридман"}
{"url": "http://epicenter.bg/article/S-martenitsi-byaha-zakicheni-posetitelite-i-sluzhitelite-na-obshtina-Momchilgrad/176530/2/0", "text": "Посетители и служители на община Момчилград бяха посрещани с поздрав \"Честита Баба Марта!\" и закичвани с мартеници на 1-ви март сутринта. Инициативата е на общинска администрация, а целта - всички посетители да усетят гостоприемството и първия пролетен празник, съобщиха от  общината.   По повод 1-ви март във коридорите на общината беше наредена традиционна изложба с мартеници. Те са изработени в детски градини, училищата и социални институции на територията на община Момчилград.", "date": "2019.03.01", "title": "С мартеници бяха закичени посетителите и служителите на община Момчилград"}
{"url": "http://epicenter.bg/article/V-Ardino-uchinitsi-okichiha-darvo-s-rachno-izraboteni-martenitsi/176533/2/0", "text": "В навечерието на Баба Марта, накичиха с мартеници дърво пред сградата на читалището в Ардино за радост на жителите и гостите на града. Идеята да украсят дървото с ръчно изработени мартеници е на учениците от Центъра за подкрепа на личностното развитие (ЦПЛР)-Общински детски комплекс (ОДК). Те се надяват тяхната инициатива да се превърне в традиция.   Празникът на Баба Марта в българските традиции е символ на разцъфването на пролетта и носи пожелания за здраве и плодородие. Мартениците се носят до появата на първото цъфнало дърво или на първата прелетна птица. След това се поставят под камък и по тях се гадае. Ако след един месец под камъка има мравки, значи, че годината ще е плодородна и удачна. Друг обичай е мартениците, носени до Първа пролет, да се завържат след това на клончета от цъфнало дърво или храст.  ", "date": "2019.03.01", "title": "В Ардино ученици окичиха дърво с ръчно изработени мартеници"}
{"url": "http://epicenter.bg/article/Simeon-II-se-pokloni-na-pametnika-na-prezidenta-Boris-Traykovski-/176534/2/0", "text": "На 25 и 26 февруари 2019 г. Цар Симеон посети гр. Скопие по покана на министър-председателя на Република Северна Македония г-н Зоран Заев и президента на Международната фондация “Борис Трайковски” г-жа Вилма Трайковска. Поводът беше отбелязване на 15 години от смъртта на бившия президент Трайковски,    Припомняме, че президентът Трайковски загина в самолетна катастрофа на 26 февруари 2004 година, недалеч от град Мостар.  На 25-ти февруари президентът Георге Иванов покани на обяд в резиденцията си Негово Величество, г-жа Трайковска, бившите президенти на Хърватия г-н Стипе Месич, на Албания г-н Алфред Моиси и на Румъния г-н Емил Константинеску.  След обяда Царят участва в дискусия на тема \"Лидерство, основано на ценности - от принципи до реализация\", организирана от външния министър на Република Северна Македония г-н Никола Димитров в памет на Борис Трайковски.  Негово Величество сподели някои от спомените си за срещите, които е имал с покойния президент. Двамата се познаваха от времето, когато Царят беше премиер. През 2003 г. Цар Симеон бе на официално държавно посещение в Република Македония и с президента Трайковски обиколиха почти цялата страна. Същата година македонският президент гостува на Негово Величество в Двореца “Врана”.  На 26 февруари Цар Симеон участва в молитвена закуска, дадена от премиера Зоран Заев.  Негово Величество говори за ролята на вярата за един държавник, а също така и за значението на историята.  \"Всеки занимаващ се с публична дейност в полза на хората, трябва да познава добре историята. Това е един от лостовете, с които се предотвратява повтарянето на едни и същи грешки през годините\", заяви Царят. По-нататък в изказването си той изтъкна значението на мира и разбирателството между хората и подчерта, че много често, проблемите, които имаме тук на Балканите, особено за по-малките държави идват от т.нар. Велики сили.  „Президентът Трайковски сподели веднъж с мен мнението си за термина Балкани. Оттогава аз го замених и никога не използвах Балканите, поради негативната конотация, която вече носеше това название. Използвах и използвам Югоизточна Европа,” сподели Царят.  На края на своето изказване Негово Величество с тъга посочи, че днес той дори не знае къде е погребан баща му Цар Борис ІІІ и за жалост никой не прави нищо, за да се разбере.  След закуската официалната делегация, гостите и семейството се поклониха на гроба на Трайковски и Царят поднесе венец.  ", "date": "2019.03.01", "title": "Симеон II се поклони на паметника на президента Борис Трайковски "}
{"url": "http://epicenter.bg/article/Novo-mezhdunarodno-priznanie-za-VMRO/176535/2/0", "text": "Днес приключи двудневното изнесено заседание на групата на Европейските консерватори и реформисти (ЕКР) в столицата на Франция – Париж. Срещата бе ръководена от съпредседателите на групата на ЕКР Сиед Камал и професор Ришард Легутко, както и от водещия кандидат на европейските консерватори Ян Захрадил.   На заседанието бяха обсъдени редица въпроси, сред които бъдещето на Европейския съюз, както и предстоящите европейски избори. Специални гости на заседанието бяха лидерите на френската политическа партия „Debout la France“ (Изправена Франция). Сред важните теми в обмяната на мнения беше потенциалът за бъдещо сътрудничество между европейските консерватори и Debout la France.   ВМРО – Българско национално движение беше представена от своя заместник-председател Ангел Джамбазки. В рамките на заседанието той проведе среща с председателя на Debout la France Никола Дюпон. За пореден път Джамбазки твърдо заяви позицията на ВМРО по европейските въпроси.   В изказванията си той застана категорично зад идеята си, че европейските народи не трябва да губят суверенитета на страните си. Позицията за Европа на отечествата беше потвърдена и от партньорите на ВМРО в групата на ЕКР, както и от потенциалните бъдещи съюзници от Debout la France.  ", "date": "2019.03.01", "title": "Ново международно признание за ВМРО"}
{"url": "http://epicenter.bg/article/Prezidentat-Rumen-Radev-shte-se-sreshtne-s-ruskiya-ministar-predsedatel-Dmitriy-Medvedev/176536/2/0", "text": "На 4 март, понеделник, от 17.15 часа президентът Румен Радев ще приеме на „Дондуков“ 2 министър-председателя на Руската федерация Дмитрий Медведев. Това съобщиха от прессекратариата на президента.   Държавният глава и гостът ще имат среща на четири очи, след което са предвидени пленарни разговори на двете официални делегации.", "date": "2019.03.01", "title": "Президентът Румен Радев ще се срещне с руския министър-председател Дмитрий Медведев"}
{"url": "http://epicenter.bg/article/Prezidentat-prizova-da-polzvame-opita-na-NATO-pri-modernizatsiyata-na-armiyata-/176538/2/0", "text": "Ограничените средства, с които България разполага за модернизация на своите Въоръжени сили, налага те да бъдат изразходвани по възможно най-ефективен и ефикасен начин. В този процес експертизата на НАТО и споделянето на опит и добри практики при провеждането на конкурси за придобиване на въоръжение и оборудване е от ключово значение за постигането на максимални резултати. Това заяви президентът Румен Радев на среща днес на „Дондуков“ 2 с генералния секретар на НАТО Йенс Столтенберг, съобщиха от прессекретариата на държавния глава.  Това е поредна среща между двамата след разговора им вчера в словашкия град Кошице на срещата на високо равнище във формат Б9.  Придобиването на съвременни отбранителни способности е от ключово значение за сигурността на България и за повишаване на съвместимостта на Въоръжените сили на страната ни с партньорите от НАТО, подчерта Румен Радев. Освен трите проекта за модернизация на българските Военновъздушни сили, Сухопътни войски и Военноморските сили, държавният глава открои значението и на по-малките проекти, които са от съществено значение за изграждането на боеспособни и мобилни Въоръжени сили, способни да действат в общо информационно пространство със съюзниците.  „България продължава да засилва своята роля като стълб на сигурност и стабилност на Балканите и в Черно море, посредством провеждането на отворена, конструктивна и отговорна политика“, подчерта Румен Радев. Страната ни е силно мотивирана да интегрира своята отбранителна индустрия и наука при реализацията на общи проекти в рамките на НАТО и очаква насърчение от Алианса в тази насока, добави президентът.  България е стратегически партньор за гарантиране на сигурността в Югоизточна Европа и Черно море, посочи от своя страна Йенс Столтенберг и открои приноса на страната ни за укрепване на стабилността в региона на Западните Балкани и в различни мироопазващи мисии на Алианса.  Обща бе оценката, че усилията на Република Северна Македония в изграждането на добросъседски отношения следва да бъдат подкрепени и приемането на западната ни съседка в НАТО е важен сигнал за целия регион. Обсъдена бе и възможността за провеждането на повече съвместни учения на българска територия с партньорите от Западните Балкани.  ", "date": "2019.03.01", "title": "Президентът призова да ползваме опита на НАТО при модернизацията на армията "}
{"url": "http://epicenter.bg/article/Zhenite-sotsialistki-ot-BSP---Sofiya--Nash-dalg-e-da-ne-pozvolyavame-manipulatsii-na-saznanieto-na-detsata/176540/2/0", "text": "Във връзка с разпространението на брошури „Любов без последствия“ в български училища, като жени и майки категорично изразяваме своето възмущение от опитите за подмяна на ценностната система на нашите деца.   Това е част от мащабна акция, подмолен ход за промиване на детските мозъци, след опита да се накарат деветгодишни деца да се самоопределят като момичета, момчета или нещо друго. Реагираме остро срещу посегателството върху легитимността на традиционното българско семейство, в което има майка и баща. То дава фундамента във възпитанието на децата.   Разпространението на подобни материали води да разстройване на психиката на децата. Недопустимо е по този начин да се манипулира личностната им ориентация. В тази възраст те са податливи на всякакви внушения, още повече, ако те се правят в училище.   Трябва да спре сляпото и безропотно изпълняване на всякакви разпоредби, които нямат нищо общо с образователно-възпитателния процес.   Като жени и майки, наш дълг е да защитим изконните ценности на българското семейство и да не позволяваме манипулации на съзнанието на нашите деца, които са бъдещето на нацията. ", "date": "2019.03.01", "title": "Жените-социалистки от БСП – София: Наш дълг е да не позволяваме манипулации на съзнанието на децата"}
{"url": "http://epicenter.bg/article/TsIK-podgotvya-obshtestvena-porachka-za-mashini-za-glasuvane-/176544/2/0", "text": "Централната избирателна комисия уведомява всички заинтересовани страни, че подготвя за възлагане обществена поръчка за осигуряване на специализирани устройства за машинно гласуване.  Следете интернет страницата на Агенцията за обществени поръчки, „Профил на купувача“ на интернет страницата на Централната избирателна комисия, както и „Официален вестник“ на Европейския съюз, съветват от ЦИК.  Припомняме, че с последните изменения на Изборния кодекс парламентът прие на изборите за евродепутати през май да има машини за гласуване в не по-малко от 3000 секции, а на местните избори през есента - в не по-малко 6000. И на двата вота навсякъде ще има възможност за гласуване с хартиена бюлетина.  След кметските избори през 2019 г. в секциите в България ще има само машинно гласуване.  Машини няма да има в секциите с под 300 избиратели, тези в чужбина, както и в болниците, социалните домове и на корабите. Там ще се гласува само с хартиена бюлетина.  ", "date": "2019.03.01", "title": "ЦИК подготвя обществена поръчка за машини за гласуване "}
{"url": "http://epicenter.bg/article/Tsvetan-Tsvetanov-v-Kardzhali--Predstoyashtiyat-evrovot-e-klyuchov--nuzhna-ni-e-maksimalna-mobilizatsiya/176547/2/48", "text": "Предстои ни важно изборно състезание, изключително важно, защото евровотът е ключов. Нужна ни е максимална мобилизация. Очаквам високи резултати в смесените райони, защото това е гаранция за успешно представяне и на местните избори. Това заяви заместник-председателят на ГЕРБ и председател на парламентарната група на партията Цветан Цветанов по време на среща с ръководствата на общинските структури на ГЕРБ в област Кърджали, съобщиха от пресцентъра на партията.  \"Ние правим реални политики и изповядваме европейски ценности, а хората виждат това и ни се доверяват\", изтъкна Цветанов. Общинските председатели на ГЕРБ от региона и  Цветанов обсъдиха промените в Изборния кодекс, рисковете на машинното и електронното гласуване, изборите в малките кметства и други организационни въпроси за предстоящите два избора.  Цветан Цветанов е в Кърджали по повод отбелязването на 12 години от учредяването на структурата на ГЕРБ в областта. По-късно Цветанов и символичният домакин на честването в  лицето на председателя на Народното събрание Цвета Караянчева, която е и областен координатор на партията, ще се срещнат с членове и симптизанти на ГЕРБ от Кърджалийска област. Сред гостите е и евродепутатът Асим Адемов, който има информационен офис в Кърджали.  ", "date": "2019.03.01", "title": "Цветан Цветанов в Кърджали: Предстоящият евровот е ключов, нужна ни е максимална мобилизация"}
