{"url": "http://epicenter.bg/article/I-saytat-na-agentsiyata-po-okolna-sreda-ne-raboti-/161554/2/0", "text": "Сайтът на Изпълнителната агенция по околната среда не работи от обяд, съобщи бТВ. Причината е технически проблем, който прави сайта недостъпен за потребители, но сървърите работят, съобщиха от пресцентъра на МОСВ.  IT специалистите на министерството работят по възстановяването на нормалната работа на сайта, казаха от институцията без да се ангажират със срок.  По-рано днес се срина и   и работата му бе възстановена едва след 14 ч.  Техническите проблеми се случват на фона на казуса с Търговския регистър и продължаващите опити работата му да бъде възстановена на 100%.  Появиха се съобщения и  . След проверка се оказа, че всички функции на сайта са нормални, просто не е активиран разделът \"Избори\". Обяснението е, че в момента в страната няма предстоящ вот и няма нужда секцията да е активна.  Заради блокажа на електронните системи в държавата БСП поиска оставки и извънредно заседание на парламента с изслушване на премиера Бойко Борисов.  Зевзеци във Фейсбук пък вече вече обявиха: \"Електронното правителство падна!\".  ", "date": "2018.08.17", "title": "И сайтът на агенцията по околна среда не работи "}
{"url": "http://epicenter.bg/article/Borisov-naznachi-Boyko-Ranovski-za-izpalnitelen-direktor-na-IA--Avtomobilna-administratsiya--/161514/2/0", "text": "Министър-председателят Бойко Борисов одобри предложението на министъра на транспорта, информационните технологии и съобщенията Ивайло Московски за изпълнителен директор на ИА „Автомобилна администрация“ да бъде назначен Бойко Рановски. До сега длъжността се заемаше от Красимир Сребров, който почина след дълго боледуване. Това съобщиха от правителствената информационна служба. Комисар Бойко Рановски е завършил ВВИСУ „Любен Каравелов“ в София. От 1996 г. до 1999 г. е офицер в Българската армия.  От август 1999 г. започва работа в Министерството на вътрешните работи, като районен инспектор в 3-то Районно управление към СДВР.  От 2003 г. е назначен в сектор „Териториално обслужване“ в отдел „Охранителна полиция“ – СДВР.  От 1 март 2005 г. е служител в Пътна полиция.  От март 2015 г. е началник на отдел „Пътна полиция“ при ГД „Национална полиция“ – МВР.   ", "date": "2018.08.17", "title": "Борисов назначи шефа на КАТ Рановски за изпълнителен директор на ИА „Автомобилна администрация“ "}
{"url": "http://epicenter.bg/article/KEVR-izyasnyava-situatsiyata-okolo-urana-vav-vodata-na-Harmanli-/161523/2/0", "text": "Във връзка с публикувани информации в национални медии и широкият обществен отзвук за установени отклонения в качеството на водата за питейно-битови цели в град Харманли и други населени места в област Хасково, КЕВР започна проверка за изясняване на обстоятелствата по случая. Това съобщиха от пресцентъра на Регулатора.  С писмо на председателя на регулатора до изпълнителния директор на „ВиК Хасково“ ЕООД, на основание на чл.114 от Административнопроцесуалния кодекс, се изисква в 7-дневен срок водното дружество да представи в КЕВР информация по изнесените в публикациите проблеми.  В доклада на „ВиК Хасково“ ЕООД следва да бъдат предоставени данни от направените проби от водоизточниците (местоположение и дебит), които са показали отклонение в нормативно заложените показатели за качество. Регулаторът очаква да бъде информиран също за населените места с влошено качество на питейната вода и за броя на засегнатото население. В Комисията трябва да бъдат представени копия на протоколите за физикохимичен и микробиологичен анализ на взетите проби от Регионална здравна инспекция - град Хасково, от началото на месец юли 2018 г. до момента, които са показали несъответствие със стандартите за качество на питейната вода.  „ВиК Хасково“ трябва да информира Комисията и за начина, по който дружеството е информирало потребителите за възникналия проблем, съгласно изискванията на чл. 41, ал. 3 от Наредба № 4/14.09.2004 г. за условията и реда за присъединяване на потребителите и за ползване на водоснабдителните и канализационните системи. Същевременно в изпълнение на задълженията си по Общите условия за предоставяне на ВиК услуги на потребителите, водният оператор трябва да посочи дали на потребителите е осигурено алтернативно водоснабдяване с питейна вода, включително с водоноски и къде са разположени те на територията на населените места. В доклада до КЕВР следва да бъде включена и информация за регистрираните жалби и сигнали на потребители за лошо качество на питейната вода за предходни периоди.  В посочения 7-дневен срок „ВиК Хасково“ трябва да информира Комисията дали до този момент са правени обследвания за причината за рязкото влошаване на качеството на питейната вода в региона и какви мерки дружеството е предприело и планира да извърши, в т.ч. съвместно с други институции, с цел да бъдат изпълнени нормативните изисквания за качество на предоставяната водоснабдителна услуга и да посочи срока за тяхното изпълнение.  При всички постъпващи сигнали за влошено качество на предоставяните ВиК услуги, в изпълнение на своята контролна дейност КЕВР ще продължава да извършва щателни проверки в защита на правата на потребителите. Регулаторът и занапред ще осъществява контрол върху дейността на ВиК дружествата с оглед стриктното изпълнение на техните задължения съгласно Общите им условия за предоставяне на непрекъсваеми и качествени водоснабдителни услуги на техните абонати. При констатирано неизпълнение на тези задължения регулаторът ще прилага стриктно действащата нормативна уредба и ще налага съответните административно-наказателни санкции.  ", "date": "2018.08.17", "title": "КЕВР изяснява ситуацията около урана във водата на Харманли "}
{"url": "http://epicenter.bg/article/Korneliya-Ninova-e-svikala-izvanredno-zasedanie-na-IB-na-BSP/161527/2/0", "text": "Лидерът на БСП Корнелия Нинова е свикала извънредно заседание на ИБ на БСП, което се провежда в момента. Поводът - ситуацията в държавата - срива на Търговския регистър, за което не е поета от никого политическа отговорност, завръщането на муренските времена по Черноморието, скандалите в управляващата коалиция, които сриват държавността.   Припомняме, че миналата седмица БСП официално поиска оставките на министъра на правосъдието цецка Цачева и шефката на Агенцията по вписванията Зорница Даскалова.   От 14.30 в централата на \"Позитано\" 20 ръководството на партията ще даде извънреден брифинг.    ", "date": "2018.08.17", "title": "Корнелия Нинова е свикала извънредно заседание на ИБ на БСП"}
{"url": "http://epicenter.bg/article/Borisov-privikal-Tsacheva-na-speshna-sreshta-/161530/2/0", "text": "Премиерът Бойко Борисов и министърът на правосъдието Цецка Цачева са провели среща. Това потвърдиха за Агенция „Фокус“ от правителствената информационна служба.  Вероятно спешната среща е била посветена на сриването на сайта на правосъдното министерство, който тази сутрин падна и още не е достъпен.  Новината дойде на фона на продължаващата криза с Търговския регистър, който не е достъпен вече повече от седмица.    ", "date": "2018.08.17", "title": "Борисов е привикал Цачева на спешна среща. Ще има ли оставка?"}
{"url": "http://epicenter.bg/article/Targovskiyat-registar-i-registarat-na-yuridicheskite-litsa-s-nestopanska-tsel-podavat-danni-kam-RegiX/161531/2/0", "text": "От 17 август 2018 г., петък, в изпълнение на поетия ангажимент от Агенция по вписванията, е възобновено подаването на данни от Търговския регистър и регистър на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“. Това съобщиха от пресцентъра на Агенцията по вписванията.   Това улеснява значително сделките по закупуване и прехвърляне на собственост, включително и на МПС, за които нотариуси и МВР обменят информация по служебен път електронно чрез достъп до средата за междурегистров обмен (RegiX).   Продължава работата по възобновяване на достъпа до останалите функционалности на регистъра. Всички специалисти от поддържащата фирма и от агенцията работят денонощно. Предприети са мерки по недопускане на сривове в инфраструктурата за възстановяване на регистъра, както и за устойчивата работа на останалите регистри.   Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица.   Агенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват.  ", "date": "2018.08.17", "title": "Търговският регистър и регистърът на юридическите лица с нестопанска цел подават данни към RegiX"}
{"url": "http://epicenter.bg/article/Borisov-pozdravi-minyorite--Otgovornostta-i-riskat-na-raboteshtite-v-minniya-otrasal-sa-visoki-/161532/2/0", "text": "Отговорността и рискът на работещите в минния отрасъл са високи. Изключително ценя професионалните умения, с които изпълнявате всекидневните си ангажименти. Това се посочва в поздравителен адрес на премиера Бойко Борисов по повод Деня на миньора, предаде Агенция „Фокус“.  „Приемете най-сърдечните ми поздрави по повод професионалния ви празник. Бъдете здрави, сплотени и още по-успешни в начинанията си“, пише премиерът.  „Минният отрасъл има ключов принос за развитието на българската икономика затова диалогът и партньорството на държавните институции с индустриалните организации също е от важно значение“, се посочва още в поздравителния адрес на Бойко Борисов.  ", "date": "2018.08.17", "title": "Борисов поздрави миньорите: Отговорността и рискът на работещите в минния отрасъл са високи "}
{"url": "http://epicenter.bg/article/Sled-chasove-malchanie--saytat-na-pravosadnoto-ministerstvo-tragna-/161536/2/0", "text": "След няколко часа в небитието, сайтът на министерството на правосъдието тръгна малко след 14 ч.  Страницата на ведомството се срина, малко след като правосъдната министърка Цецка Цачева обясняваше в тв интервю за отпуснатите 4 млн. за сигурността на Търговския регистър.  Гражданите нямаха достъп до сайта, а при опит за влизане в него се изписваше: Грешка. Заявеният адрес е недостъпен.  От министерството обясниха за Агенция „Фокус“, че сайтът не е достъпен поради технически причини.  ", "date": "2018.08.17", "title": "След часове мълчание, сайтът на правосъдното министерство тръгна "}
{"url": "http://epicenter.bg/article/Sadat-v-Burgas-osvobodi-shofyora--koyto-piyan-i-drogiran-blasna-grupa-detsa-na-trotoar-v-Kiten/161493/3/0", "text": "\r\n \r\n Автомобилът се движел с висока скорост по оживена улица в курорта. 31-годишният шофьор твърди, че колата му поднесла заради повреда, ударила се в бордюра и се обърнала по капак, като ударила децата. \r\n Според защитата на Даниел Стоянов той изпил две бири на плажа, а наркотик взел дни преди това. \r\n Баща му изразил желание да плати лечението на пострадалите деца, но не успял да ги открие в болницата. \"Искам само да се извиня на децата и на техните родители, на всеки може да се случи. Съжалявам!”, каза обвиняемият Даниел Стоянов, цитиран от БТВ. \r\n \"Няма как да приемем, че, ако има техническа повреда, водачът не е наказателно отговорен\", заяви наблюдаващият прокурор Ангел Ангелов. \r\n", "date": "2018.08.17", "title": "Съдът в Бургас освободи шофьора, който пиян и дрогиран блъсна група деца на тротоар в Китен"}
{"url": "http://epicenter.bg/article/Promeni-v-danaka-varhu-nedvizhimi-imoti-v-Gartsiya-/161516/4/0", "text": "Променя се данъкът върху недвижимите имоти в Гърция, който е задължителен и за българите, които са собственици на имоти в южната ни съседка. До края на този месец те ще получат информация за сумата. Има и райони, в които данъкът се намалява, предаде БНР.  До края на месец август всички собственици на недвижими имоти в Гърция ще получат уведомителни писма за сумата на данъка, съобщават от Министерството на финансите.  Промените в оценките на стойността на недвижимите имоти се отразяват и на дължимия данък върху собствеността. Той е задължителен за всички собственици, сред които има много българи.  Около един милион от собствениците ще платят по-висок данък до 200 евро. За повечето от тях увеличението е в рамките на 50 евро. Около 23% от собствениците тази година получават писма с леко намаление на данъка в сравнение с миналата година, което е свързано с района на имота и неговата стойност. Повечето от тези имоти се намират в Северна Гърция.  Не се променя стойността на данъка за 62% от собствениците.  Данъкът се изплаща на пет равни вноски, като първата е до края на септември, а последна - януари следващата година.  Политиката на правителството е в следващите години да се намали данъка на дребните собственици и да се увеличи за скъпите имоти.  ", "date": "2018.08.17", "title": "Промени в данъка върху недвижими имоти в Гърция "}
{"url": "http://epicenter.bg/article/-quot-Doyche-vele-quot--Erdogan-se-prevarna-v-glavna-zaplaha-za-ikonomikata-na-Turtsiya-/161506/11/33", "text": "Турската криза нагледно показва как повярвалият в своята непогрешимост авторитарен лидер може да зачеркне икономическите постижения на своето управление. Едно от най-интересните неща в турската криза е ролята, която играе в нея несменяемият от 2003 г. лидер на страната Реджеп Тайип Ердоган. Този харизматичен политик до август 2018 г. имаше всички шансове да влезе в историята като „бащата на турското икономическо чудо“: по време на своето дълго управление той наистина беше осигурил на своите съграждани невиждан ръст на благосъстоянието. Но в един момент Ердоган загуби чувството за реалност, повярва в своята непогрешимост, помисли се за султан – и сега със собствените си ръце демонтира делото на живота си.  Именно тази драма на окончателното превръщане на успешния, умерено авторитарен, прагматичен лидер в идеологизиран тиран се разиграва пред очите ни това лято, като най-трагичните последици от тази метаморфоза все още предстоят. За западните икономисти е напълно очевидно, че лъвският дял от отговорността за случилия се през това лято срив на турската лира, който ще стане прелюдия към дълбока икономическа, а както изглежда, и дългова криза в Турция, се носи лично от Ердоган. Той предизвика масово бягство на капитала от страната и паническо изкупуване на твърда валута в турските обменни бюра.  И въпросът дори не е в стремително нарастващата през последните години антизападна и националистическа риторика на Ердоган, не е в реалното влошаване на отношенията с Европейския съюз и САЩ, не е в зачестилите арести на неугодни чужденци. Всичко това не предизвиква възторг в международния бизнес, но и не го отказва да прави бизнес в Турция.    Бизнесмените бяха разтревожени далеч повече от нарастващата инфлация и съответно намаляващия /още от есента на 2016 г./ курс на турската лира. Това заплашваше фундамента и нормалното правене на бизнес. Международните инвеститори и кредитори на турския бизнес очакваха от Централната банка на страната решителни контрамерки, смятайки, че тя ще действа точно така, както в подобни случаи постъпват независимите Централни банки в индустриално развитите демократични държави: ще започне да повишава лихвите.  Но Турция не е Западът, където премиери и президенти признават /или в условия на силни демократични институции са принудени да признават/ независимостта на главната банка на страната. Грешката на международните финансисти се състоя в това, че те много дълго подценяваха прераждането на Турция в авторитарна държава, в която националният лидер смята, че има правото да дава заповеди на всички, включително и на Централната банка.  Въпреки световно признатата икономическа теория и дългогодишната световна практика, Реджеп Тайип Ердоган смята вдигането на лихвите за негодно средство за борба с инфлацията и се обявява за поевтиняване на кредитите. И тук не е важно, дали той наистина смята така или хитрува, за да има аргумент в полза на по-нататъшното изкуствено стимулиране на прекалено високия растеж на БВП, който той използва като коз пред избирателите, макар че този бурен растеж /7,4% през 2017 г./ вече доведе до опасно прегряване на икономиката.  Фактът си е факт: тази пролет по време на избирателната кампания Ердоган многократно, включително и по време на визитата си в една от световните финансови столици – Лондон, заяви, че в случай на победа ще усили контрола върху работата на турската ЦБ. Част от международните инвеститори още тогава възприеха това като тревожен сигнал: курсът на лирата през май сериозно загуби от своята стойност. Но повечето инвеститори явно сметнаха тези заплахи като предизборна риторика на словоохотливия турски лидер.    Във всеки случай тогава нещата не стигнаха до масово, паническо разпродаване на лири. То започна два месеца по-късно. По това време Ердоган беше спечелил изборите. Турция премина към президентска форма на управление, при която пълномощията на държавния глава бяха съществено разширени, а новият стар президент при съставянето на правителството назначи за министър на финансите не опитен специалист, а своя зет. По този начин той показа, че цени повече верността, отколкото компетентността. И след всичко това, когато на 24 юли турската ЦБ се събра на своето поредно заседание и въпреки очевидната необходимост не вдигна лихвата, макар че инфлацията вече беше достигнала 16%, на всички им стана ясно, че тази ключова институция на пазарната икономика е загубила своята независимост в Турция.  И от тук нататък парично-кредитната политика се определя от самия Ердоган с неговите гротескни, както се изрази един германски анализатор, икономически възгледи. Тогава международните инвеститори започнаха да бягат на тълпи от турския пазар. Наистина, в някои медии може да се срещне твърдението, че сривът на лирата е предизвикан от Доналд Тръмп, който удвои наказателните мита върху вноса на стомана и алуминий от Турция като наказание за продължаващия домашен арест на американския пастор.  Но импулсивният стопанин на Белия дом неочаквано обяви тази мярка едва на 10 август, когато разпродажбите на турската валута вече вървяха две седмици и отдавна бяха прераснали в паника. Така че американският президент само щедро наля масло в огъня: нито повече, нито по-малко. Това е важно да се разбере, защото позволява да се определи истинската цена на изказванията на Ердоган, че злите чуждестранни сили водят икономическа война против свободолюбивия турски народ и неговата прекрасна икономика.  Пропагандата за заговора на Запада е още един сигурен признак за изпитващ трудности авторитарен режим. В близко бъдеще ще чуем още много подобни изявления. Ердоган няма да си признае пред обожаващите го избиратели, че именно той най-много е допринесъл за икономическите проблеми на страната, че той, увличайки се от укрепването на своята власт, външна политика и военни операции, е изпуснал момента за решителна и отчасти болезнена смяна на модела на развитие, че той, поставяйки под свой контрол ЦБ, е предизвикал паниката на пазара.  Авторитарните лидери никога не признават грешките си. Гражданите на Турция сега трябва да плащат за противопоставянето на пазарните закони.   ", "date": "2018.08.17", "title": "\"Дойче веле\": Ердоган се превърна в главна заплаха за икономиката на Турция "}
{"url": "http://epicenter.bg/article/Balgarskiyat-film--quot-Aga-quot--s-golyamata-nagrada-na-filmfesta-v-Saraevo/161510/6/0", "text": "Българският филм \"Ага\" на режисьора Милко Лазаров спечели наградата за най-добър филм на 24-ия филмов фестивал в Сараевo.   Филмът разказва за живота и любовта на двама души, които живеят изолирано в далечни ледени пустини, като при това таят истинска топлина и човещина в отношенията си. Двамата главни герои - Нанук и Седна, мечтаят да съберат семейството си отново. Когато здравето на Седна се влошава и тя умира, Нанук решава да изпълни последното ѝ желание - да намери отдавна заминалата им дъщеря Aга, избрала живота в града и загърбила традициите.   Хърватинът Леон Лучев получи \"Сърцето на Сараево\", наградата за най-добър актьор за ролята си във филма от Сърбия \"Тежест\", който поставя въпроса за изправянето пред военните престъпления и последиците от тях. \"Това бе най-тежкият филм и най-тежката тема, с която съм се занимавал\", каза Лучев на церемонията по награждаването снощи. За най-добра актриса е обявена унгарката Софи Жамози за ролята си във филма \"Един ден\", в който играе 40-годишна жена, изгубена слред многобройните си семейни задължения.   За най-добър режисьор е призната Йона Уричару за румънския филм \"Лимонада\", а за най-добър документален филм хърватската творба \"Сърбенка\" на режисьора Небойша Слиепчевич.   На 24-ото издание на фестивала бяха представени 266 филма от 56 страни. Фестивалът бе посетен от над 100 000 души и около 2600 акредитирани гости, съобщава регионалната телевизия Ен 1. \r\n \r\n \r\n \r\n Филмовият фестивал в Сараево, чието първо издание бе през 1995 г., е едно от най-големите културни събития на Балканите.   Източник: Дир.бг  ", "date": "2018.08.17", "title": "Българският филм \"Ага\" с голямата награда на филмфеста в Сараево"}
{"url": "http://epicenter.bg/article/Pentagonat--Kitayskata-armiya-veroyatno-se-gotvi-za-bombardirovka-na-obekti-na-SASht/161500/7/0", "text": "През последните години китайската армия е увеличила операциите на бомбардировачите си и вероятно тренира за нанасяне на удари срещу САЩ и техни съюзници, се казва в годишен доклад на Пентагона, цитиран от Франс прес и Ройтерс, предаде БТА.   Оценката беше направена на фона на засилено напрежение между двете страни поради разногласия за търговията. Според публикувания снощи доклад Китай се стреми да увеличи глобалното си влияние, като за миналата година е похарчил за отбрана над 190 милиарда долара по оценки на Пентагона.   През последните три години китайската армия е разширила надморските райони, в които действат нейни бомбардировачи, трупайки опит във важни региони. Тя вероятно се готви за удари срещу САЩ и техни съюзници, включително на територията на Гуам, се казва в доклада на Пентагона.   Китай е разработил и много сценарии за военна операция срещу Тайван, от морска и въздушна блокада до десант в големи мащаби, целящ окупиране на острова. \"Ако САЩ се намесят, Китай може да опита да забави ефективното им участие и да се опита да спечели с ограничени военни действия\", според Пентагона.   В доклада се подчертава, че Пекин развива и космическите си сили, въпреки официалната си позиция срещу милитаризацията на Космоса.   Засега няма коментар от китайското посолство във Вашингтон.", "date": "2018.08.17", "title": "Пентагонът: Китайската армия вероятно се готви за бомбардировка на обекти на САЩ"}
{"url": "http://epicenter.bg/article/Grigor-ne-uspya-da-spre-Dzhokovich-v-doigravaneto-/161564/8/0", "text": "Миналогодишният шампион от турнира в Синсинати Григор Димитров загуби доиграването на мача от трети кръг срещу Новак Джокович - 6:2, 3:6, 4:6, предаде бТВ.  Снощи българинът започна много силно срещу 13-кратния носител на титли от Големия шлем. След това обаче загуби втория сет и изостана с пробив в третия за 6:2, 3:6 и 1:2, преди дъждът да сложи край на събитията за деня.  Днес Джокович започна доиграването на пълни обороти и печелеше безпроблемно при свой сервис. Димитров все пак бе близо до връщане на пробива в осмия гейм, но Ноле се измъкна и след това затвори двубоя.  Така Григор не успя да защити титлата си и вече има осем поражения срещу само един успех в сблъсъците си със сърбина.  ", "date": "2018.08.17", "title": "Григор не успя да спре Джокович в доиграването "}
{"url": "http://epicenter.bg/article/Albumi-i-pesni-na-Areta-Franklin-oglaviha-chartovete/161504/10/99", "text": "Албуми и песни на Арета Франклин оглавиха чартовете след новината за кончината й, предаде Асошиейтед прес, цитиран от Новини.бг  Албумът \"30 greatest hits\" се изкачи на първо място в класацията iTunes, като детронира новия албум на Ники Минаж, а парчето \"Respect\" достигна номер 2 в класацията за сингли.  Въпросните класации проследяват дигиталните продажби и се актуализират по няколко пъти на ден. Други парчета на Арета също са в топ 40, сред които \"Say a little prayer\", \"Chain of fools\", ''You make me feel like a natural woman\"' и др.", "date": "2018.08.17", "title": "Албуми и песни на Арета Франклин оглавиха чартовете"}
{"url": "http://epicenter.bg/article/Postni-palneni-chushki-s-oriz-i-luk/161534/9/25", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n кисело мляко за сервиране - по желание \r\n   \r\n \r\n \r\n \r\n Лукът, морковът и чушките се нарязват на малки ивички. Когато омекнат се слага и малко сол. Запържват се до златисто.  \r\n   \r\n Добавят се червеният пипер, настърганите домати, и оризът. Продуктите се заливат с 1 ч.ч. вода и се оставят на бавен огън.  \r\n Когато оризът поеме водата, тенджерата се сваля от огъня. Подправя се на вкус със сол, черния пипер, чубрица и джоджен.  \r\n Червените чушки се измиват и се почистват. Пълнят се със приготвената плънка и се нареждат в тава. Накрая когато всички чушки са напълнени останалата плънка се разпределя между тях. \r\n   \r\n Заливат се с 1 ч.ч. вода и се пекат на 180С до готовност. \r\n Ястието се доднася се с кисело мляко. \r\n", "date": "2018.08.17", "title": "Постни пълнени чушки с ориз и лук"}
{"url": "http://epicenter.bg/article/Dzhenifar-Anistan-i-Andzhelina-Dzholi-v-poreden-sblasak--tozi-pat-za-nay-skapoplatena-aktrisa/161505/10/99", "text": "Американската актриса  е най-високоплатената в света според класация на списание \"Форбс\", пише Дир.бг   През изминалата година 33-годишната звезда е спечелила . По-голяма част от сумата идва от участието й в \"Avengers\" (\"Отмъстителите\"). На второ място в класацията е   с 28 милиона долара, следвана от своята конкурентка в любовта  с 19,5 милиона долара.   По-нататък в класацията са носителката на Оскар   с 18 милиона долара,   с 16,5 милиона долара,   с 16 милиона долара,   с 13 милиона долара,   с 12,5 милиона долара,   с 12 милиона долара и   с 10 милиона долара.   Списанието отчита заработеното от актрисите за периода 1 юни 2017 г. - 1 юни 2018 г. Общо десетте най-високоплатени актриси в света са заработили през този период 186 милиона долара.", "date": "2018.08.17", "title": "Дженифър Анистън и Анджелина Джоли в пореден сблъсък, този път за най-скъпоплатена актриса"}
{"url": "http://epicenter.bg/article/Mariya-Ilieva-se-obyasni-v-lyubov-na-bashtata-na-sina-si--Snimki-/161507/10/100", "text": "Мария Илиева се опълчи срещу думите на журналисти, че бащата на детето й Георги е просто неин осеменител и показа, че всъщност с него и детето са истинско семейство, пише ХотАрена.   Фенове спипаха певицата на нейно участие в култовия нощен клуб в Лозенец, като непосредствено преди изявата й с таткото на Александър си пийваха напитки на бара. Подобна картинка до този момент не можеше да се види, тъй като Илиева изтъкваше, че Жоро прекарва по-голямата част от времето си в чужбина, където се развива и бизнесът му. Очевидно той е решил да поостане у нас, откъдето пък Мария не желае да си тръгва.   Дори се носеха слухове, че 26-годишният Георги и Илиева са се разделили след раждането на наследника им, което въобще не отговаря на истината. Нещо повече – наскоро той я придружи до родното Черноморие, а тяхната почивка сподели и бебето Алекс.   На папарашки снимки се вижда как Георги бута количката с малчугана, докато Илиева върви пред тях. Семейството най-вероятно е взело и придружител, който да гледа през цялата вечер бебока в хотела, докато майка му пее, а таткото я чака да приключи.   Двойката демонстрираше близост цяла вечер, като и от сцената Мария поздрави Жоро и му се обясни в любов. По този начин легендарната поп изпълнителка показа пред всички, че уважава и цени своя партньор и опроверга слуховете, че го е използвала само колкото да зачене.", "date": "2018.08.17", "title": "Мария Илиева се обясни в любов на бащата на сина си"}
{"url": "http://epicenter.bg/article/Robart-De-Niro---edin--quot-razyaren-bik-quot--na-75/161520/10/100", "text": "Големият американски актьор Робърт Антъни Де Ниро навършва днес 75 години. Звездата от култовите филми \"Шофьор на такси\", \"Разяреният бик\", \"Кръстникът II\" и много други е любим актьор на поколения кино маниаци.   1. Де Ниро   и държи личния си живот далеч от хорските погледи. През 90-те години той се появява на корицата на Esquire, а авторът на интервюто споделя, че актьорът имал списък със забранени теми. Де Ниро не желаел да отговаря на въпроси, свързани с политика, религия, семейството му, увлечението му по хубавите вина и т.н. През последните години обаче Де Ниро е отявлен критик на президента Доналд Тръмп.   2. През 1991 г. Де Ниро   за ролята в \"Нос страх\", по-късно дава 20 000 долара, за да ги оправи.   3. Израства в Ню Йорк в \"Малката Италия\", а прякорът му е  заради бледата му кожа. \r\n \r\n \r\n \r\n 4. Произлиза от артистично семейство - художничката и поетеса Вирджиния Адмирал и Робърт Де Ниро-старши - художник, посветил се на абстрактния експресионизъм. Скоро след раждането на Де Ниро,   и се развежда с майка му.   5. Робърт открива любовта си към актьорството на 10 г., когато изиграва   в \"Магьосникът от Оз\".   6. На 13 г. става   и изпада в тежък конфликт с баща си. Двамата се сдобряват, когато Робърт е на 18 г.   7. Той е вторият актьор, който   за ролята на Вито Корлеоне. Де Ниро и Марлон Брандо са единствените, отличени със статуетката за този образ.   8. Въпреки че е смятан за италианско-американски актьор, всъщност Де Ниро е само  . Баща му е наполовина италианец и наполовина ирландец. Майка му има холандска, английска, ирландска, френска и германска кръв по линия на баща си и германска по линия на майка си. Робърт бил близък с италианския си дядо, при когото ходел на гости като дете. Той се идентифицира повече с италианската си страна и през 2002 в представен като италианско-американски актьор в Залата на славата.   9. Актьорът държи рекорда за най-много качени килограми за роля -  (1980). 7 години по-късно Винсент Д'Онофрио успява да го изпревари.   10. Въпреки че е работил с много талантливи актьори, той споделя, че любимата му актриса за работа е  .   11. Де Ниро е бил близък приятел с комедианта Джон Белуши, който умира от свръхдоза на 5 март 1982 г. Робърт и Робин Уилямс са последните хора, видели Белуши жив.   12. Де Ниро прекарал четири месеца да учи  , за да изиграе Вито Корлеоне във втората част на \"Кръстникът\" (1974). Почти всички диалози, които води във филма, са на сицилиански.   13. Британската поп банда \"Бананарама\" има песен, посветена на него - \"Robert De Niro's Waiting\". След като разбира за хита, той иска да се срещне с трите момичета от групата, но те били толкова напрегнати, докато го чакали, че се напили, преди да е пристигнал.   14. На 17 г. неочаквано решава, че иска да се занимава с актьорство. Никой не вярвал, че това е възможно, докато не се присъединява към актьорската школа на Стела Адлер.   15. През 1998 г. е замесен в разследване за проституция в Париж. Той отрича всякаква съпричастност към случая, но обявява, че няма да стъпи повече във Франция.   16. Двамата с   са живели в една и съща част на Манхатън, но не са се познавали до 1972 г., когато са представени официално един на друг. Тогава разбират, че са се виждали много пъти в квартала, но никога не са си говорили.   17. През 2003 г. Де Ниро се подлага на операция заради  . В момента той е в ремисия и се смята за здрав.   18. Ролята на Хари в \"Сам вкъщи\" е била отредена за него, но я изиграва близкият му приятел Джо Пеши.   19. Той е основателят на нюйоркския филмов фестивал \" \".", "date": "2018.08.17", "title": "Робърт Де Ниро - един \"разярен бик\" на 75"}
{"url": "http://epicenter.bg/article/Nikol-Shertsinger--Pochivay-v-raya--Areta--Glasat-ti-vinagi-ni-nosi-uteha-v-nay-trudnite-dni/161548/10/100", "text": "Любимата на родния топ тенисист Григор Димитров - Никол Шерцингер сподели мъка си от загубата на легендата на соул музиката Арета Франклин.   76-годишната звезда се бореше с рак, а в последните дни състоянието й се влоши.   Никол бе сред многото настоящи музикални икони, които отправиха молитви за здраве към Франлин преди смъртта й.   , написа Шерцингер часове след новината за смъртта на Арета Франклин.   Източник: Блиц", "date": "2018.08.17", "title": "Никол Шерцингер: Почивай в рая, Арета! Гласът ти винаги ни носи утеха в най-трудните дни"}
{"url": "http://epicenter.bg/article/Moden-ekspert-dade--quot-dokazatelstvo-quot--che-Megan-Markal-e-bremenna-/161556/10/84", "text": "От известно време се прокрадва идеята, че херцогинята на Съсекс – Меган, чака дете. Твърдението коментира и експертът по мода и етикет Мига Майер.   Според нейни наблюдения съпругата на принц Хари доста е променила външността си. Някогашната звезда от сериала „Костюмари“ е наследила от майка си – афроамериканка, доста буйна коса и неведнъж е признавала, че използва химически средства за поддръжката й.   По време на актьорската си кариера Меган често се появяваше на обществени места със спусната коса, показваща още един щрих от красотата й, пише Блиц.   Сега обаче Майер забелязва, че съпругата на принца се появява пред обществото все по-често с прибрана коса, сякаш за да скрие, че в момента не я боядисва - процедура, която се забранява на бременни жени.   Дали подобно твърдение е вярно, скоро ще се разбере.  ", "date": "2018.08.17", "title": "Моден експерт даде \"доказателство\", че Меган Маркъл е бременна "}
{"url": "http://epicenter.bg/article/Irena-Milyankova-veche-e-Cholakova/161560/10/0", "text": "Ирена Милянкова вече е Чолакова. Това обяви самата тя на личния си фейсбук профил, като показно смени фамилията си в социалната мрежа. Красавицата, която отглежда шест биологични и две доведени деца се похвали, че е минала под венчило с бизнесмена Никола Чолаков, с когото са заедно от 3 години.  Едва преди малко повече от месец Милянкова даде живот на втората им обща дъщеря – Лилия. Двамата имат и по-голямо момиченце – Виктория, която е на две годинки. Манекенката, която се изявяваше и като актриса в сериала „Под прикритие“, има и четирима наследници от предишния си брак с Росен Чолов – Чолата. Младоженецът пък има две големи деца от предишната си връзка.  Никола и Ирена се запознават преди 3 години, като ги събира общата им работа в бизнеса с недвижими имоти. Подробности за щастливото събитие обаче не се разкриват. Милянкова не публикува дори и снимка от сватбата.", "date": "2018.08.17", "title": "Ирена Милянкова вече е Чолакова"}
{"url": "http://epicenter.bg/article/Bivshi-shefove-na-razuznavaneto-v-SASht-s-kritichno-izyavlenie-za-reshenieto-na-Tramp-za-Dzhon-Brenan/161502/7/0", "text": "Бивши шефове на американското разузнаване разпространиха съвместно изявление, в което критикуват решението на президента Тръмп да отнеме достъпа до класифицирана информация на бившия директор на ЦРУ Джон Бренан. Безпрецедентният ход на държавния глава предизвика остри реакции и тревога сред бившата разузнавателна общност в САЩ, съобщава БНР.   Дванадесет бивши висши служители на разузнавателните служби излязоха със съвместно изявление, в което критикуват решението на президента Доналд Тръмп, с което отнема достъпа до секретна информация на бившия директор на ЦРУ Джон Бренан, като го наричат \"недобросъвестно и безпрецедентно\".   Бившите разузнавачи казват, че \"действията на президента по отношение на Джон Бренан и заплахите за подобни действия срещу други бивши служители нямат нищо общо с това кой трябва и не трябва да притежава подобно ниво на достъп\".   Под обръщението са се подписали шест бивши директори на ЦРУ, пет бивши заместник-директори и бившият директор на Националното разузнаване Джеймс Клапър.   Клапър и бившият директор на ЦРУ Майкъл Хейдън са сред спряганите имена на хора, чийто достъп също може да бъде отнет.   Самият Бренан коментира, че решението на Белия дом да му отнеме достъпа до класифицирана информация е опит от страна на президента Тръмп да потисне свободата на словото и да накаже критиците си.   \"Това трябва да тревожи силно всички американци, включително професионалистите в разузнаването, за цената на откритото говорене\", написа той в Туитър.   Според Белия дом обаче досегашното поведение на Бренан – отявлен критик на Тръмп – поставя под въпрос обективността му и доверието към него. Бренан остро критикуваше президента особено след срещата му с руския държавен глава Владимир Путин.  ", "date": "2018.08.17", "title": "Бивши шефове на разузнаването в САЩ с критикуват Тръмп за решението му за Джон Бренан"}
{"url": "http://epicenter.bg/article/Papata-zasramen-i-natazhen-zaradi-publikuvan-v-SASht-doklad-za-seksualen-tormoz-na-detsa-ot-sveshtenitsi-/161511/7/0", "text": "Ватиканът заяви, че изпитва срам и тъга, след като съдебни заседатели в Пенсилвания публикуваха осъдителни заключения от най-голямото разследване за сексуален тормоз в американската Католическа църква, предадоха световните агенции, цитирани от БТА.  В публикувания във вторник доклад се казва, че през последните 70 години 301 свещеници в щата са подлагали над 1000 непълнолетни на сексуален тормоз, припомня Ройтерс.  Говорителят на Ватикана Грег Бърк заяви, че Католическата църква трябва да научи трудните уроци от миналото си, и увери, че Ватиканът ще държи извършителите и техните помагачи отговорни. В изявлението се подчертава, че служителите на църквата трябва да спазват светските закони, включително задължително да докладват злоупотребата с непълнолетни.  Папа Франциск разбира, че тези престъпления могат да разклатят вярата и духа на вярващите и иска да изкорени тези трагични случаи, подчерта говорителят. Жертвите трябва да знаят, че папата е на тяхна страна и случилото се е осъдително както от морална, така и законова гледна точка, отбелязва ДПА.  ", "date": "2018.08.17", "title": "Папата засрамен и натъжен заради публикуван в САЩ доклад за сексуален тормоз на деца от свещеници "}
{"url": "http://epicenter.bg/article/Pri-5-bala-valnenie-e-bezrazsadno-da-se-razhozhdash-po-valnoloma/161497/2/0", "text": "  Той изрази изумлението си от факта, че след 110 г. на това съоръжение сме се докарали да имаме нужда от обучение за призиви за безопасност при 5 бала вълнение и, че трябва районът да се обезопаси. „Може телевизията да обучи хората, че като има опасност трябва да носят отговорност за действията си. „За мен вината е на родителите, които оставят децата си, които не могат да взимат самостоятелни решения, да се разхождат на вълнолом“, каза Забуртов.   „При 5 бала вълнение е безразсъдно да се разхождаш на вълнолом“, категоричен бе той.  отбеляза, че това е любимо място за разходки на варненци. „Освен превенция и да възпитаме децата си да носят отговорност и да не подценяват риска, друго не може да се направи“. На въпрос дали съоръжението не може да се обезопаси, той заяви: „Как да обезопасиш съоръжение, което е предназначено да разбива вълни. Нека местните хора отговорно да кажат къде са виждали да има парапет на вълнолом“.", "date": "2018.08.17", "title": "При 5 бала вълнение е безразсъдно да се разхождаш по вълнолома"}
{"url": "http://epicenter.bg/article/Blizki-na-blasnatite-ot-kola-mladezhi-v-Petrich-blokiraha-glavna-ulitsa/161498/2/0", "text": "  Близки на блъснатите от кола младежи на тротоар в Петрич блокираха главна улица в града. Протестът им е срещу безразсъдното  шофиране,  предаде  bTV.   Водачът на автомобила остава в ареста за 72 часа. Повдигнато му е обвинение за нанасяне на тежка и средна телесна повреда.   Пред камерата на bTV момчета, които са били първи на мястото на инцидента, заявиха, че са чули силен трясък и първоначално са помислили, че скеле е паднало върху кола.   „Изтичахме, обадихме се на 112. Оказахме и първа помощ”, каза едно от момчетата. По думите му на шофьора неколкократно са правени забележки за това как кара.   Близка на тежко пострадалата Валентина, каза, че момичето е изгубило много кръв, предстои му още една операция и ще бъде транспортирано в София.   Момиче, станало свидетел на инцидента, пък заяви, че тримата пострадали са попаднали в капан.   „Всички помислиха, че колата ще намали, но тя засилваше и се заби в тях. Те нямаше накъде да отидат. Счупиха се стъкла и всичко падна върху тях, бяха в рани. А шофьорът, вместо да излезе да помогне, тръгна да си ходи”, разказа то.  ", "date": "2018.08.17", "title": "Близки на блъснатите от кола младежи в Петрич блокираха главна улица"}
{"url": "http://epicenter.bg/article/Mniistar-Angelkova--Shte-zaveda-delo-za-kleveta-sreshtu-Branimir-Botev/161499/2/0", "text": "\"Ще заведа дело за клевета срещу Бранимир Ботев\". Това съобщи в свое изявление министърът на туризма Николина Ангелкова в отговор твърденията на бившия министър на туризма Бранимор Ботев, че нахлуването на маскирани в дома му е свързано с негово интервю, в което той критикува министър Ангелкова.   Беше нападение за сплашване, предполагам, че са искали да заплаят нещо, за да ме принудят да мълча, смята Ботев.   Ангелкова категорично отхвърля каквато и да е връзка между нападението на маскираните и въпросното интервю на Ботев.          ", "date": "2018.08.17", "title": "Министър Ангелкова: Ще заведа дело за клевета срещу Бранимир Ботев"}
{"url": "http://epicenter.bg/article/Namereno-e-tyaloto-i-na-vtoroto-momche--pometeno-na-valnoloma/161501/2/0", "text": "Тялото и на 14-годишния Деян, който беше отнесен от прибоя на варненския вълнолом, беше открито, предаде БНР.   По-рано тази сутрин 12-сет водолази от българските ВМС започнаха ново издирване, обследвайки тетраподите на варненския вълнолом с подводни фенери. Целта им беше да огледат кухините в съоръженията, където евентуално може да бъде открито тялото на детето.   Тялото на по-малкото от двете момчета - Мариян, беше открито вчера сутринта.   Радио Варна припомня, че на 15 август т.г. група от 6 деца са слезли следобед на Морска гара. Те са на възраст между 11 и 14 години. Децата са били в края на вълнолома, когато ги залива огромна вълна. Две от децата падат във водата - едното вълната изхвърля по-надалеч, другото успява да се хване само временно за един от последните тетраподи.", "date": "2018.08.17", "title": "Намерено е тялото и на второто момче, пометено на вълнолома"}
{"url": "http://epicenter.bg/article/Tsvetan-Tsvetanov-shte-otkrie-Mezhdunarodniya-festival-na-folklornata-nosiya-v-Zheravna/161503/2/0", "text": "Председателят на Парламентарната група на ГЕРБ и заместник- председател на партията Цветан Цветанов ще открие Международния фестивал на фолклорната носия в Жеравна (община Котел, област Сливен). Това съобщиха от пресцентъра на ПП ГЕРБ.   Официалното откриване на събитието ще бъде на 17 август 2018 г. (петък) от 20:00 часа. Фестивалът се провежда в местността Добромерица в Жеравна. Цветан Цветанов ще бъде придружаван от народния представител и областен координатор на ГЕРБ-Сливен Десислава Танева, кмета на Котел Коста Каранашев и ръководствата на ГЕРБ-Сливен и ГЕРБ-Котел.", "date": "2018.08.17", "title": "Цветан Цветанов ще открие Международния фестивал на фолклорната носия в Жеравна"}
{"url": "http://epicenter.bg/article/Prezidentat-shte-uchastva-v-chestvaneto-na-115-g--ot-Ilindensko-Preobrazhenskoto-vastanie-na-Petrova-niva/161508/2/0", "text": "На 18 август от 20.30 часа президентът Румен Радев ще участва в честването на 115-ата годишнина от Илинденско-Преображенското въстание в историческата местност „Петрова нива“. Това съобщиха от прессекретариата на държавния глава.   Държавният глава и върховен главнокомандващ ще приеме почетния строй на представителните роти на Националната гвардейска част и ще отдаде почит пред паметта на загиналите. Президентът Румен Радев ще произнесе слово.", "date": "2018.08.17", "title": "Президентът ще участва в честването на 115 г. от Илинденско-Преображенското въстание на Петрова нива"}
{"url": "http://epicenter.bg/article/Nova-sreshta-s-maykite-na-detsa-s-uvrezhdaniya-se-provezhda-v-Ministerski-savet/161509/2/0", "text": "Нова среща с майките на деца с увреждания се провежда в Министерски съвет. Очаква се на нея да бъдат обсъдени промените в Законa за личната помощ, предада агенция „Фокус“.   Вчера майките се срещнаха с министъра на труда и социалната политика Бисер Петков и омбудсмана Мая Манолова. По време на срещата с тях стана ясно, че Законът за хората с увреждания да бъде готов в началото на следващата седмица.   Агенция „Фокус“ припомня: В началото на месеца след среща с майките на деца с увреждания премиерът Бойко Борисов пое ангажимент да се осигурят още 150 милиона лева допълнително през 2019 година за финансиране на личната помощ и месечното подпомагане. Тогава премиерът заяви, че според информационната система над 700 хиляди хора с увреждания трябва да получат помощ, но ще бъде проверено дали всички те съществуват реално. Ден след това правителството одобри план за изпълнение на интегрирано решение за административно и социално обслужване на хората с увреждания. Предвижда се създаване и управление на регистър - профил на хората с увреждане на база информация от различни административни източници, на различно административно подчинение с възможност за достъп по електронен път.", "date": "2018.08.17", "title": "Нова среща с майките на деца с увреждания се провежда в Министерски съвет"}
{"url": "http://epicenter.bg/article/Chetiri-malomerni-paralelki-sa-sformirani-v-uchilishtata-na-Mineralni-bani/161515/2/0", "text": "Четири маломерни паралелки ще има през новата учебна година в училищата на територията на община Минерални бани. Това решение приеха на последното заседание на местния парламент общинските съветници. Деветият клас в СУ „Христо Ботев” в Караманци тази година ще бъде с 14 ученици, но отдолу идват паралелки, които са пълни, стана ясно по време на дискусията.   Три маломерни паралелки ще има и в СУ „Проф. д-р Асен Златаров” в Минерални бани. Паралелката в първи клас тази година ще бъде от 15 ученици, а шести и седми клас са съответно с по 11 и 12 деца.   Според закона, разликата от липсващите ученици до запълване на паралелките се финансира от общините.  ", "date": "2018.08.17", "title": "Четири маломерни паралелки са сформирани в училищата на Минерални бани"}
{"url": "http://epicenter.bg/article/Biser-Petkov--Do-ponedelnik-tryabva-da-imame-nov-zakonoproekt-za-promenite-v-Zakona-za-lichnata-pomosht/161517/2/0", "text": "До понеделник трябва да имаме нов законопроект за промените в Закона за личната помощ. Това каза министърът на труда и социалната политика Бисер Петков след среща с майките на деца с увреждания, която се проведе в Министерски съвет, предаде агенция „Фокус“.   „По време на срещата получихме обещание от вицепремиера Томислав Дончев за формиране на точния статут на специализирания орган за хората с увреждания, който е предвидено да бъде създаден от 2020 г. Коментирахме други отворени въпроси, свързани с финансиране на национално представените организации с критериите са представителност, на които те трябва да отговарят. Коментирахме и темата за плана за интегриране на информационните системи, които да обслужват хората с увреждания и създаване на профил за хората с увреждания. Зам.-министърът на здравеопазването Жени Начева запозна работната група с намеренията за промени по отношение на медицинските изделия с цел по-голям контрол върху тях“, каза още министър Петков и посочи, че зам.-министър Начева е уверила, че срокът за подготовката на нормативните промени ще е до края на годината.   „Всички споделяме мнението, че със законопроекта за хората с увреждания всъщност трасираме пътя за години напред – т.е. част от промените в закона ще влязат в сила още от 1 януари 2019 г., а други текстове ще влизат на по-късен етап. Сроковете за това ще бъдат доуточнени допълнително. До края на деня всеки от работната група ще може да изпрати своите предложения и в понеделник би трябвало да имаме нов законопроект за промени в Закона за личната помощ, който ще подготвяме за стартиране на процедура за обществени консултации“, коментира социалният министър.   Той обясни, че се обмисля държавната помощ за организациите на хора с увреждания да бъде в две направления. „Едното е субсидиране на представителни организации на база на ясни критерии. А друга част от финансовата подкрепа да бъде на проектен принцип“, посочи министър Петков. ", "date": "2018.08.17", "title": "Бисер Петков: До понеделник трябва да имаме нов законопроект за промените в Закона за личната помощ"}
{"url": "http://epicenter.bg/article/Chavushoglu--Ankara-ne-zhelae-problemi-s-Vashington/161518/7/0", "text": "Турция и Съединените щати биха могли лесно да разрешат проблемите си, но не и при сегашния подход на Вашингтон. Това заяви турският външен министър Мевлют Чавушоглу, цитиран от ТАСС, предаде БНР.   По време на десетото съвещание на посланиците в Анкара Чавушоглу каза още, че Турция не желае проблеми с Щатите.   Отношенията между двете страни се изостриха поради решението на президента Тръмп да въведе мита за внос на стомана и алуминий от Турция. Ключов се оказа и проблемът със съдбата на християнския пастор Андрю Брънсън, задържан в Турция за предполагаеми връзки с опита за преврат през 2016 г.  ", "date": "2018.08.17", "title": "Чавушоглу: Анкара не желае проблеми с Вашингтон"}
{"url": "http://epicenter.bg/article/Sarbiya-pokazva-pred-Vladimir-Putin-100-tanka-i-novi-raketi-/161519/7/51", "text": "Сърбия подготвя грандиозен военен парад по повод стогодишнината от победата в Първата световна война, на който пред руския президент и други световни лидери Белград ще представи най-новото си въоръжение и пред тях ще дефилират над 100 танка. Това пише белградският ежедневник „Вечерне новости“, цитиран от Агенция \"Фокус\".  Съгласно информацията на изданието, на 11 ноември на булеварда пред Палатата (Двореца) „Сърбия“ (преди на Федерацията – бел.ред.) за първи път ще бъдат представени новите системи за противовъздушна отбрана с малък и среден обхват, които трябва да бъдат доставени от Беларус като част от споразумението, което включва и закупуването на още четири изтребителя МиГ-29.  Според източниците на вестника, пред лидера на Русия и представители на още няколко страни ще бъде представен грандиозен преглед на бронирани машини и ще бъде демонстрирана военната мощ на Сърбия.  „На церемония, каквато отдавна не е виждана у нас, Армията на Сърбия ще покаже цялата си огнева мощ“, е заявил вишестоящ военен пред „Новости“ – Пред високите гости ще премине най-съвременното домашно въоръжение, както и най-новите придобивки от света“.  Както пише вестникът, това „уникално“ събитие се случва, докато се водят решаващите преговори за намиране на компромисно решение по косовския въпрос и когато се води динамична дипломация между сръбското политическо ръководство и представителите на великите сили.  Източникът на „Новости“ е посочил, че демонстрацията на военна сила в присъствието на най-голямата държава на света със сигурност ще подгрее нервите на Запада, но също така може да засили позициите на Сърбия в преговорите за Косово.  Според данните на изданието, в основата на доставянето на съвременната военна техника от Беларус е пакета за военно-техническо сътрудничество, за който са водени многомесечни преговори по линията Белград – Минск. Договорът за доставяне на самолетите и системата за ПВО вече е подписан, но поради съгласуването на техническите детайли между двете страни все още не е обявен. В следващите няколко дни ще бъдат уточнени датата и начина на доставката и съдържанието на придружаващия пакет от оръжия и части.  „Новости“ припомня, че договорът за доставката на въоръженията е постигнат миналата година по време на посещението на сръбския президент Александър Вучич в Минск, а детайлите са съгласувани в хода на директни срещи на военни делегации от двете страни.  Министърът на отбраната Александър Вулин е потвърдил, че споразумението с Беларус е близко до финализиране. Още една стъпка към по-добро сътрудничество ще бъде откриването на военно представителство на Белград в Минск.  „Беларус е много важна и приятелска страна за нас. От ръководството на тази страни получихме четири МиГ-29. Реконструкцията на тези самолети е в ход, а следващата фаза е тяхната модернизация. Разговаряхме със Сергей Шойгу за закупуването на хеликоптер. Ми-35 е уникална техника, която Сърбия никога не е имала и която ще промени много лицето на нашата армия“, цитира „Новости“ думите на Вулин.  Както коментира вестникът, договорът с Беларус е друго важно споразумение в областта на обновяването на ресурсите на сръбските въоръжени сили. Съгласно договора за военно сътрудничество с Русия, по инициатива на президента Путин преди две години е одобрено дарение под формата на шест изтребителя МиГ-29, 30 танка Т-72С и също толкова бронирани машини на пехотата БМРД-2. Тази военна техника, ремонтирана и модернизирана, ще бъде доставена до март 2019 година.  В пакета за руска военна помощ, както е потвърдил „Новости“, ще има и хеликоптери. По принцип е било договорено да се купят три многоцелеви хеликоптери Ми-17, както и четири хеликоптера Ми-35 „Летящ танк“.  „Следващата година ще бъде ключова за нашите въоръжени сили и по-конкретно за нашите военновъздушни сили. В небето на Сърбия ще лети ескадрила от 15 МиГ-29. В допълнение към руските, ще летят и девет хеликоптера „Еърбъс“, които ще бъдат на разположение не само на армията, но и на полицията“, посочват пред вестника от ръководството на сръбските въоръжени сили.  ", "date": "2018.08.17", "title": "Сърбия показва пред Владимир Путин 100 танка и нови ракети "}
{"url": "http://epicenter.bg/article/Kralitsa-Margrete-II--Rabotata-lekuva-skrabta/161524/7/0", "text": "Датската кралица Маргрете II сподели, че кончината на съпруга й е била едно трудно изпитание, но работата й e помогнала да се справи със скръбта по принц Хенрик.   В първата й публична проява след кончината на Хенрик (83) на 13 февруари, Маргрете казва, че е   Тя добави, че се чувства добре. 78-годишната кралица коментира и решението на съпруга си да не бъде погребан до нея, както повелява традицията.    изтъкна датският монарх.   Принц Хенрик, който се ожени за Маргрете през 1967 година, беше диагностициран с деменция миналата година и беше хоспитализиран през януари 2018 заради белодробна инфекция.   Източник: Дир.бг", "date": "2018.08.17", "title": "Кралица Маргрете II: Работата лекува скръбта"}
{"url": "http://epicenter.bg/article/Seriya-ot-trusove-v-Italiya--5-1-po-Rihter-predizvika-panika--nyama-zhertvi/161528/7/0", "text": "Серия от трусове предизвикаха паника в Италия снощи. Няма данни за жертви или пострадали, съобщи bTV. Трусовете причиниха щети върху инфраструктурата – напукаха се стени и балкони, необитаеми къщи в област Молизе се срутиха. Няма данни за пряко пострадали, но младо момче е с леки травми, след като скочило от балкона на жилището си.  По данни на италианската сеизмологична агенция най-силният от деветте труса е бил с магнитуд 5,3 по Рихтер, а следващият по сила - с 4,4.", "date": "2018.08.17", "title": "Серия от трусове в Италия: 5,1 по Рихтер предизвика паника, няма жертви (Видео)"}
{"url": "http://epicenter.bg/article/Ministarat-na-otbranata-i-nachalnikat-na-razuznavaneto-na-Turtsiya-na-iznenadvashta-vizita-v-Moskva-/161538/7/0", "text": "Министърът на националната отбрана на Турция Хулуси Акар и началникът на Националната разузнавателна организация (МИТ) Хакан Фидан пристигнаха на изненадващо посещение в Русия, предаде Анадолската агенция, цитирана от Агенция \"Фокус\".  Частният им самолет кацна на летище Москва и те бяха посрещнати с военни почести.  Проведени са срещи с министъра на отбраната на Руската федерация Сергей Шойгу и с други руски официални лица, посочва още Анадолската агенция.  Ненадейната визита се случва на фона на все по-обтегнатите отношения между Анкара и Вашингтон. САЩ критикуват турското ръководство заради продължаващия арест на пастор Андрю Брънсън.  Президентът Доналд Тръмп наложи по-високи мита на вноса на алуминий и стомана от Турция, Анкара отвърна с реципрочни мерки. В резултат от кризата турската лира претърпя рекорден спад, което предизвика опасения за състоянието на турската икономика и финанси.  ", "date": "2018.08.17", "title": "Министърът на отбраната и началникът на разузнаването на Турция на изненадваща визита в Москва "}
{"url": "http://epicenter.bg/article/Krizata-mezhdu-Vashington-i-Ankara-tlaska-Turtsiya-v-pregradkite-na-Rusiya-i-ES--Obzor--/161543/7/51", "text": "В момента Турция и САЩ преживяват криза в отношенията си, след като Вашингтон наложи санкции на двама министри от турското правителство за това, че не са освободили американския пастор Андрю Брънсън, обвинен за връзки с терористични организации в Турция. Миналия петък президентът на САЩ Доналд Тръмп ожесточи атаката срещу Анкара, като увеличи вносните мита за алуминий и стомана от Турция, което предизвика рязко обезценяване на турската лира спрямо долара.  В отговор в сряда Турция увеличи митата за редица продукти от САЩ, включително алкохол, цигари и коли. В същия ден Катар обеща да отдели 15 милиарда долара за инвестиции в Турция, което доведе до частично възвръщане на позициите на турската лира.  Първоначалната ескалация не доведе до сближаване на позициите между Анкара и Вашингтон и в последните дни страните продължиха да си нанасят удари според възможностите.  Министърът на финансите на САЩ Стивън Мнучин обяви, че САЩ са готови да предприемат допълнителни мерки срещу турското правителство ако то не освободи арестувания американски пастор.  Американският президент Доналд Тръмп пък отправи тази нощ нова заплаха срещу Турция. В 02.30 часа турско време (20.30 часа в САЩ) той директно заяви, че ще „ограничи отношенията с Турция”. „В продължение на дълги години Турция се възползваше от САЩ. Сега продължава да държи като подсъдим и задържан един прекрасен пастор, който представлява страна ни като голям патриот. Няма да плащаме нищо за освобождаването на този невинен човек; отиваме към ограничаване на отношенията“.  От Белия Дом осъдиха Турция за това, че е увеличила митата върху американски стоки. Говорителят на американския държавен глава Сара Сандърс заяви, че „определено е жалко, че Турция е наложила митата и това е стъпка в грешната посока. Митата, наложени на Турция от САЩ, са свързани с интересите на националната сигурност. Техните са в отговор на това“. Освен това тя посочи, че дори и Брънсън да бъде освободен, митата върху стоманата ще останат.  Въпреки уверенията на турските власти, че са преодолели срива на лирата и подобряването на курса ѝ спрямо долара в петък сутринта на ниво 1 ЩД = 5.81 т.л., днес валутните курсове на щатския долар твърдо са над 6 т. л., а на еврото гравитират около равнища от 7 т.л.  Специалистите посочват, че вниманието на инвеститорите ще бъде привлечено след закриването на валутната търговия към две важни събития. Първо, очакваното оповестяване на оценките на рейтинговата агенция „Стандард енд Пуърс” за икономиката на Турция. Второ, дипломатически и други информации от САЩ за отношенията с Анкара, посочва още NTV.  Сегашният пореден срив на турската лира е в резултат от заплахите на САЩ за нови санкции, ако американският проповедник Ендрю Брънсън не бъде незабавно пуснат на свобода. Има също така силни опасения и очаквания за налагането на значителна глоба от Федералния резерв на турската държавна банка Халкбанкасъ заради пробива на наложеното на Иран ембарго.  Анкара обаче се опитва да отвърне на финансовия удар и чрез дипломатически средства. Държавният глава на Турция Реджеп Тайип Ердоган и френският президент Еманюел Макрон са постигнали съгласие за укрепване на двустранните търговски отношения.  Разбра се още, че в рамките на септемврийската среща на върха между Русия, Турция и Иран в Техеран ще се състоят отделни преговори между президентите Владимир Путин и Реджеп Таийп Ердоган. Освен това в петък нистърът на националната отбрана на Турция Хулуси Акар и началникът на Националната разузнавателна организация (МИТ) Хакан Фидан пристигнаха на изненадващо посещение в Русия.  „САЩ не знаят кои са истинските им приятели“, заяви Чавушоглу пред репортерите в хода на заключителната си реч на 10-ата посланическа конференция в столицата Анкара.  „Не можем да сме доволни от това, че имаме проблеми със САЩ. Можем да ги разрешим лесно, но не и при сегашната позиция на САЩ“, посочи министърът и обяви, че ще участва в неформалната среща на външните министри от ЕС на 30 август във Виена, като обясни, че Турция иска да развива отношенията си със Съюза и се чувства „част от семейството“.   ", "date": "2018.08.17", "title": "Кризата между Вашингтон и Анкара тласка Турция в прегръдките на Русия и ЕС (Обзор) "}
{"url": "http://epicenter.bg/article/Atina-klekna-na-Berlin-za-vrashtaneto-na-migranti-/161549/7/0", "text": "Германското правителство съобщи, че Гърция се е съгласила да приема обратно мигранти, които първо са получили убежище в страната и по-късно са се появили на границата на Германия с Австрия, пише електронното издание на вестник Kathimerini, цитирано от Агенция \"Фокус\".  Споразумението за връщане ще се разпространи върху мигрантите, регистрирани в Гърция по системата Eurodac – базата данни с отпечатъци на Европейския съюз, съобщи говорителят на Министерството на вътрешните работи на Германия.  „Постигнахме споразумение с Гърция. Вътрешните министерства стигнаха до съгласие и сме на прага да го финализираме. Остава единствено официалната размяна на писма. Вече сме в договор“, заяви Елеонор Петерман.  Тя потвърди, детайлите за сделката ще бъдат обявени публично след официалното й подписване.  Петерман добави, че очаква подобно споразумение да бъде постигнато и с Италия.  „Катимерини“ припомня, че миналата седмица същите условия бяха договорени между Берлин и Мадрид.  ", "date": "2018.08.17", "title": "Атина клекна на Берлин за връщането на мигранти "}
{"url": "http://epicenter.bg/article/Dvama-ubiti-i-chetirima-raneni-imami-pri-bezrazborna-strelba-v-Iztochna-Turtsiya/161550/7/0", "text": "Има двама убити и четирима ранени имами при безразборна стрелба по време на заседание на мюфтийство в околия Терджан на провинция Ерзинджан в Източна Турция, предаде информационната агенция Догу хабер ажансъ (ДХА), цитирана от „Фокус“.   Нападателят е служител в мюфтийството – Фатих А. По неизвестни причини е открил безразборната стрелба в салона на местното околийско управление (каймакъмлъка).   На място са застреляни имамът Расим Кълъч и ваизът Ерсин Каган. Ранени са и други четирима имами, настанени на лечение в болница.   След стрелбата нападателят е успял да избяга и в момента се издирва, посочва още ДХА.  ", "date": "2018.08.17", "title": "Двама убити и четирима ранени имами при безразборна стрелба в Източна Турция"}
{"url": "http://epicenter.bg/article/Putin-otiva-na-svatba-v-Avstriya--Shte-predizvika-li-politicheska-burya-vav-Viena-/161555/7/0", "text": "Руският президент Владимир Путин отива в събота на сватбата на 53-годишния министър на външните работи на Австрия Карин Кнайсел, съобщи в. „Таймс“.  Анализаторите се озадачени, че руският президент е приел поканата, защото е известно, че той рядко приема покани за подобни събития. Например през 2015 г. той не отиде на сватбата на своя прессекретар Дмитрий Песков, макар че съпругата му Татяна Навка каза, че президентът е бил поканен. Предстоящото посещение на Путин в Австрия е второто за това лято. Освен това няма информация, че руският президент е приятел с Кнайсъл или с нейния бъдещ съпруг – 65-годишния бизнесмен Волфганг Майлингер.  Визитата на Путин трябва да демонстрира укрепващите връзки между Москва и Виена. Кнайсел беше назначена за министър на външните работи през декември, тя е от дясната Партия на свободата. Неин съпруг ще стане 65-годишният бизнесмен Волфганг Майлингер.  Сигурността на празничното събитие ще бъде осигурявана от австрийски командоси.  Пристигането на руския президент Владимир Путин на сватбата на 53-годишния министър на външните работи на Австрия Карин Кнайсел през уикенда може да нанесе сериозен удар по имиджа на австрийското правителство, пише в. „Таймс\", цитиран от БГНЕС.  Партията на свободата е в коалиционното правителство с Австрийската народна партия. През 2016 г. ПС подписа споразумение за сътрудничество с пропутиновата партия „Единна Русия“. Тя призовава Евросъюза да отмени санкциите срещу Русия. От партията са се изказвали нееднократно положително за Путин за неговата позиция по отношение на традиционните ценности и борбата с международния тероризъм, отбелязва „Таймс“.  Неотдавна австрийският канцлер Себастиан Курц заяви, че Австрия е готова да стане мост между Русия и западните държави.  Според преподавателя по политически науки в университета в Инсбрук Герхард Мангот визитата на Путин в Австрия има няколко стратегически цели.  „Първо, това е стремежът на Путин да си създаде образ, който да показва, че той не се намира в политическа изолация – него много го очакват в Австрия. Второ, той иска да поддържа австрийската Партия на свободата, която симпатизира на Москва“.  В същото време според Мангот пристигането на Путин ще нанесе удар по авторитета на австрийското правителство, особено в момент, когато страната председателства Европейския съвет.  „Това вреди на стратегията на канцлера Курц, който иска да позиционира Австрия в качеството на честен и непревзет посредник между Европа и Русия. Но никой няма да повярва в това. Австрия изглежда като троянски кон, който представлява интересите на Русия“, смята политологът.   Подобна визита на руския президент е във вреда на Австрия, тя събужда подозрения, че страната е \"троянски кон на Русия в ЕС\", подчерта австрийският политолог Герхард Мангот в интервю за агенция dpa. По думите му, поканата от страна на Кнайсел дава възможност на Путин да демонстрира, че не е в изолация, а напротив - среща радушен прием в обществото на държава от ЕС.   Карин Кнайсел е излъчена за поста на външен министър от австрийската Партия на свободата, за която има данни, че е свързана с партията на Путин \"Единна Русия\", напомня Би Би Си.   Междувременно австрийските медии напомнят, че визитата на Путин във Виена преди два месеца е струвала на австрийските данъкоплатци 423 хиляди евро.   В отговор на вълната от критики представител на австрийското министерство на външните работи определи предстоящото посещение на Путин като \"работна визита\" и посочи, че руската страна ще поеме разходите за нея. Същевременно, в противоречие с изявлението за работния характер на посещението, от министерството твърдят, че това ще бъде \"лична визита на частно празненство\", от която \"не следва промяна във външнополитическата позиция на Австрия\".   \"Как трябва да приемат по света Австрия в ролята на посредник, ако е очевидно, че между външния ни министър и руския президент има близки отношения\" - попита депутатът от австрийския парламент Бруно Росман, от опозиционната партия \"Списъкът на Пилц\". Припомняме, в момента Австрия е председател на ЕС.", "date": "2018.08.17", "title": "Путин отива на сватба в Австрия! Ще предизвика ли политическа буря във Виена?"}
{"url": "http://epicenter.bg/article/Slovenskiyat-parlament-utvardi-bivshiya-komik-Marian-Sharets-na-premierskiya-post-/161558/7/0", "text": "Парламентът на Словения одобри назначаването на Мариан Шарец за нов министър-председател на страната, предава Reuters, цитирана от Агенция \"Фокус\".  Бившият комик, който оглави партията „Листа на Мариан Шарец\", е на път да състави правителство на малцинството, с което най-накрая да бъде сложен край на дългия политически застой в страната, последвал след последните парламентарни избори.  40-годишният Шарец е най-младият премиер в историята на Словения. Той бе утвърден на поста с подкрепата на 55 депутати в 90-местния парламент.  Шарец, бивш кмет на населено място в Северна Словения, има 15 дни, за да успее да състави кабинета си. В него ще влизат пет партии – леви и лявоцентристки.  Водената от него политика ще зависи от подкрепата на партията „Левица“, която подкрепи Шарек, но отказа да участва в коалицията. Заедно петте партии от коалицията имат 45 места в парламента. С деветте места на „Левица“ новото правителство ще има тънко мнозинство в законодателния орган в Любляна.  Анализаторите вече прогнозираха трудно начало за новото правителство, като се имат предвид противоречивите платформи на партиите в него.  Агенцията припомня, че парламентарните избори в Словения, проведени на 3 юни, бяха спечелени от бившия министър-председател Янез Янша. Крайнодесният политик обаче не успя да си гарантира мнозинство в парламента.  ", "date": "2018.08.17", "title": "Словенският парламент утвърди бившия комик Мариан Шарец на премиерския пост "}
{"url": "http://epicenter.bg/article/Karin-Knaysel---kritik-na-Merkel-i-Yunker--pokani-Putin-na-svatbata-si--I-toy-prie--/161559/7/0", "text": "Руският президент ще бъде гост на сватбата на австрийския външен министър Карин Кнайсл в събота - същият ден, за който са предвидени преговорите му с германския канцлер Ангела Меркел в замъка Месберг край Берлин.  Коя е Карин Кнайсел и с какво предизвика вниманието на Путин?  Карин Кнайсел е израсла в Аман, където баща й е работил като пилот за йорданска авикомпания. Завършва право и арабистика, познава Близкия изток и американската политика в региона, била е наблюдател за много европейски издания.  През 1990 постъпва на дипломатическа служба и работи в Париж и Мадрид. През 1998 напуска службата и по-късно в книгите си критикува отсъствието на задълбочен анализ в дипломацията като изтъква, че в нашия скоростен свят работата на дипломатите и прессекретарите им създава впечатление за спектакъл.  Застава начело на австрийското министерство на външните работи в коалиционното правителство на Австрийската народна партия (АНП) и Австрийската партия на свободата (АПС). За Австрийската народна партия известната публицистка стана компромисен кандидат, защото има опит в дипломатическата работа. Но нейните политически изявления в миналото бяха много по-малко дипломатични”, посочва ORF.  Специалистка по Близкия изток, тя активно критикуваше миграционната политика на ЕС и председателя на Еврокомисията. Кнайсел е безпощадна и към германския канцлер Ангела Меркел, чиято любима работа, според нея, са \"безгрижните” селфита с бежанци. На ЕС му додея от провалите в миграционната политика и тя нарече ръководителя на Европейската комисия Жан-Клод Юнкер \"циничен властелин” и \"грубиян”, изтъква ORF.  В разгара на миграционната криза Кнайсел обичаше да прави гръмки изявления, след които я обвиняваха в робуване на стереотипи. След скандалната новогодишна нощ в Кьолн тя заяви, че сред бежанците има прекалено много мъже, защото това е икономическа миграция, а 80% от мигрантите са млади хора между 20 и 30 години.  Годеникът ѝ е Финансистът Волфганг Майлингер - непознат в австрийското общество, до момента, в който Кнайсл стана външен министър през декември. Оттогава той я придружава на повечето светски събития, пише австрийскят в. \"Куриер\".  През 2001 г. бизнесмен, тогава консултант, който работи за инвестиционния фонд \"Ариконсулт\", поема дейността за Германия на известния в тези среди предприемач Йенс Ерхард. Преобразува компанията му в бизнес с над 1000 служители в най-добрите си времена.  В интервю за вестника той разказва, че невинаги е бил толкова успешен - например опитал да разработи инвестиционен проект в областта на възобновяемата енергия в партньорство с Техническия университет на Виена, но не успял да привлече нужните 30 млн. евро, които били необходими.\"  Новината за присъствието на Владимир Путин на сватбената церемония във винарна в южната провинция Щирия бе потвърдено от говорителя на Кремъл. Според прессекретаря Дмитрий Песков президентът ще спре в Австрия по пътя към Берлин, за да присъства на сватбата. \"Ще наминем и ще поздравим,\" казва Песков, цитиран от \"Интерфакс\". Преди това за гостуването му написа австрийският в.\"Кронен цайтунг\", забелязал неочаквано раздвижване в дейността на \"Кобра\" - местната полицейска част за борба с тероризма. От командването на частта вече били провели няколко подробни разговора с Кнайсл и годеника ѝ Волфганг Майлингер и подготвяли разполагане на сднайперисти в околността.  Путин ще пристигне на летището в Грац, след което ще бъде ескортиран до сватбата.", "date": "2018.08.17", "title": "Карин Кнайсел - критик на Меркел и Юнкер, покани Путин на сватбата си. И той прие! "}
{"url": "http://epicenter.bg/article/SASht-se-izteglyat-ot-stabilizatsionniya-fond-za-Siriya-/161566/7/96", "text": "Администрацията на президента Доналд Тръмп изглежда ще прекрати финансирането на стабилизационния фонд за Сирия като част от решението на лидера на Белия дом да изтегли САЩ от разкъсваната от гражданска война близкоизточна държава, съобщава Washington Examiner, цитиран от Агенция \"Фокус\". Изданието подчертава, че информацията бе обявена само ден, след като Саудитска Арабия обеща 100 млн. долара за подкрепа на международната коалиция срещу „Ислямска държава“.  Конгресът бе информиран за решението от служители на администрацията, които поясниха, че 200-те милиона долара, отпуснати по-рано за стабилизиращи програми в Сирия, ще бъдат пренасочени към други. Решението бе предшествано от преразглеждане на финансирането, започнало през март, малко след уволняването на Рекс Тилърсън от поста държавен секретар на САЩ.  Говорителят на Държавния департамент Хедър Науърт заяви, че няколко „коалиционни партньори са направили обещания и принос през последните месеци\", за да подкрепят усилията на САЩ да се противопоставят на ислямистката терористична групировка в Сирия.  „Този значителен принос ще играе ключова роля в усилията на коалицията да съживи общности като Ракка, които са били опустошени от терористите\", подчертаха на свой ред от дипломатическата мисия на Рияд във Вашингтон. Според изявлението, парите ще бъдат използвани за „възстановяване на средствата за препитание и основни услуги в областта на здравеопазването, селското стопанство, електричеството, водоснабдяването, образованието, транспорта и отстраняването на руините\".  Външното финансиране от Саудитска Арабия и други съюзници е основната причина, поради която президентът Тръмп е решил да изтегли допълнителните 200 милиона долара, които Вашингтон планираше да похарчи в Сирия.  По-рано държавният глава на САЩ увери, че иска да изтегли страната от Сирия. Съобщено бе, че на мястото на американските сили ще бъдат обучени арабски части, които един ден биха могли да заменят американските войски в Сирия и да помогнат за стабилизирането на региона след победата над „Ислямска държава“. През април Тръмп нареди на Пентагона да започне изтеглянето на две хиляди американски военнослужещи, които понастоящем още са разположени в Сирия.  ", "date": "2018.08.17", "title": "САЩ се изтеглят от стабилизационния фонд за Сирия "}
{"url": "http://epicenter.bg/article/Ivan-Granitski-za-Stoyan-Zaimov--Sin-na-mayka-Balgariya/161521/6/0", "text": "    1   Рядко един човешки живот е бил насищан с толкова много събития, превратности и изпитания. Сякаш някаква неизтощима енергия извира от импулсивната и темпераментна фигура на Стоян Заимов и го тласка към неизвестното. От мига, в който шестнайсетгодишният юноша се среща с Апостола на националната революция Васил Левски в Стара Загора, той се обрича на революционна дейност за освобождение на поробеното си Отечество.   Заимов е определен за главен апостол на Врачанския революционен окръг. На 18 май 1876 г. той се опитва да запали огъня на въстанието във Враца с неколцина екзалтирани българи, но още на следващия ден нахлуването на многолюдна турска войска под командването на Хасан паша в града охлажда твърде бързо желанието на врачани за революционни действия. Заимов е заловен и осъден на смърт, но поради възкачването на престола на султан Абдул Хамид смъртната присъда е отменена. Така главният апостол на Врачанския революционен окръг поема пътя на доживотното заточение – към палестинската крепост Сен Жан д'Акр.   Следосвобожденският период от живота на Стоян Заимов не е по-спокоен: учи в Педагогическия институт в Москва, учителства във Варна и Кюстендил, за кратко време е окръжен управител в Шумен и Стара Загора, а по-късно заради неизменното си русофилство подлаган на гонения от стамболовистите и принуден да емигрира в Русия. Въобще няма да сгрешим, ако кажем, че вътрешното неспокойствие и пламенност са първите същностни черти на неговата натура. Към баща му (заклан от турците на връщане от Цариград) и сина му (разстрелян от монархофашизма през 1942 г.) съдбата не е така благосклонна, а самият той, Стоян Заимов, доживява до осемдесетгодишна възраст. В живота му се вместват всички важни обществено-политически събития от родната ни история от края на ХIХ и началото на ХХ столетие – той е техен съвременник, тътенът им минава през неговото сърце. И през всичките тия години той съхранява жива цялата поривистост и неизтощимост на характера си.   Малцина от народните ни дейци са проявявали такава твърдост на духа и такава издръжливост пред моралната ерозия на годините, както Заимов. В следосвобожденската действителност – време на девалвация на националните идеали, време, по думите на Захарий Стоянов, “само за гечинмек”, време, когато над всичко се разнасят вълчите прищраквания на сделките и гешефтите, Заимов запазва непокътната възрожденската си честност и безкористност.   Оставил револвера и камата, бившият народен апостол захваща перото. Пред очите му в освободена България израстват нови “герои” – не ония, които се хвърляха в революционните съзаклятия, а тъмни личности, черноборсаджии, лъжепоборници, преуспяващи спекуланти, политически гьонсурати и др. И Заимов вижда своя дълг пред Отечеството с емоционалната сила на документа, спомена, мемоара да възкреси светлото време на революционната борба, героичното време на дейността на българските тайни революционни комитети.    2   Стоян Заимов оставя твърде обемно литературно наследство – книги, статии и спомени, разпръснати из периодичния и ежедневния печат. През 1925 година дори възниква идеята това наследство да бъде събрано в 12 тома съчинения, но тя остава нереализирана.   Несъмнено от всичко, излязло изпод перото на Заимов, най-значими и с най-голяма – повече историческа, отколкото литературна – стойност са мемоарите му, образуващи поредицата с общото заглавие “Миналото. Очерки и спомени из деятелността на българските тайни революционни комитети от 1869–1877 год.”. Първоначално той смята да издаде “Миналото” в 12 книги, но от тях излизат само четири. Първото издание се печата във Варна през 1884–1888, а през 1898–1899 г. в Пловдив, в печатницата на Христо Г. Данов, излиза и второто издание, значително променено в композиционно и съдържателно отношение. Сега то е в три книжки, като най-съществените моменти от първата книжка на първото издание са вмъкнати в книга трета.   Безспорно за нас по-голям интерес представлява второто издание на “Миналото”. В него авторът е внесъл множество поправки за фактите и събитията, които описва, отстранил е и някои повторения. Десетте години, които делят двете издания, явно се оказват благоприятни за засилване историко-фактологическата стойност на Заимовите мемоари. “Миналото” пресъздава картината на един съдбовен за нашата история период. Първата книга обхваща дейността на революционните комитети в Тетевенско и Орханийско, революционната активност на Димитър Общи и убийството на дякон Паисий, втората – обира на турската хазна в Арабаконашкия проход през 1872 г. и залавянето на Д. Общи, а третата – тракийското съзаклятие с дейността на Атанас Узунов, Петър Берковски и самия Заимов. Най-ценни са сведенията, които ни дава Стоян Заимов в третата книжка. Първо, защото за тракийското съзаклятие днес почти не разполагаме с други исторически източници, и, второ, поради факта, че мемоаристът сам участва в това съзаклятие, следователно в описанието си е максимално точен и автентичен.    3   Мемоарите на Ст. Заимов остават в могъщата сянка на Захарий-Стояновите “Записки по българските въстания”. Те не притежават тяхната конкретна историческа и фактологическа наситеност, нито блясъка на художествените им внушения, нито неподражаемият им епически мащаб, но след Захарий Стоянов Заимов е втората основна фигура в нашата мемоаристика от края на ХIХ век. Без неговите спомени, очерци за революционни дейци, мемоари картината на националноосвободителните ни борби би била значително по-бедна и неясна. Наистина в “Миналото” има доста страници, където желанието за белетризиране е подвело автора и е хвърлило сянка върху фактологическата страна на повествованието, но като цяло мемоарите на Заимов пресъздават вярно емоционалната атмосфера на революционните борби, извайват пред нас живо и пълнокръвно образите на немалко дейци от тайните революционни комитети.   Фразата у Стоян Заимов е широко разгърната, често с богати асоциативни разклонения, някъде тя дори е метафорично обагрена, но също така и претрупана с пояснения, повторения – нещо, което намалява художественото є въздействие и затруднява четенето.   Въпреки това обаче много епизоди – например убийството на дякон Паисия, обирът в Арабаконашкия проход, залавянето на Димитър Общи и държанието му в затвора и пред съда, покушението срещу хаджи Ставри и т.н. – са предадени така колоритно и живо, че завладяват и заразяват емоционално.   След като се появяват четирите книжки от първото издание на “Миналото”, Заимов продължава да публикува нови откъси в списанията “Денница”, “Искра”, “Мисъл”, но по неизвестни причини не ги събира в книга от своята поредица. През 1895 година обаче той включва към поредицата книгата си “Миналото. Етюди върху Записките на Захарий Стоянов”. През същата година издава и “Васил Левски. Кратка биография, написана по повод откриването на паметника (на Апостола)”. Но макар и тази биография да има пет издания приживе на автора, тя значително отстъпва място на “Миналото” – и като биографичен източник (поради многото неточности и грешки, както и едностранчивото осветляване образа на Левски), и като литературно произведение. Така няма да сгрешим, ако определим “Миналото” за истински значимото, непреходното произведение на Стоян Заимов.   През 1907 година Заимов издава “Пътни бележки за светите места на признателна България”, а през 1912 г. три книги под общото заглавие “Светите места на признателна България”, в които говори за изграждането на паметниците, посветени на руската освободителна армия, а също така и за местностите на по-важните сражения по време на Руско-турската война.   Повечето от значимите личности от периода на националноосвободителните ни борби са били изтъкани от противоречия. Динамичен и изпълнен с противоречия е и животът на Стоян Заимов. Но този живот без остатък е посветен на Отечеството, на майка България. Ето защо българската история ще съхрани и не ще позволи на времето да покрие с ръждиви петна образа на националреволюционера, на народния апостол и мемоариста на едно драматично барутно време Стоян Заимов.  ", "date": "2018.08.17", "title": "Иван Гранитски за Стоян Заимов: Тътенът минава през неговото сърце"}
{"url": "http://epicenter.bg/article/Lyubcho-Georgievski--Priyateli--ne-si-pozvolyavayte-da-gubite-Zaev--vtori-takav-shte-doyde-sled-20-30-g-/161529/11/33", "text": "В продължение на близо три десетилетия се опитвам в Македония да въведа нов подход към българската политика, но и да инициирам ново четене на македонската история за отношенията ни с българския народ. През тези двадесет и осем години критиките ми бяха насочени най-вече към македонските митологии, лъжи или исторически фобии.  В този смисъл мога да призова моя личен принос към определена част от македонските граждани да променят своето съзнание, за да започнат без предразсъдъци да гледат на нашите български съседи. Ето защо сега си давам правото да извърша сериозна критика към българската политика към Република Македония. А именно, аз съм свидетел на прилагането на напълно непринципна политика, поставена напоследък от нашите приятели от източната страна.  За да бъде парадоксът по-голям, това се случва, когато като министър-председател на Република Македония дойде един прагматичен политик, човек, който с лекота подписа договора за приятелство с Република България, който постоянно дава доброжелателни изявления, че иска да бъде приятел с България, правейки огромни смели стъпки в тази посока; въпреки че в собствената си партия има голяма съпротива срещу неговата политика; въпреки че има огромна опозиция от страна на силната ВМРО-ДПМНЕ, която не престава да призовава за \"сключения вреден договор с България\"; въпреки че е изложен на критика за подписания договор от историци, журналисти и различни независими интелектуалци.  И нека не забравяме, че македонските социалдемократи са създали антибългаризма в Македония. И тъкмо поради това в момента, когато в западна съседка имате най-добрият премиер, който има разбиране и инициатива нещата с България да се развиват, ние сме свидетели на една крайна арогантност, наглост, демонстриране на напълно непознаване на вътрешните състояния в Македония и дълбоко подкопаване на позициите на своя приятел.  Събитията се движат сякаш на филмова лента. Първо беше измислен проблемът с името Северна Македония. Дали това име е застрашило българските национални интереси? Да не забравяме, че името \"Северна\" не изпълва с ентусиазъм македонците, а идва след три десетилетия трудни преговори с гърците. А когато стане необходимо да се промени името на държавата, е необходимо да се запази поне определено достойнство, аналогично на подобни примери в международната политика.  Съгласен съм, че някакви крайни националисти могат да злоупотребят с представката \"Северна\" с иредeнтистки цели, но същото тълкуване може да се прави и на името Горна или Вардарска Македония, а най-вече ако не се промени, а си остане Република Македония. Че това е най-убедително, го потвърждават нагласите на самите гърци, които в името Република Македония виждат най-големия иредентизъм.  Да не забравяме, че Република България първа призна името Македония на нашата страна, но и да не заобикаляме българските политици, които от три десетилетия мълчат за едноименното гръцко монополизиране на същото име. Колко лесно политиката на България позволява да се консолидира монополът на името Македония в интерес на гръцката кауза.  През ХIХ и началото на ХХ век България бори ли се с Гърция заради монопола на името на Македония? След това се появи проблемът с македонската православна църква. Съжалявам, че в нашия източен съсед мнозинството не разбра колко смело е направила македонската православна църква, като инициира Българската православна църква да я разпознае като църква-майка. Тази идея имаше привърженици, но имаше и много цинични и саркастични анализи.  Коментарите, които проследих: \"нека бъде разпусната като църква и да се претопи в БПЦ\" свидетелстват само колко малко е известно положението в Македония. След това по време на посещението на президента на Република Македония, Георге Иванов (чийто постоянен критик бях в продължение на десет години), се получи неудобство. Въпреки че пристига по покана на Република България, той се изправи пред грубо затворената врата на кабинета на премиера, което беше аргументирано с някои вътрешни македонски условия. За такава грубост в международната дипломация не съм чувал дълго време.  Трябва да се знае, че това не е само личен акт към определен политик, но и отношение към институцията на президента на съседна държава. Освен това станахме свидетели на няколко изказвания от моя личен приятел Ангел Димитров, който със своите основни позиции също така гарантира, че комисията по обща история скоро ще се провали, така че трудно ще се стигне до сближаване на нашите истории.  А до върха се стигна с изживяването с премиера Зоран Заев.  Отначало се замислих къде е неговата грешка?! Илинденското въстание било македонско? После дойде, сякаш координирано, клане от страна на най-големите български политици и голям брой анализатори и журналисти. Значи ли това, скъпи съседи, че имаме нова забрана за употреба, този път с македонското прилагателно?  Имаме ли някакви нови проблеми, които никога не са съществували, дори в българската историография? Сега, когато започваме да говорим за едно съществено сближаване, някой измисля проблеми, които не съществуват дори в най-крайните български среди. Нима тепърва трябва да се обяснява, че всичко, което се е случило на територията на Македония, може и се подразбира да бъде наречено македонско. Нима тракийските паметници на територията на България не са български?  Но проблемът не е само в географското определяне, но и съдържа съществено измерение. Ако Илинденското въстание е водено от организация, която се нарича македонска, ако крайната цел е автономия на Македония, не можем ли да го наречем македонско? Впрочем, ако Илинденското въстание не е македонско, защо през тридесетте години на ХХ век българската комунистическа партия притисна Коминтерна да признае македонската нация, което беше тяхна политика почти три десетилетия.  Ако Илинденското въстание не беше македонско, би ли имало днес самостоятелна и независима Македония с пълна подкрепа на нейните граждани? През 1900 година един от нашите съвместни писатели Войдан Чернодрински, роден в Македония и живял и умрял в София, написва драмата \"Македонска кървава сватба“. В новото издание, как би било по-подходящо да се постави заглавието, само \"кървава сватба\" или \"българска кървава сватба\"? Същият автор през 1904 г. пише и драмата \"Македонско въстание\".  Забранявайки ни прилагателното \"македонски\", означава ли, че вече нито Охридското, нито Тиквешкото въстания ще ги наричаме македонски? А какво правим с македоно-одринското опълчение? Какво ще правим с единадесетата македонска дивизия? Какво ще правим с македонската имиграция в Америка, както я нарича и Ванче Михайлов, но и от Георги Пирински?  Как ще кръстим „Македонския научен институт“ и неговия вестник \"Македонски преглед\"? Как ще се справим с \"македонските братства\", съществували във всеки град в България? Или пък с Македонската патриотична организация /МПО/ в САЩ и тяхното издание \"Македонска Трибуна\"?  Скъпи приятели, във вашите ежедневни политически изчисления между правителството и опозицията представихте безпринципно Македония. Отворете вашите собствени историографии и ще срещнете хиляди места, в които се използва описателното прилагателно \"македонско\".  И накрая отново ще ви напомня, че в лицето на премиера Заев имате прагматичен приятел. Не си позволявайте да губите неговата привързаност, защото може би в момента той е единственият политик, готов да се извини за нещо, което не е направил погрешно.  Ако той падне, докато се появи втори като него, ще чакате две или три десетилетия!  И на края, оставете историческите декларации на страна, ами вижте, че на ГКПП Делчево - Благоевград има постоянно задръстване, а през уикендите и по празниците хората чакат и по няколко часа.  Тъй като теснината е изключително от ваша страна, отделете от бюджета 50 хил. евро, за да направите още една лента, така че гражданите да могат да пътуват и да общуват свободно.   ", "date": "2018.08.17", "title": "Любчо Георгиевски към българите: Приятели, не губете Заев, втори такъв ще дойде след десетилетия!"}
{"url": "http://epicenter.bg/article/Mirela-Kostadinova--Poslednoto-letuvane-na-Vazov---sreshti--veselbi-i-razhodki-v-Trevnenskiya-balkan/161533/11/105", "text": "  По онова време изглежда било модно да се анкетират големите хора на България. В една такава анкета, която прави проф. Иван Шишманов, попитал Иван Вазов коя е любимата му миризма. Той отговорил: „От планински босилек мирис“. Изглежда, че и това благовонно ухание тръгнал да дири в Тревненския балкан през горещите августовски дни на 1921 година, където прекарал две седмици. Далече от столицата, прахта и суетата, по-близо до тишина и хлад.  Намеренията му били да иде в Кръстец, където имало хотел, но във влака разбрал, че „тоя хотел бил „реквизиран“ от горските чиновници, а за „излетачи“ нямало място“. Посред нощ, на 6 срещу 7 август, Вазов пристигнал в Плачковци. Слиза на перона. Никой не обръща внимание на величествената му фигура. С гарсонетка, с бастун в едната ръка, с куфар в другата. Посрещачи – няма.  Гостът тръгва и се озовава на малкото площадче – пред входа на хотел „Търговски“. Посреща го бай Митю – хотелиер от Трявна. Въпреки, че хотелът се пръска по шевовете от летуващи, той намира място за скъпия гост.  На следващата сутрин бай Митю разглася из селото за дошлия поет. Телефонира на директора на мината инж. Маринов, който изпраща вагонетка, за да вземе писателя.  Посрещачи са Маринов, съпругата му и минния касиер. Поднасят букет и извинения за станалото недоразумение.  Отправят се към коксовите пещи. Работниците провеждат кратък разговор с поета. Младият директор на каменовъглените рудници любезно поканил Вазов в дома си, който се намирал на няколко километра от Плачковци. Тази долина местните някога наричали Гръбчево, но управниците на мините заменили името с „Българка“. „Тоя дом с една весела архитектура, наумяващ европейска вила с всички изгоди за живота, е като един вълшебен дворец, издигнат от ръката на магесник сред тая усойна и зелена планина“, пише Вазов във „В пазвите на Балкана“.  Учителят от Трявна Богомил Даскалов разбрал за идването на Вазов. С картичка се гласял да покани достолепния гост да посети дома му, известен с резбованите тавани. Тъкмо се гласял да изпише картичката, влезнал в двора му слугата от хотел „Борис“ и попитал кога ще приеме поета:“Когато е удобно на господин Вазова“, отвърнал той. Дал му картичката, за да я отнесе при адресата.  Скоро Иван Вазов пристига с файтон и трима свои приятели. По стара тревненска традиция му сервират сладко от ягоди, сливовица и плодове. Поетът се шегувал, разказвал колко е доволен от видяното в Трявна: “По много неща Трявна ми напомня Сопот и много скърбя, че по-рано не съм могъл да идвам тук, а особено лете“ – със съжаление казал той.  Заинтересувал се от бита на тревненци, от миналото на града. Оживено разпитал за Петко Р. Славейков и Ангел Кънчев. Обещал да посети домовете им. Захласнал се по резбованите тавани в Даскаловата къща и като узнал, че само главният майстор е получил надница от три гроша за майсторлъка си, а всички останали работници от две до сто пари, отбелязал: „Затова е безценно българското изкуство!“  Домакините поднесли на поета книга за записване на посетителите и го помолили да се разпише за спомен. Той извадил молив и собственоръчно написал: „Иван Вазов – Сопот“.  Един от гостите отбелязал:  Господин Вазов, слагате на думата Сопот ер голям…  Усмихнато Вазов отговорил:  Ръка, свикнала петдесет години да пише така… Пък и защо малкият Сопот да не носи един голям ер…?  След гостуването в къщата на Богомил Даскалов компанията посетила дома на директора на прогимназията. А от там с файтон Вазов се върнал обратно в станция „Българка“, за да отморява в прохладата на Балкана.  На идния ден големият български поет и писател заминал за Габрово с директора на мината и съпругата му. Минал по алеята на булевард „Априлов“ и се отбил в хотел „Бузлуджа“, за да се разхлади с чаша бира. Нарекъл габровци „будни и предприемчиви“. Учителите от Априловската гимназия го поканили да го разведат из града. Но поради умора Вазов отказал.  По време на това пътуване, няколко пъти се среща с работниците от каменовъглените рудници. Води разговори. Те му разказват кога и как са чествали седемдесетата му годишнина. Един от тези миньори си спомня: „Вазов се смееше с просълзени очи, а когато се поуспокои, с умиление каза: „Благодаря Ви, добри хора! Сега наистина ще се чукнем за здраве, преди да напусна Гръбчево“.  По клоните на старите буки хората окичили книжни фенери. Запалили огньове. Опекли един тлъст овен. Та нали на гости е големият Иван Вазов.  Наред със срещите, веселбите и разходките, 71-годишният поет не забравил да пише на своята вдъхновителка: „Как е жалко, че Евгения Марс по своята гордост отказа да ме придружи, залюбила се в шума и праха, и горещината на София! А колко нови впечатления, колко жизнерадостни впечатления би изпитала!... Вчера заедно с една многочислена дружина, дами и мъже, направихме излет с млака до „Кръстец“ – най-високата точка на линията. Весел и радостен пикник сред гъстите гори. Шумни смехове и песни. Представи си: пяха и песента „О, аз съм англичанка“, станала популярна от твоята „Божана“. И тая песен тъй живо ме трогна и те изправи пред мене във всичката твоя очарователност. Как е хубаво да има човек близка душа, за която да мисли и тъгува… Аз смятам, че без това условие животът не е пълен. Ти имаш куп развлечения, връзки и младост, да не чувстваш като мене потребността от духовно общение с човек, всецяло тебе предан, чийто живот ти изпълни със съдържание. Аз обаче нямам друга радост освен тебе, други приятни преживявания освен скъпите спомени за тебе и надеждата пак да те видя и да ти се радвам“.  Това е последното летуване на Вазов. Един месец след завръщането си в София, на 21 септември 1921 година, в 12. 30 часа на обед, той се почувствал зле, докато обядвал. Поискал чаша вино със сода, но това не му помогнало. Тъкмо слага вилицата в устата си и главата му клюмва назад върху стола. Инфаркт на миокарда покосява големия писател.", "date": "2018.08.17", "title": "Мирела Костадинова: Последното летуване на Вазов - Как е хубаво да има човек близка душа..."}
{"url": "http://epicenter.bg/article/Administratsiyata-na-Angelkova-sasipa-balgarskiya-turizam--zayavi-Branimir-Botev/161522/4/0", "text": "    \"Престанах да вярвам на данните, които ръси Министерството на туризма. Ще вземе да се окаже, че за 4 години, два пъти се е покачил туризмът ни. Това не е вярно. Данните на Николина Ангелкова и световните организации много се разминават. Това е, защото управляващите не искат да изведат реална статистика колко хора почиват в България. А това се прави, защото тези пари отиват в нечий джоб\", категоричен бе бившият зам.-министър на туризма Бранимир Ботев.   В студиото на \"Денят ON AIR\" гостът уточни, че е отправил 7 въпроса към Ангелкова, но и думичка не му е отговорено. Той предполага, че темата се избягва, тъй като става въпрос за заинтересовани страни.   \"Четири години Ангелкова прави безобразия. Най-голям ръст има в градския туризъм. Културно-историческият туризъм дърпа. Но не благодарение на министър Ангелкова. Предстои ни да бъдем изпреварени от Албания и Македония, ако продължаваме така\", подчерта бившият зам.-министър.   \"В рамките на тези 4 години нищо не се направи за българския туризъм. Публичните богатства на държавата ги даваме на частни концесионери, за да ги използват. Съсипахме българския туристически продукт. Ние почти не ходим на Черноморието си\", заключи за финал Бранимир Ботев пред Bulgaria ON AIR.  ", "date": "2018.08.17", "title": "Ето скандалното интервю на Бранимир Ботев, в което той съсипа с критики министър Ангелкова (видео)"}
{"url": "http://epicenter.bg/article/Valeri-Simeonov-obyavi--quot-triumfalna-pobeda-quot--za--quot-Kakaov-plazh-quot--i--quot-Hedon-quot--/161542/4/0", "text": "\"Триумфална победа\" обяви вицепремиерът Валери Симеонов по повод казуса със заведенията \"Какао бийч\" и \"Хедон\". В нарочно съобщение във Фейсбук той сподели, че Бургаският административен съд е отхвърлил единствената жалба срещу затварянето на едно от заведенията.  \"С триумфална победа за държавата приключи сагата „Какаов плаж“ и „Хедон“!  На 10 август РЗИ Бургас със съдействието на ОД на МВР Бургас запечата заведенията „Какаов плаж“ на плаж Слънчев бряг – юг и „Хедон“ на плаж Харманите Созопол, заради системни нарушения на Закона за защита от шума в околната среда.  По повод на прекомерния медиен и политически интерес към тези чисто формални административни действия за спазване на законността, информирам заинтересованите и техните покровители, че нарушителите изпълниха законовите предписания на здравните органи и издадоха фирмени заповеди за прекратяване на озвучаването след 23:00 ч. на открити площи.  Днес, 17.08.2018, бургаският административен съд отхвърли единствената жалба срещу затварянето от РЗИ на едно от заведенията като лишено от основание. И така потвърди законността на действията на РЗИ и МВР.  По тези причини, заповедите за спиране на експлоатацията бяха отменени от началника на РЗИ Бургас д-р Паздеров и беше разрешена работата на обектите при стриктно спазване на закона. На нарушителите бяха наложени глоби в максималния размер, предвиден от закона!!!  Още веднъж беше демонстрирано, че законите в България са за всички и когато бъдат прилагани компетентно и последователно, резултатът е неизбежен.  И нощта става време за почивка!  „Нежна е нощта“!\"  ", "date": "2018.08.17", "title": "Валери Симеонов обяви \"триумфална победа\":  \"Какаов плаж\" и \"Хедон\" няма да шумят нощем!"}
{"url": "http://epicenter.bg/article/Restorantyori-skochiha-sreshtu-Valeri-Simeonov--Tormozyat-ni--zapochvame-protesti--/161545/4/0", "text": "Българската асоциация на заведенията изпрати писмо до министъра на здравеопазването Кирил Ананиев. В него организацията настоява за отговор на въпроси свързани с поръчителството и механизма, по който се извършват проверките в увеселителните заведения за нивото на шума.  Членовете на асоциацията искат да знаят на какъв принцип се избират заведенията, които ще бъдат проверявани. Кой носи отговорност за фалшивите сигнали и колко е максималния брой на проверките, които могат да бъдат проведени в едно заведение въпреки, че 10 последователни проверки на РЗИ са установили, че то е изрядно.  \"Създава се впечатление, че Регионалните здравни инспекции са превърнати в оръжие за разчистване на сметки, тормоз на хората, които работят в заведенията и на клиентите\", се казва в писмото до министър Ананиев, изпратено и до медиите.  Членовете на Българската асоциация на заведенията настояват пред министър Ананиев за бърз отговор на поставените въпроси и проверка на дейността на Регионалните здравни инспекции, като в противен случай ще започнат протестни действия.", "date": "2018.08.17", "title": "Ресторантьори скочиха срещу Валери Симеонов: Тормозят ни, започваме протести! "}
{"url": "http://epicenter.bg/article/9-35-mln--lv--e-obshtata-zaguba-na-klientite-na-faliralata--quot-Olimpik-quot--/161562/4/0", "text": "Комисията за финансов надзор (КФН) алармира, че направените след 10 май 2018 г. застраховки в България от фалиралата фирма \"Олимпик“ са измама. На пресконференция заместник-председателят на Комисията Ралица Агайн заяви, че ако има направени застраховки от кипърската компания след 10 май, става въпрос за измама.  Агайн обяви, че Комисията ще провери това и ще сигнализира полицията. По думите ѝ общата стойност на загубата на всички клиенти на кипърската компания възлиза на 9 млн. 350 хил. лв., а средната загуба на клиент е между 3 и 78 лв. до края на януари 2019 г. Агайн обясни, че по възможно най-бързия начин при обявяване на ликвидацията на \"Олимпик\" трябва да започне изплащането на обезщетенията, предаде Канал 3.  Тя уточни, че фондът за обезпечаване на застрахователи в несъстоятелност съгласно Кодекса за застраховането покрива отговорността на застрахователите, които имат лиценз в България. По думите ѝ, ако това е така, те са били недължимо платени и следователно фондът трябва да ги възстанови на \"Олимпик\".  Ралица Агайн увери, че веднага след получаването на информацията от кипърския регулатор в областта на застраховането на 10 май, още в същия ден КФН е забранила продажбата на застраховки, както и разпореждане с активите на застрахователя в България.  В полунощ днес ще бъдат прекратени автоматично всички договори с дружеството в Кипър и у нас. Връщането на платените премии обаче няма да се случи веднага, а в процедурата по ликвидация на застрахователя, заедно с всички негови кредитори.  \"Засегнатите клиенти по застраховка „гражданска отговорност“ са 197 551. Толкова са действащите полици към днешна дата“, поясни Ралица Агайн.  Положението се усложнява допълнително и от факта, че огромна част от застраховките са сключени при условията на разсрочено плащане на премията. \"Помолихме гаранционния фонд да ни предостави информация за това как изтичат падежите на тези вноски, за да преценим мащаба на това изключително неприятно събитие за нашия пазар“, подчерта зам.-председателят на КФН.  Застрахователното дружество е лицензирано в Кипър, а единствената друга държава, в която то е извършвало дейност чрез свой клон, е България.  ", "date": "2018.08.17", "title": "9,35 млн. лв. е общата загуба на клиентите на фалиралата \"Олимпик\" "}
{"url": "http://epicenter.bg/article/I--quot-Pirogov-quot--e-sred-zhertvite-na-faliralata--quot-Olimpik-quot-/161494/3/0", "text": "Една от най-големите болници в страната - \"Пирогов\", се оказа жертва на фалиралата \"Олимпик\". Здравното заведение е избрало с обществена поръчка кипърския застраховател и е сключило договор за застраховката \"Професионална отговорност\" за близо 69 хил. лв. в края на м.г. със срок 12 месеца. Договорът предвижда сумата да се изплати на четири вноски, така че на практика \"Пирогов\" няма да понесе големи загуби от фалита на застрахователя, тъй като би трябвало до момента да е внесъл третата вноска, а четвърта няма да има. Кипърският регулатор обяви за невалидни от 18 август всички застраховки, направени от \"Олимпик\". Още няколко наши лечебни заведения са клиенти на българския клон на \"Олимпик\". Те са застраховали и сградите, и медицинския персонал. Сред тях са многопрофилната болница в Кърджали и \"Св. Мина\" в Пловдив, както и още три ДКЦ-та и онкологичният център в Пловдив. \"Сумите, с които \"изгарят\" лечебните заведения в Пловдив, не са големи - от 1000 до 2000 лв.\", обяви пред БНР зам.-кметът на града Розалин Петков. От централния офис на \"Олимпик\" в София не дават информация каква част от портфейла им у нас се формира от друг вид застраховки освен \"Гражданска отговорност\". \"Имаме застраховки на товари, на домашно имущество, индустриални обекти, финансова стабилност, професионална отговорност на проектанти в строителството и др.\", обяснява пред в. \"Сега\" пловдивският представител на \"Олимпик\" Пепа Деведжиева, която е и зам.-председател на на Общинския съвет в Пловдив от Реформаторския блок. \"Изгорелите\" по тези застраховки фирми и граждани могат да си търсят парите за неизползвания период на полицата по същия начин като тези с \"Гражданска отговорност\". Те трябва да попълнят заявление с банкова сметка и да го предадат в клона на застрахователя или на брокера, чрез който са сключили договора. Заявлението ще бъде предадено на ликвидатора на кипърската компания, който ще включи българските клиенти на \"Олимпик\" в списъка на кредиторите. Едва ли застрахователната компания има активи, които да покрият изцяло вземанията на хора и фирми, които са й се доверили. По-скоро ще има частично възмездяване. След 10 май - датата, когато кипърският регулатор отне лиценза на \"Олимпик\", а нашата Комисия за финансов надзор забрани на българския клон да сключва нови договори, \"Олимпик\" имаше право единствено да обслужва вече действащите договори. Но през последните дни социалните мрежи са залети от оплаквания на шофьори, които твърдят, че са били измамени от брокери да сключат \"Гражданска отговорност\" след тази дата. От КФН обаче отрекоха това да е възможно. \"Съгласно данните в информационната система на Гаранционния фонд няма сключени нови застраховки след 10 май, тъй като не са генерирани номера. Ако действително някой е сключвал застраховки, това е измама, защото те не са били въведени в е-регистъра и нямат валидни номера\", обясниха от КФН. Комисията приканва, ако има такива случаи, да бъдат подадени сигнали. От Българската асоциация на застрахователните брокери вчера също отрекоха да има подведени граждани след 10 май. От българския клон на \"Олимпик\" посочват, че е възможно в периода от 10 май до 10 август техни клиенти да са превеждали вноски по сключени по-рано застраховки, но това не означава, че са сключвани нови договори. \"Ако дойдат клиенти с полици на разсрочени вноски в нашите офиси, ние ги предупреждавахме, че е добре следващите вноски да се направят в други компании. Когато застраховките на \"Олимпик\" изтичаха, ние предлагахме застраховки в други дружества\", твърди Ивета Кунева, председател на Асоциацията на брокерите. На фона на целия този смут експерти в бранша коментираха вчера, че за проблемите с \"Олимпик\" се знае много отдавна, но българският регулатор е останал пасивен.    \"Не е вярно, че Комисията за финансов надзор не може да осъществи надзор върху този клон. Българският регулатор няма право да отнема лиценз на кипърската компания, но по отношение на пазарното поведение на тази компания на българския пазар е трябвало да вземе мерки и да защити интересите на застрахованите лица. Зам.-председателите са еднолични органи и решават оперативно какво трябва да се случи в съответния бранш - в случая Ралица Агайн\", заяви пред БНР Борислав Богоев, бивш зам.-председател на КФН. \"Регулаторът върви след събитията. Трябваше да излезе и ясно да каже: Внимавайте с тази компания!\", смята той.", "date": "2018.08.17", "title": "И \"Пирогов\" е сред жертвите на фалиралата \"Олимпик\""}
{"url": "http://epicenter.bg/article/Maskirani-i-vaorazheni-opitali-da-nahluyat-v-doma-na-bivshiya-zam-ministar-na-turizma-Branimir-Botev/161496/3/0", "text": "Маскирани и въоръжени са се опитали да нахлуят в дома на бившия зам.-министър на туризма Бранимир Ботев във Варна, предаде Нова телевизия.   В къщата му, която е на метри от резиденция Евсиноград, по това време са били само майка му и децата му. Маскираните са прескочили оградата на двора, но още преди да влязат в сградата, синът му ги е видял и се е развикал. Вероятно, защото е чул виковете му, шофьор на автомобил е обърнал колата към двора, осветил е с фаровете нападателите и те са избягали, качвайки се в друга кола. Ботев свърза нападението с остро интервю, което е дал преди 2 дни по телевизия България On Air, в което силно е критикувал министърът на туризма Николина Ангелкова за начина на концесиониране на плажовете по Черноморието. Беше нападение за сплашване, предполагам, че са искали да заплаят нещо, за да ме принудят да мълча, смята Ботев, който в момента е директор на престижния Европейски институт за стратегии и анализи. В сутрешния блок на bTV той заяви, че не е охраняван от НСО. За случая Ботев разказа, че снощи след 10 ч. вечерта няколко души с качулки нахлули в дома му. Те дори били въоръжени. Един от синовете му забелязва престъпниците и започва да вика. Така те успяли да стигнат само до двора. Покрай инцидента минала кола, като шофьорът осветил мястото. Това подплашило нападателите и те избягали. Ботев посочи, че бандата ще си получи заслуженото.   Психически няма как това да се преодолее. Травмата е жестока, аз съм обикновен човек като всички българи. Нямам охрана от НСО и никога не съм имал”, подчерта Бранимир Ботев.", "date": "2018.08.17", "title": "Маскирани и въоръжени опитали да нахлуят в дома на бившия зам.-министър на туризма Бранимир Ботев"}
{"url": "http://epicenter.bg/article/Klientite-na--Olimpik--sa-veche-bez-Grazhdanska-otgovornost-/161513/3/0", "text": "От днес клиентите на застрахователна компания \"Олимпик\" са без Гражданска отговорност, предава Канал 3. Те трябва да подпишат договор за задължителната полица с друг застраховател. В противен случай при катастрофа обезщетението се заплаща от лицето, причинило произшествието на пътя.  Полицията даде гратисен период от няколко дни за шофьорите с полици от фалиралата компания. Заплатените премии за неизтеклата част на застрахователните договори с \"Олимпик\", които са прекратени, подлежат на връщане в рамките на последващото производство по несъстоятелност, което ще се проведе според законодателството на Република Кипър.  Комисията за финансов надзор (КФН) обяви, че възможностите ѝ за намеса в този случай са ограничени. На този етап не е ясно дали активите на кипърската компания ще стигнат да покрият всички претенции от клиенти, на които преждевременно им бяха прекратени договорите за застраховки.  За отнемането на лиценза на \"Олимпик\" беше съобщено през май тази година, но компанията обжалва решението пред местен финансов регулатор в Кипър.  ", "date": "2018.08.17", "title": "Клиентите на „Олимпик” са вече без Гражданска отговорност "}
{"url": "http://epicenter.bg/article/Tragna-deloto-sreshtu-bivshata-sadiyka-Rumyana-Chenalova-/161535/3/0", "text": "След четири фалстарта, делото срещу бившата съдийка Румяна Ченалова тръгна. През последните години Софийският градски съд и Специализираният наказателен съд връщаше производството на прокуратурата заради допуснати съществени нарушения, предава бТВ.  И този път има пропуски в обвинителния акт, който е доста схематичен, стана ясно днес. Въпреки това съдът прецени, че са покрити „минималните стандарти, за да бъде ясно обвинението”. Прокурор Александра Константинова призна, че е доволна, че делото най-накрая ще може да тръгне.  Обвиненията срещу уволнената съдийка са за длъжностно и документно престъпление, извършени по време на дело по молба на „Обединени енергийни търговци” срещу НЕК.  Първо ще се разгледат експертизите, а после ще се разпитат свидетелите, между които и бившият шеф на ДАНС Петко Сертов.  Първото заседание ще се проведе на 28 септември.  Днес стана ясно, че е прекратено делото срещу Ченалова за пускането на по-късно осъдения до живот и избягал в чужбина извършител на убийството пред бар „Соло” в столицата Илиян Тодоров. Тя го оправда на първа инстанция и това му даде възможност да се укрие.  ", "date": "2018.08.17", "title": "Тръгна делото срещу бившата съдийка Румяна Ченалова "}
{"url": "http://epicenter.bg/article/-Sled-iskane-na-Tsatsarov--edin-ot-ubiytsite-na-studenta-Stoyan-Baltov-e-zadarzhan-v-YuAR/161546/3/0", "text": "Днес в Република Южна Африка е задържан Вили Георгиев, български гражданин, признат за виновен в умишлено убийство на студента Стоян Балтов през 2008 г. в дискотека „Амнезия“ в Студентски град. Това съобщиха от пресцентъра на Прокуратура на Република България.  Георгиев е осъден на 18 години затвор при първоначален „строг“ режим от Софийски апелативен съд. Присъдата на Георгиев е потвърдена от ВКС.  Наказанието не е приведено в изпълнение, тъй като лицето се е укрило. В хода на издирвателните действия е установено, че местонахождението на Георгиев е в ЮАР.  По повод на тази информация, през 2017 г. главният прокурор Сотир Цацаров е изпратил молба за екстрадиция до министъра на правосъдието на ЮАР.  На основание на молбата, българският гражданин Вили Георгиев е задържан.  Предстои разглеждане на делото на 20 август 2018 г. от съда в гр. Порт Елизабет, ЮАР.  След приключване на производството, министърът на правосъдието на ЮАР следва да издаде заповед за екстрадиция и връщането на Георгиев в Република България.  ", "date": "2018.08.17", "title": " След искане на Цацаров, един от убийците на студента Стоян Балтов е задържан в ЮАР"}
{"url": "http://epicenter.bg/article/Pozharna-kola-propadna-v-dere-kray-mosta-na-vhoda-na-Kuklen/161557/3/0", "text": "Пожарна, отзовала се на сигнал за бедствие, пропадна в дере край моста на входа на Куклен. Има пострадали огнеборци, затиснати в автомобила, предаде БНР.   Няколко екипа от техни колеги веднага са пристигнали на местопроизшествието и в момента се опитват да измъкнат другарите си.   Пожарният автомобил е пътувал по сигнал за запалени сухи треви. Зесега не е ясна причината за тежкия инцидент, станал около 16,00 часа. На място има полицейски и медицински екипи.   Противопожарен автомобил с екип от трима души е пропаднал в канавка на входа на село Куклен. Това съобщи за Радио „Фокус” - Пловдив говорителят на Пожарната инспектор Цвятко Дешев. Все още няма данни за състоянието на пожарникарите.   „При изпълнение на служебните си задължения наши хора отиват да гасят сухи треви в землището на Куклен. Преди входа на селото по неясни причини камионът пропада в канавка”, добави Дешев.   В момента всичкият наличен ресурс на Пожарната е съсредоточен на мястото на инцидента и със специализирана техника се опитват да освободят тримата пожарникари.   Очаква се официално изявление от пресцентъра на МВР.", "date": "2018.08.17", "title": "Пожарна кола пропадна в дере край Куклен"}
{"url": "http://epicenter.bg/article/Radev-otgovori-na-BSP-sas-snimki-vav-feysbuk-ot-obnoveniya-KAT--SNIMKI-/161561/3/0", "text": "Вътрешният министър Валентин Радев, чиято оставка БСП поиска днес заради обществена поръчка за 1,5 млн. лв., отговори по своеобразен начин на обвиненията на опозицията - с фотоси от реновирания КАТ в столицата.    \"Това на снимките е преобразеният КАТ в София\", похвали се Радев в профила си в социалната мрежа.   „Онова което не виждате, са новите цветни указателни табели и вътре в сградите, ремонтираните тоалетни за персонала и посетителите, новите климатици, назначения допълнително персонал за обслужваните над 1000 автомобила дневно, подобрената организация на работа, както и инсталираните 140 ПОС-терминали във всички служби на КАТ в 28-те ОДМВР в страната за улесняване на грожданите и по-евтино плащане на услугите.   Предстоят още подобрения, особено след приемането от НС на подготвените три нови проекто-закона на базата на стария ЗДвП.   Реформите в МВР, както тези в служба КАТ, се правят с разум и професионално, методично, без излишен шум и във вярната посока, колкото и тези процеси да изнервят опозицията и нейни представители.   Единственият правилен отговор на критиката са резултатите, нали?   Това Ви показвам днес. И така ще продължаваме занапред с моите колеги.“  ", "date": "2018.08.17", "title": "Министър Радев отговори на БСП. Пусна снимки от обновения КАТ с ремонтирани тоалетни  (СНИМКИ)"}
{"url": "http://epicenter.bg/article/Piyan-patsient-napadna-s-nozhitsa-meditsinska-sestra-v-Tarnovo--VIDEO--/161563/3/0", "text": "Поредно нападение над медик. Късно снощи пиян и агресивен мъж заплаши медицинска сестра от спешното отделение във Великотърновската болница. Той опрял ножица в гърлото на жената, заключил всички врати и я държал като заложник, предаде Нова тв.  Минути след полунощ в спешното отделение на Великотърновската болница е докаран възрастен мъж с охлузни рани по главата.  “След употреба на алкохол, паднал и си ударил главата“, каза д-р Галина Гарева, медицински директор на МОБАЛ „д-р Стефан Черкезов“ Велико Търново.  Пациентът бил настанен в стая, в която около 6 часа сутринта при него останала само сестра Красимира Йорданова. В един момент пациентът станал от леглото си, заключил всички врати на отделението и с медицинска ножица опитал да нападне сестрата.  “Вършех си служебна работа на компютъра. Пациентът окървавен с ножица в ръка беше на нашето бюро, всичко беше в кръв. Каза ми ще те убия, ще ми точиш кръв, защото ние му бяхме сложили абокат. Той буквално ме беше взел за заложник”, каза нападната медицинска сестра.  Сестра Йорданова все още е в шок от преживяното, затова разказва за инцидента по телефона. Имала е късмет, защото е останала само няколко минути в заключената стая с агресивния пациент.  “Охраната на болницата разбива врата на кабинета, натиска паник бутона, идва полицията и са го извели“, добави Галина Гарева, медицински директор МОБАЛ „д-р Стефан Черкезов“ Велико Търново.  Нападателят все още не е задържан, но медицинската сестра е готова да търси правата си в съда.  ", "date": "2018.08.17", "title": "Пиян пациент нападна с ножица медицинска сестра в Търново (ВИДЕО) "}
{"url": "http://epicenter.bg/article/Pozharnikar-zagina-pri-intsidenta-kray-Kuklen--VIDEO--/161565/3/0", "text": "Пожарникар загина, други двама са със сериозни наранявания в болница. До тежкия инцидент се стигна, след като пожарна кола падна в дере, предаде Нова тв.  Екипът се отзовал на сигнал за пожар край пловдивското село Куклен, както вече бе съобщено. По пътя автомобилът се преобърнал край мост и пожарникарите са били затиснати.  Техни колеги веднага са тръгнали към мястото, за да ги спасят.  Затворен за движение е пътят между Куклен и Брестник. В района се е образувало километрично задръстване.  ", "date": "2018.08.17", "title": "Пожарникар загина при инцидента край Куклен (ВИДЕО) "}
{"url": "http://epicenter.bg/article/Tsetska-Tsacheva-Darzhavata-e-dala-4-mln--leva-za-sigurnostta-na-Targovskiya-registar-samo-za-2017-godina/161495/2/0", "text": "Няма как да няма отговорни, когато България за няколко дни остане без Търговски регистър. Това подчерта правосъдният министър Цецка Цачева в интервю за bTV. По думите й само за 2017 г. държавата е осигурила над 4 млн. лв. за сигурността на системата, като \"специализирана фирма\" е предписала конкретни мерки за надграждане на регистъра, които са били подкрепени от Министерството на правосъдието – включително и финансово. Цачева не коментира дали става дума за саботаж, или говорим за техническа грешка. Тя призова да се изчака заключението на службите, които са ангажирани с разследването.     - Категорично отговор на този въпрос ще бъде получен след като излязат анализите и докладите на службите, които в момента са в Агенцията по вписванията, в това число и от Инспектората на Министерството на правосъдието. Аз съм категорична, че не може без отговорност, след като България няколко дни е без търговски регистър. В момента, в който получих на 10 август , петък, доклада, че въпреки дадения 8-часов срок за отстраняване на нередностите, за да продължи функционирането на регистъра, той не може да бъде възстановен, в рамките на минути съм изпратила съответните писма, по надлежния ред съм информирала председателя на ДАНС, Главния прокурор и разбира се министъра на вътрешните работи и чрез него ГДБОП.     - В края на месец септември м.г. с оглед увеличаване на функционалността на Търговския регистър и преминаването от 1 януари т.г. и на Регистъра на юридическите лица с нестопанска цел, изготвяйки подготовка за това надграждане, аз имам доклад на изпълнителната директорка на агенцията с приложен анализ на специализирана фирма относно готовността това да се случи. В този анализ се предлагат 6 мерки, като фирмата изрично е записала, че счита, че това са единствено възможните мерки, при изпълнението на които ще се гарантира безпроблемно функциониране на регистъра и след неговото надграждане с немалката информация, която следва да поеме той от 1 януари.   В рамките на дни съм реагирала, изцяло съм подкрепила предписаните мерки от страна фирмата, дала съм указания във възможно най-краткия срок Агенцията по вписванията да изпълни тези предписания и тъй като това във всички случаи е свързано и с финансови ресурси, по предложение на изпълнителната директорка на Агенцията по вписванията са направени промени в бюджета на Министерството на правосъдието, като са осигурени допълнителни средства. През декември е подписан договор за немалка сума от средства. Онова, което мога да кажа е, че над 4 милиона за 2017 г. държавата като средства е осигурила именно за сигурността на държавния регистър. \r\n   \r\n  - Това, което знам е че след 3 май тази година фирмата чрез специална поръчка по ЗОП, в резултат на нея има подписан договор. Този договор е за малко под 100 хиляди лева без ДДС, 94 хиляди. И това е по информация, която от изпълнителната директорка от вчерашния ден знам. Тези договори не се предоставят на министерството, тъй като те са правени по специален ред. Нямам информация в годините назад в кои години по кои договори фирма „Лирекс” е работила в Агенцията по вписванията.   - Не мога да Ви кажа.     - Никъде, никъде не би трябвало да се допускат технически грешки, в която и да е система и не само в IT сектора, а всички други, тъй като има конкретно законодателство, конкретни норми, които уреждат всяка една конкретна дейност.   - Не мога да влизам в хипотези, убедена съм обаче в компетентността на службите, които работят по тези въпроси, вярвам че ще узнаем истината.", "date": "2018.08.17", "title": "Цецка Цачева: Държавата е дала 4 млн. лева за сигурността на Търговския регистър само за 2017 година"}
{"url": "http://epicenter.bg/article/Srina-se-saytat-na-pravosadnoto-ministerstvo/161512/2/0", "text": "Само час след като правосъдната министърка Цецка Цачева обясняваше в интервю за отпуснатите 4 млн. за сигурността на Търговския регистър, сайтът на подопечното й министерство се срина, съобщи Канал 3.   Гражданите нямат достъп до сайта, а при опит се изписва: Грешка. Заявеният адрес е недостъпен.    От министерството обясниха за Агенция „Фокус“, че сайтът не е достъпен поради технически причини. Достъпът ще бъде възстановен след 13.00 часа.  Към 14 часа обаче сайтът все още беше недостъпен.  ", "date": "2018.08.17", "title": "Срина се и сайтът на правосъдното министерство. Вече шести час достъпът не е възстановен!   "}
{"url": "http://epicenter.bg/article/Izvanredno-svikvane-na-Narodnoto-sabranie--poiska-BSP/161537/2/0", "text": " заяви лидерът на БСП Корнелия Нинова след извънредното заседание на ИБ на БСП.   за кризата с електронните системи в България. Правителството е безсилно да се справи, не е ясно кой ще поеме политическато отговорност, посочи Нинова.  , да върне парите на хората, на тези 200 000, които са ощетени от фалиралото кипърско дружество. БСП предлага в извънредното заседание е обсъждане на възможностите и изслушване на министъра на финансите и предлагане на конкретни решения за справяне с казуса, който засяга хиляди българи.   „Внасяме подписи за свикване на извънредно заседание на НС другата седмица\", съобщи Нинова и уточни, че става въпрос за срива на Търговския регистър, както и проблема със сайта на Министерство на правосъдието, който не можеше да бъде зареден няколко часа. „Това, както знаете засяга хиляди хора, фирми, капитал, акции, данни, собственост, задължения на фирми“, заяви Нинова. По думите й правителството е безсилно 7-ми ден да се справи с кризата.   \"Борисов да отговори на това, кой поема отговорност за срива на системите и дали проблемът ще се реши\", каза още тя.  \"От БСП искаме и министърът на финансите Горанов да отговори на въпроса за фалиралата фирма \"Олимпик\" и дали ще се осигури връщането на парите на хората. Няма как потърпевшите да съдят Гърция поотделно\", допълни Нинова.  \"Четвърт милион души остават без застраховки. Тези хора са измамени, а услугата не може да бъде осигурена\", заяви заместник-председателят на ПГ на \"БСП за България Крум Зарков.   \"В момента се съсипва държавата и системата. Ще имаме конкретни предложения за решения\", подчерта Корнелия Нинова.   Нинова поясни, че в Министерство на правосъдието също се съхраняват изключително важни данни.   Според лидера на БСП са необходими 48 подписа за свикване на извънредно заседание в НС.     ", "date": "2018.08.17", "title": "Спешно!  Свикване на извънредно заседание на парламента, поиска Корнелия Нинова"}
{"url": "http://epicenter.bg/article/Ochakvano--Direktorat-na-Agentsiyata-po-vpisvaniyata-podade-ostavka-/161539/2/0", "text": "Изпълнителният директор на Агенцията по вписванията Зорница Даскалова подаде молба за освобождаване от заеманата от нея длъжност. Това съобщиха от пресцентъра на Министерство на правосъдието.  Министърът на правосъдието Цецка Цачева прие оставката й.   По-рано днес стана ясно, че премиерът Бойко Борисов е привикал на разговор правосъдния министър Цецка Цачева. Предполагаше се, че в разговора е била обсъдена кризата с Търговския регистър, както и падналият днес сайт на правосъдното министерство, който тръгна малко след 14 ч.   Само преди два дни Зорница Даскалова обясни, че в такава кризисна ситуация, каквато се получи след падането на Търговския регистър, е нужна на мястото, където е и трябва да контролира процесите.  \"Когато дойде време за оставки, ще разберат всички, но сега не е време за оставки. Това е едно политическо решение\", отсече тогава тя.   Премиерът обаче заяви открито, че не е доволен от работата ѝ. И в разгара на дейдствията по отстряване на проблема с блокирания Търговски регистър Борисов поиска нейното уволнение.  ", "date": "2018.08.17", "title": "Очаквано! Директорът на Агенцията по вписванията подаде оставка. Цачева я прие "}
{"url": "http://epicenter.bg/article/Kiril-Dobrev--Nezabavna-ostavka-na-ministar-Radev--MVR-dezertira-ot-funktsiite-si--/161540/2/48", "text": "С обществена поръчка на МВР за оптимизация на вътрешно-организационните процеси държавата дезертира от управленски функции, за това е задължителна незабавната оставка на министър Радев. Това каза заместник-председателят на БСП Кирил Добрев по време на пресконференция.  „От няколко дена екипът, който пишеше „Визия за България“ в сектор „Сигурност“   и реинженеринг на процесите. Отворих речника, защото МВР си служи със странни и сложни думи. Това е цялостно преосмисляне и пълно препроектиране на процесите.  Свикнахме, че е , каза Добрев, цитиран от \"Фокус\".  \"Днес стигаме нови висини. Ние всъщност аутсорстваме дейност. Не просто товаро-разтоварна,   Нов концептуален модел за новата структура и изпълнение на следващи дейности, за пълен анализ на структурата“, каза Добрев.  Той обърна внимание, че всички мотиви на БСП за вота на недоверие присъстват в тази обществена поръчка.  „  Не мога да ги оприлича“, поясни Добрев. Той поясни, че няма да говори за пари, а за визия и стратегия.  „Когато се явяват политици на избори, те предлагат управленски модел. ГЕРБ управлява 10 години.   Тук сливаме политическото с нещо съвсем различно.   Министерство с милиард бюджет и 60 000 служители, Академия на МВР с милиони бюджет – това е абсолютно нелепо, да обявява обществена поръчка за  . Това е признание, че Радев и политическото ръководство са некомпетентни“, подчерта заместник-председателят на БСП. Той подчерта, че    за обществената поръчка за реинженеринг на процесите в системата, каза още Кирил Добрев.  Според него, когато една партия претендира за властта и иска да управлява, представя своята управленска програма и обикновено след това се придържа към нея.  , коментира Добрев. Според него става въпрос за съкращения в МВР. \"Да кажат, че тази система не работи и че ще съкратят половината. Да излязат и смело да го кажат“, допълни заместник-председателят на БСП.   ", "date": "2018.08.17", "title": "Кирил Добрев: Незабавна оставка на министър Радев, МВР дезертира от функциите си! "}
{"url": "http://epicenter.bg/article/Balgaro-amerikanska-shtabna-trenirovka-se-provede-v-Blagoevgrad/161541/2/0", "text": "Съвместна щабна тренировка между военнослужещите от Бригадното командване - Благоевград и представители на Националната гвардейска част на щата Тенеси се проведе от 14 до 16 август в щаба на сухопътното формирование. Това съобщиха от пресцентъра на Министерството на отбраната.   Тренировката се проведе под ръководството на командира на Бригадното командване полковник Красимир Кръстев.   Основната цел на щабната тренировка беше да се повишат знанията и уменията на офицерите от Бригадното командване за работа в многонационална среда и да се разработят стандартни оперативни процедури, които да подобрят и оптимизират процеса на оперативно планиране.   По време на щабната тренировка военнослужещите усвоиха нови знания и на практика приложиха процеса на оперативно планиране.  ", "date": "2018.08.17", "title": "Българо-американска щабна тренировка се проведе в Благоевград"}
{"url": "http://epicenter.bg/article/Politsiyata-i-prokuraturata-zapochnaha-proverka-zaradi-urana-vav-vodata-v-Harmanli/161544/2/0", "text": "Полицията и прокуратурата започнаха проверки заради съмнения, че информация за наличие на урана във водата на Харманли е била укривана, предаде БНР. КЕВР също обяви, че започва проверка за качеството на водата както в Харманли, така и в Хасково и околните населени места. Проблемът в Харманли е от сряда, а в Хасково продължава вече година и 5 месеца. Засегнати са над 100 хиляди жители на областта.   Хората питат откога съществува уран във водата на Харманли:   \"Само не мога да разбера, това нещо от колко време се е случило, но кой може да каже и докаже откога е това нещо и колко ще продължи\".   Затова полицията и прокуратурата проверяват дали институциите са укривали информацията. Протоколът за изследванията за уран и алфа-активност, където са посочени завишените норми е от 27 юли тази година.   Според управителя на ВиК-Хасково Тодор Марков няма разминаване:   \"На 15-и ни го изпратиха. Те ги вземат пробите, консервират ги, замразяват ги в хладилниците, и когато им дойде редът. Няма забавяне. Просто това е датата, която те са я пуснали за работа. Мисля, че резултатите са излезли на 13-и, на 15-и имаме предписанието\".   Кметът на Харманли Мария Киркова потвърди, че е уведомена с писмо от РЗИ на 15 август:   \"В късния следобед РЗИ ни информира с уведомително писмо, че има проблем с водата на Харманли. Разбира се, Общината веднага отреагира, уведоми кметствата, града, гражданите\".   От сряда водата в Харманли е забранена за пиене и готвене заради завишени количества на уран 1,5 над допустимите норми и пет 5 повече алфа-активност. ", "date": "2018.08.17", "title": "Полицията и прокуратурата започнаха проверка заради урана във водата в Харманли"}
{"url": "http://epicenter.bg/article/-quot-Chetiri-lapi-quot--3589-sa-bezstopanstvenite-kucheta-na-teritoriyata-na-Stolichna-obshtina/161547/2/0", "text": "3589 е броят на безстопанствените кучета на територията на Столична община, плюс – минус 10%. Това съобщи д-р Маргарита Чанкова - ръководител проекти „Грижа за бездомни животни“ към международната неправителствена природозащитна и хуманитарна организация \"Четири лапи\" в България, предаде агенция \"Фокус\".   От фондацията съобщиха, че това е шестото преброяване на безстопанствените кучета на територията на Столична община, като то се осъществява от 3 екипа на 24 района.   \"Методиката, която е използвана е лесна за приложение, не изисква голям човешки ресурс“, посочи тя.   От „Четири лапи“ уточниха, че най-голям брой се наблюдава в район \"Средец\", \"Подуяне\", \"Панчарево\" и \"Връбница\", съответно най-малък в областите около \"Оборище\", \"Изгрев\", \"Студентски град\" и \"Лозенец\".   „Резултатите от преброяванията показват ясна тенденция за намаляване на броя на уличните кучета в столицата от 11 124 през 2007 г. до 3589 през 2018г.“ уточни д-р Маргарита Чанкова.   „Като най-голям проблем остава притокът на бездомни кучета от други общини“, каза още тя. По думите ѝ за първи път при преброяване на безстопанствените кучета на територията на Столична община се попада на райони, в които няма кучета, които не са кастрирани. \"Хубаво е, че хората вече обръщат внимание на популацията на безстопанствените кучета, обаждат се и подават сигнали”, коментираха от фондация „Четири лапи“.    Екипите на фондацията отчитат увеличение на популацията на бездомните котки във всички райони на София, като най-висока популация се наблюдава в централните райони и тези с по-малък брой кучета, каза още Чанкова.", "date": "2018.08.17", "title": "\"Четири лапи\": 3589 са безстопанствените кучета в София"}
{"url": "http://epicenter.bg/article/Ombudsmanat-otkriva-goreshta-telefonna-liniya-za-potarpevshite-ot-falita-na-ZK--quot-Olimpik-quot-/161552/2/0", "text": "Омбудсманът Мая Манолова изпрати препоръка до Комисията за финансов надзор /КНФ/ и Главна дирекция \"Национална полиция\" /ГДНП/ към МВР да предприемат незабавни действия по казуса на близо 250 000 български граждани, чиито автомобили остават без задължителната застраховка \"Гражданска отговорност\", заради фалита на кипърската застрахователна компания \"Олимпик\". Това съобщиха от пресцентъра на омбудсмана.   Повод за това са жалбите на десетки шофьори до обществения защитник, в които се обръщат с молба за нейната спешна намеса.   В препоръката си до КФН омбудсманът настоява за организиране на подходяща разяснителна кампания. Тя призовава за създаването на гореща телефонна линия, на която потърпевшите да получават бързи и ясни отговори по своите конкретни казуси, както и за навременна информация за развитието на производството по несъстоятелност на застрахователната компания в Кипър, публикувана на сайта.   Манолова препоръча още да бъде предоставена възможност на гражданите да получат указания и за реда, сроковете и необходимите документи за предявяване на претенции към застрахователя, включително и да се разяснят последиците от липсата на сключена задължителна застраховка.   Поради форсмажорните обстоятелства омбудсманът поиска от ГДНП удължаване на гратисния период, в който да не се глобяват шофьорите със застрахователна полица на \"Олимпик\". Тя настоява за своевременното информиране на хората за какъв период от време застрахованите няма да бъдат глобявани, поради липсата на застрахователна полица и изрази увереност, че ще им бъдат разяснявани последиците от това.   Мая Манолова се е ангажирала Тя ще изпрати препоръка и до председателя на Народното събрание Цвета Караянчева за промени в законодателството с цел защита на гражданите в случаи като този.   Омбудсманът ще се обърне и към министър-председателя Бойко Борисов за активност на държавата при изготвяне на европейското законодателство в областта на застраховането.", "date": "2018.08.17", "title": "Омбудсманът открива горещ телефон за потърпевшите от фалита на ЗК \"Олимпик\""}
{"url": "http://epicenter.bg/article/NFSB--Da-se-razsledvat-motivite-i-organizatorite-zad-atakata-sreshtu-Branimir-Botev-/161553/2/0", "text": "Националният фронт за спасение на България изразява възмущението си от атаката на маскирани лица срещу къщата и семейството на бившия заместник министър Бранимир Ботев и смята, че неговите подозрения за мотивите на нападението са в значителна част обосновани, се казва в позиция на политическата сила, разпространена до медиите.  НФСБ през годините е припознавало г-н Ботев като виден експерт по въпросите на туризма и е изразявало неведнъж одобрение към работата му като заместник министър в три правителства (в т.ч. и на ГЕРБ). През последната повече от година той е и член на Съвета по туризма към политическия кабинет на вицепремиера Симеонов, където се е отличил с критичен поглед към работата на институциите и конструктивен подход в дискусиите.  Несъмнено г-н Ботев е от малкото експерти, които си позволяват да критикуват конструктивно и публично определени държавни политики в сфера туризъм. Неведнъж той е изразявал съмнения, че забавянето на въвеждането на системата ЕСТИ води до над 5 милиарда загуба за републиканския бюджет, че процедурите за концесиониране на плажовете са непрозрачни, неефективни и водят до окупирането им от дружества, свързани с криминалния свят, че законодателната дейност на държавата в областта на туризма води до прекомерна регулация и излишна концентрация на власт, и т.н. Последно г-н Ботев изрази тези свои критики в ефира на Bulgaria On Air по-малко от 48 часа преди нападението.  Макар НФСБ да не споделя всички позиции на г-н Ботев, ние ценим неговия глас като ценен и нужен граждански и експертен коректив. Всеки опит да се заглуши този глас с цел осигуряване на комфорт на криминални групировки е атака не само срещу семейството на един българин и бивш държавен служител, но и показна наказателна акция срещу правовия ред в България и срещу професионалистите извън ансамбъла на клакьорите. Защото, „когато гласът на критиците и опозиционерите бъде отнет, държавата рано или късно се превръща в източник на репресия и терор за гражданите\".  Ето защо Националният фронт за спасение на България призовава компетентните органи, освен извършителите да разследват освен извършителите, така и евентуални политически и икономически мотиви зад атаката срещу семейството и къщата на г-н Бранимир Ботев, се казва в позицията на НФСБ.", "date": "2018.08.17", "title": "НФСБ: Да се разследват мотивите и организаторите зад атаката срещу Бранимир Ботев "}
