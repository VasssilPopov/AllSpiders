{"url": "http://epicenter.bg/article/-----------/151506/2/0", "text": "Почина големият български композитор Тончо Русев.   Тъжната новина споделиха във фейсбук от семейството му с кратко съобщение: “След кратко боледуване, дни преди рождения си ден, днес ни напусна композиторът Тончо Русев.   Написал над хиляда песни, спечелил десетки престижни награди на български и международни музикални конкурси, Тончо Русев оставя диря в българската естрадна музика. Голям музикант, но преди всичко той беше и голям човек. Почивай в мир!\"   Тончо Русев е роден на 20 април 1932 г. в Бургас. Завършва Музикалната академия, специалност „Тромпет“, в класа на професор Кърпаров през 1955 г. Работи като оркестрант в симфоничните оркестри на Бургас, Перник и Софийската опера. В продължение на повече от четири десетилетия неговите песни са изпълнявани от повечето известни български певци и певици, като особено близко е сътрудничеството му с Лили Иванова, Васил Найденов, Веселин Маринов и др.   Неговите песни се изпълняват с успех и от чуждестранни певци, между които София Ротару, Филип Киркоров, Дагмар Фредерик, Фара Мария и др. Повечето от песните му са създадени по текстове на български поети като Елисавета Багряна, Иван Вазов, Ваньо Вълчев, Дора Габе, Атанас Далчев, Дамян Дамянов, Калин Донков, Георги Джагаров, Петя Дубарова, Евтим Евтимов, Павел Матев, Христо Фотев, Борис Христов. Член е на Съюза на българските композитори (СБК).   Автор е и на детски песни, музика към театрални спектакли, телевизионни, детски мюзикли и филмова музика („Юлия Вревская“, „Петимата от РМС“, „Тайфуни с нежни имена“). Песните са му издавани в САЩ, Англия, Франция, Испания, Италия, Гърция, Турция, Русия и всички бивши социалистически страни.   Сред най-големите хитове на Тончо Русев са: Ти сън ли си – Лили Иванова Този свят е тъй прекрасен – Лили Иванова Танго със спомена – Лили Иванова Наше лято – Лили Иванова Предупреждение – Лили Иванова Не всичко е пари, приятелю – Лили Иванова Преди да тръгнеш – Лили Иванова Панаири – Лили Иванова Обичам те – Лили Иванова За обич съм родена – Лили Иванова А дали е така – Васил Найденов Ако те погаля – Силвия Кацарова и „LZ“ Ако жена не те признае – Веселин Маринов Безсъница – Богдана Карадочева В края на лятото – Доника Венкова Вишна – Ваня Костова Конче мое – Ваня Костова Време е изглежда – Панайот Панайотов От любов не се умира – Панайот Панайотов Твоят мъжки път (Хей, живот, здравей, здравей!) – Христо Кидиков Хоро – Христо Кидиков Приказка – Христо Кидиков Пред есен – Йорданка Христова Илюзия – Георги Христов Може би – Сигнал Младо вино – Райко Кирилов и Йорданка Варджийска Горчиво вино – Веселин Маринов За теб, Българийо! – Веселин Маринов Трифон Зарезан – Веселин Маринов Нашата полиция – Веселин Маринов Незабрава – Катя Филипова Нощ над града – Домино Нощна песен – Тоника Неочаквана сълза – Росица Кирилова и Георги Христов Не е пух от тополи – Диана Дафова и Орлин Горанов Някога, но не сега – дует Ритон Остаряваме бавно – Богдана Карадочева и Стефан Димитров Огън от любов – Силвия Кацарова и Васил Найденов Обичам те – Силвия Кацарова Обещай ми любов – Силвия Кацарова Прегърни ме – дует Ритон Рожден ден – Веселин Маринов Телефонна любов – Васил Найденов Ти си любовта – Веселин Маринов Топъл дъжд – Силвия Кацарова, както и в изпълнение на Тони Дачева Точно в пет – Братя Аргирови Завръщане на полските щурчета – Петър Чернев Здравей наместо сбогом – Мими Иванова и Развигор Попов Златен мой – Нели Рангелова Последната спирка – Петя Буюклиева Радостта като сълза – Петя Буюклиева Очакване – Росица Ганева Доброта – Росица Кирилова Безкрайно лято – Стефка Берова и Йордан Марчинков Кръстопът – Ст. Берова и Й. Марчинков Когато се разделяме до утре – Ст. Берова и Й. Марчинков Есенни гнезда – Ст. Берова и Й. Марчинков Целият ми свят – Мариана и Тодор Трайчеви Чудо – Васил Найденов Чудакът – Йорданка Христова и Иво Гюров Часове за обич – Елвира Георгиева Цветелина – Щурците Думи – Деян Неделчев Обич за обич – Деян Неделчев Като лъвовете – Деян Неделчев За две ръце – Мустафа Чаушев Зимно море – Мустафа Чаушев Пролет – Мустафа Чаушев Пролет – Петя Буюклиева и Георги Христов Тихо вятърът тича – Георги Станчев Жена на балкона – Веселин Маринов Лунапарк – Кичка Бодурова Грешници – Мими Иванова Лятото – дует Ритон С любов до края – дует Ритон  ", "date": "2018.04.10", "title": "Скръб! Напусна ни големият Тончо Русев"}
{"url": "http://epicenter.bg/article/Prof-Radulov--Namalyavat-shansovete-da-badat-hvanati-izbyagalite-zatvornitsi/151419/2/0", "text": "Правилникът за охрана на затвора изисква, чак на външните постове охранителите да носят оръжие, за да не им се отнеме. Има групи, които ако се случи нещо, влизат и действат по определена тактика. Това каза експертът по сигурността Николай Радулов в ефира на БТВ. По думите му проблемът в затворите е липсата на достатъчно персонал.   „Владимир Пелов е хитър, комбинативен, дързък човек, който в момента е отчаян и няма друга алтернатива. Това е предпоставката за бягството му. Отчаянието му се дължи на това, че има да изтърпява 30 годишна присъда, без право на обжалване. Аз се надявам в него да е останало още мъжкото му чувство, което го имаше преди години в Кремиковци, и да не се стигне до жертви. Това каза социалният работник с опит в затворите Калин Гайтанджиев. По думите му животът за Пелов не е ценност. „В това бягство имаше импулс“.   Гайтанджиев каза още, че има войнстваща некомпетентност в охраната на местата за лишаване от свобода. „Надзирателите протестират, а това показва, че отчаянието е взело връх. Трябва да има понесена персонална отговорност на преките ръководители на затвора“. В същото време надзирателите се чувстват сякаш гласът им е в пустиня. Нужно е да се каже, че няма как да се работи, стана ясно от думите му.   „Затворите се управляват от тези, които лежат вътре“, коментира Радулов. „Нямам как да се вкара пистолет с дрон. Най-сигурният начин е да се достави лично от човек. Той е внесен на части с помощта на надзирател“, допусна Калин Гайтанджиев.   „Протестите на надзирателите вървят паралелно с протестите на полицаите. Винаги се е поставял въпроса за некомпетентното управление. Всеки път обаче се акцентира върху повишаването на заплатите. Това е евтин политически трик, че тези хора не работят, а искат само пари. Ако нещо се случи по време на изпълнение на дълга му и загина, държавата не помага на семейството му.   Държавата дава знак, че не се интересува“, заяви Николай Радулов.   „Не може да се допуска бягство от затвора в 21 век от Централния софийски затвор. След като има човек, който е допуснал това, той трябва да се накаже, а не да продължава да работи там. Недопустимо е“, подчерта социалният работник. Радулов посочи, че на 60% е сигурен, че Пелов е на територията на страната, но шансовете да се залови намаляват. Той добави, че горещите следи изстиват.", "date": "2018.04.10", "title": "Проф.Радулов: Намаляват шансовете да бъдат хванати избягалите затворници"}
{"url": "http://epicenter.bg/article/Karakachanov--Radikalniyat-islyam-zavladya-Blizkiya-Iztok--a-Evropa-se-zanimava-s-dzhendari-i-krastavitsi/151421/2/0", "text": "Даването на частица от Благодатния огън на Македония е част от усилията между двете държави да има повече диалог и разбирателство. Това каза в сутрешния блок на БНТ вицепремиерът и министър на отбраната Красимир Каракачанов.   Ние няма какво да делим. Това е добър знак за мен, това е правилната посока – в един момент Българската патриаршия трябва да бъде църквата-майка на македонската църква, добави той. Православието винаги е било част от политиката. Църквата трябва да бъде отворена към социалните проблеми на хората – бедността, наркоманиите, заяви вицепремиерът.   Красимир Каракачанов коментира и проектите за модернизацията на Българската армия. Министърът на отбраната уточни, че договорът с \"РСК МиГ\" е за 4 години за 81 млн. лв. Ремонтът ще се прави в България, частите ще се купуват от \"РСК МиГ\", поясни Каракачанов.   По думите му в момента у нас летят седем изтребители МиГ-29 от наличните 15. Моята идея е в следващите 4 години да летят 15 изтребители, заяви военният министър.   Той уточни, че оферти за нови изтребители ще бъдат изпратени към 6-7 водещи фирми. Разполагаме с 1,5 млрд. лв., уточни Каракачанов.   С поддръжката на спартаните въпросът е почти решен. Договорът трябва да бъде сключен буквално в следващите дни. Относно новите бронирани машини за армията, ще бъдат изпратени оферти до всички фирми, които до момента са проявили интерес – две американски, немска и френска.   Колкото повече възможности има, толкова по-голям ще е изборът. Като условие ще бъде поставено да има съвместна дейност с българския военно-промишлен комплекс - машините поне да бъдат сглобявани в България, а след това да бъдат ремонтирани у нас, каза министърът на отбраната.   Той коментира и случая с избягалите от Централния софийски затвор опасни престъпници. Много глупости бяха направени след 1990 година, включително и за затворите. Законовата база е много по-различна от представата на хората за затворите. По закон надзирателите не носят оръжие и когато затворник по някакъв начин се сдобие с оръжие и го опре в главата на надзирателя, той не може да реагира. Трябва да се заложи не толкова на живата сила и физическото присъствие, колкото на модерните средства, заяви Красимир Каракачанов.   По думите му мерки срещу дипломати трябва да се предприемат не по конюнктурни съображения. Ако се докаже руското участие в случая \"Скрипал\", България трябва да последва примера на останалите държави. Но мерки трябва да бъдат вземани срещу всички дипломати, които не спазват Виенската конвенция, подчерта вицепремиерът.   Ако Европа не се върне към Европа на нациите, е обречен на провал. В момента в Европейския съюз властва бюрюкрацията, това няма как да продължава.   За едно десетилетие радикалният ислям завладя Близкия Изток, обществото започва да се самоорганизира, а Европейският съюз се занимава с какви ли не глупости, като джендърски конвенции и размера на краставиците, каза още Красимир Каракачанов.", "date": "2018.04.10", "title": "Каракачанов: Радикалният ислям завладя Близкия Изток, а Европа се занимава с джендъри и краставици"}
{"url": "http://epicenter.bg/article/Boyko-Borisov/151447/2/0", "text": "\"Благодаря за поканата. Можем да видим само преди 20 години какво се е случило и през последните няколко години всички с радост наблюдаваме как икономиката, инвестициите вървят нагоре. В едно нещо съм абсолютно убеден – Европейския съюз иска мир и просперитет на Балканите\".   Това каза българският министър-председател Бойко Борисовв в Мостар, за да открие 21-ото издание на Международния икономически панаир. Тази година Сърбия е основен партньор на изложението и съорганизатор заедно с председателството на Босна и Херцеговина. Той и президентът на Сърбия дадоха съвместна пресконференция.   \"Александър Вучич полага особено големи усилия и знам колко му е трудно, за да продължи процеса и да запази мира. В общи линии настроението не е много оптимистично. Не бива да бъдем егоисти и да си мислим, че даден конфликт ще подмине някой от нас. За проявим разум\", обърна се Борисов към всички лидери на Балканите.   Премиерът посочи, че мирът на Балканите е най-важен и че който предизвика конфликт - ще завлече всички.   \"В общи линии настроението не много оптимистично, усещането е, че ни предстои нещо лошо. Нека да съм песимист и се обръщам към нашите братя мюсюлмани в целия регион да проявим разум, защото последствията ще са само за Балканите. България се върна десетилетия назад заради Юговойната. Не бива да бъдем егоисти и да си мислим, че даден конфликт ще подмине някой от нас. Едва вчера 20 години след войната са възстановили мост от войната. За една сеунда се руши, 20 години се възстановява. Нека проявим разум, последствията ще са само за нас\", допълни още министър-председателят на България.   Борисов допълни, че ще проведе разговор и със сръбския президент Дачич, за да се решат проблемите. Премиерът допълни още, че е важно политическият елит на Балканите да разговарят, защото мирът е най-важното и нищо друго няма значение. \"Който допусне конфликт ще завлече всички, затова полагаме толкова усилия\", допълни още български министър – председател.   Бойко Борисов обаче е оптимист за провеждането на срещата на ниво Западни Балкани – Европейски съюз, която трябва да се състои в София на 16-и и 17 май. Както вече е известно Испания, Румъния и Кипър може да я бойкотират заради присъствието на Косово.   „Убеден съм, че ще намерим начин президентът на Тачи да участва, въпреки че има няколко държави, които не са признали Косово и неофициално засега биха отказали да участват в срещата. Примерно Мариано Рахой ще е на двудневно посещение от предния ден. Така че ще намерим начин да не проваляме съвета, защото той е жизненоважен за всички. Оптимист съм за провеждането на срещата”, каза Борисов.   Той се върна на темата за своя песимизъм и обясни защо не е обнадежден от настоящата ситуация. „Като казвам песимист, имам предвид тези престрелки, които се случиха в последните седмици Сърбия и Косово. За това, че от това, което виждаме в момента е, че в Босна и Херцеговина категорично няма да се разберат за избирателния закон. А това едва ли е най-доброто, което очакваме. Безкрайно съм откровен с вас – неприемането на избирателния закон и промените, които се искат – трайно ще блокира Босна и Херцеговина. Поне такова ми е усещането.   Надявам се президентът по-бързо да намери начин да реши тези проблеми, защото 16-17 май ние трябва да влезем в този съвет с оптимизъм и решени проблеми, за да покажем, че сме готови за присъединяването на  Западните Балкани. С проблемите си как да влезем? Влизаме с проблемите и им ги даваме те да ги решават. Те си имат достатъчно. Затова, ние, политическият елит на Балканите, трябва да ги решим.   Затова призовам лидерите. Мирът е най-важното, всичко друго е егостично и няма значение. Допуснем ли пак военен конфликт на Балканите, всички държави губим. Който го допусне, той ще завлече всички. И затова полагаме толкова усилия”, обобщи Бойко Борисов.", "date": "2018.04.10", "title": "Бойко Борисов: В едно нещо съм абсолютно убеден – ЕС иска мир и просперитет на Балканите (видео)"}
{"url": "http://epicenter.bg/article/Pochti-36-000-balgari-sa-zasegnati-ot-skandala-s--Feysbuk-/151454/2/0", "text": "Лични данни на над 35 000 български потребители във Фейсбук вероятно са били събрани неправомерно от компанията \"Кеймбридж Аналитика“. Това отговориха от Фейсбук тази сутрин след запитване на \"По света и у нас“, съобщи БНТ.   По данни на социалната мрежа 18 българи са свалили приложение под формата на анкета, даващо достъп до лична информация. Броят на засегнатите обаче е в пъти повече - 35 718, тъй като приложението е получило достъп до профилите и на техните приятели.   Освен списъка с контакти, информацията за потребителите е включвала детайли като електронна поща, рожден ден, роден град, място на пребиваване, снимки, видеа, харесвания и публикации в социалната мрежа.   \"Използвахме възможно най-разширена методология, казаха от Фейсбук. Това е най-добрата ни прогноза за броя на хората, които директно са инсталирали приложението, и броя на приятелите им, чиито данни може да са били събрани\".   Фейсбук вече започна да уведомява общо поне 87 млн. потребители по света, замесени в скандала. Социалната мрежа поднесе извиненията си на засегнатите потребители.  ", "date": "2018.04.10", "title": "Почти 36 000 българи са засегнати от скандала с „Фейсбук“"}
{"url": "http://epicenter.bg/article/Tsvetanov-otnovo-shte-pomogne-na-velikotarnovski-uchenitsi-da-preminat-po-stapkite-na-Botevata-cheta/151457/2/0", "text": "За четвърта поредна година председателят на парламентарната група на ГЕРБ и великотърновски народен представител Цветан Цветанов ще подкрепи финансово ученици от всички училища в старата столица, които желаят да се включат в една от най-родолюбивите прояви у нас – Националния поход „По стъпките на Ботевата чета“.   Този ангажимент Цветан Цветанов пое при среща с една от ръководителките на великотърновската група Снежана Димитрова. Благодарение на Цветанов, за пореден път, над 50 търновски младежи ще имат възможността да преминат по 120-километровата алея на безсмъртието от Козлодуйския бряг до връх Околчица. Част от групата отново се очаква да бъде и студентът Божидар Русев, който учи в Англия, но се връща специално заради похода, провеждащ се ежегодно от 27 май до 2 юни.   В знак на признателност, родолюбивите млади хора направиха мил подарък на Цветанов по повод рождения му ден на 8 април. Младежите изработиха фотоалбум, съдържащ десетки снимки от срещите им с председателя на най-голямата парламентарна група на връх Околчица от последните години. Освен кадри от похода, в който ежегодно се включва и самият Цветанов, в албума място са намерили и запечатани моменти от посещението на децата в Народното събрание, където гостуваха по негова покана. В книжката учениците са изписали и своите пожелания към Цветан Цветанов, по повод Великден и личния му празник.   Децата и техните ръководители не крият благодарностите си към Цветанов и често му правят приятни изненади. През годините те го отличиха със свои призове „Родолюбец“ и „Златно сърце“. Основен организатор на великотърновското участие в мащабното национално събитие е Туристически клуб „Незабравка“ към ПГЕ „А. С. Попов“.", "date": "2018.04.10", "title": "Цветанов отново ще помогне на великотърновски ученици да преминат по стъпките на Ботевата чета"}
{"url": "http://epicenter.bg/article/Mazhd-Algafari-za-hlornata-bomba-v-Siriya--Nyakakvi-hora-si-igrayat-na-trupove--a-se-chuva-egipetska-rech/151461/2/0", "text": "Войните са повод за развитието на купища бизнеси. Това коментира в студиото на „Здравей, България“ по Нова телевизия журналистът и анализатор Мажд Алгафари.   Думите му са по повод ситуацията със Сирия след предполагаемата химическа атака срещу град Дума. „Добре няма да стане. Войните са повод за развитието на купища бизнеси. Не са за налагането на някаква демокрация”, смята експертът. Според Алгафари притеснителна е репликата на американския държавен глава Доналд Тръмп, че в „следващите 24-48 часа” ще обяви важни решения за Сирия.   Налице е спор за автентичността на предполагаемото нападение с химическо оръжие, посочи още анализаторът.   „За тези кадри – в Youtube е пълно с клипчета, където покриват хората с бели чаршафи. Те играят ролята на труп. А хората зад кадъра говорят египетски диалекти. Какво правят хората с египетски диалект в Сирия?”, усъмни се Мажд Алгафари.   Според него се вижда гледната точка само на едната страна. „Твърдения на някакви, които седалището им е във Великобритания. А твърдението на хората, които живеят в Сирия?”, попита още журналистът.", "date": "2018.04.10", "title": "Мажд Алгафари за хлорната бомба в Сирия: Някакви хора си играят на трупове, а се чува египетска реч"}
{"url": "http://epicenter.bg/article/Vitseprezidentat-Iliyana-Yotova-vrachi-sertifikati-na-badeshti-yuristi/151464/2/0", "text": "За втори път от началото на мандата вицепрезидентът Илияна Йотова връчи сертификати на бъдещи юристи, преминали 4-месечен стаж в Комисията по помилването към президента на Република България.  „Успехът е гарантиран само когато работите в екип“, обърна се Илияна Йотова към младите хора. Те, от своя страна, изразиха благодарност за предоставения шанс отблизо да се запознаят с дейността на Комисията по помилването и да работят съвместно с нейните експерти.", "date": "2018.04.10", "title": "Вицепрезидентът Илияна Йотова връчи сертификати на бъдещи юристи"}
{"url": "http://epicenter.bg/article/29-godishen-balgarin-e-zadarzhan-v-Dobrich-po-iskane-na-SASht/151422/3/0", "text": "29-годишният Желяз Андреев от Добрич е задържан в родния си град по искане на прокуратурата в Маями.   Арестът е във връзка с водено разследване във Флорида срещу 11 души, които са обвинени, че са нарушили ембаргото за търговия със Сирия. Петима от тях са българи. Според обвинението сънародниците ни са работили в кол център в София, през който са продавани части за самолетите на сирийските авиолинии. Според САЩ те са свързани с терористична дейност.   Приятелката на Желяз Андреев – Милена Здравкова, разказа пред bTV, че той е разбрал за разследването случайно през 2005 г., когато му казали, че името му присъства в списък с обвинени.   Милена познава Желяз от 2013 г., когато работили заедно във въпросния кол център в София. Всеки от нас е контактувал с клиенти по списък, даден му от отдел „Продажби”, каза Милена Здравкова. По думите ѝ Желяз е бил служител на ниско ниво в кол центъра и технически е обработил продажбата на резервна част за сирийските авиолинии.   Фирмата е била регистрирана в София със седалище в Маями. Нашите договори бяха по българското законодателство и не сме подозирали, че трябва да се съобразяваме с чужди закони, коментира още приятелката на Желяз Андреев.   Тя се надява, че нашата държава няма да позволи Желяз да бъде екстрадиран. Днес изтича мярката за задържане от 72 часа на младия мъж. Вече е създадена и група във „Фейсбук” в негова подкрепа.", "date": "2018.04.10", "title": "29-годишен българин е задържан в Добрич по искане на САЩ"}
{"url": "http://epicenter.bg/article/Tavanat-na-starite-pensii-se-vdiga-ot-910-na-1040-lv-/151418/4/0", "text": "От 1 юли 2019 г. таванът на старите пенсии се вдига от 910 на 1040 лв. Данъци и осигуровки няма да се пипат, но минималният осигурителен доход на самоосигуряващите се ще расте в следващите три години.   Стъпките на пенсионната реформа се запазват. Минималната заплата ще продължи да се увеличава административно - от 510 сега на 560 лв. от 1 януари 2019 г., на 610 лв. от 2020 г. и на 650 лв. от 2021 г.   Продължава и ръстът на парите за учителски заплати, като се запазва обещанието средствата за възнаграждения на педагогическите специалисти да се удвоят през 2021 г. спрямо 2017 г.   Това са основните социални параметри в средносрочната бюджетна прогноза за периода 2019-2021 г., публикувана от финансовото министерство.   Увеличението на тавана на старите пенсии ще стане не чрез повишаване на максималния осигурителен доход - той ще остане 2600 лв. за целия период.   Променя се съотношението - максималният размер на пенсията се увеличава от 35 на 40% от максималния осигурителен доход.   Потвърждава се ангажиментът всички пенсии, отпуснати с начална дата след 31 декември 2018 г. да не са ограничени от таван, пише в. Сега.   Предвидено е минималната пенсия за осигурителен стаж и възраст и социалната пенсия за старост да се увеличават по швейцарското правило, като очакваният ръст е 4.6% за 2019 г., 4.4% за 2020 г., 4.3% за 2021 г.   Възрастта и стажът за пенсия ще продължат да растат според заложеното в социалния кодекс - възрастта с по 2 месеца на година за жените и с по 1 месец за мъжете, а стажът - с по 2 месеца и за двата пола.   В резултат на промените средният брой на пенсионерите се очаква да намалее незначително - от 2.164 млн. през 2019 г. до 2.154 млн. през 2021 г.   През 2021 г. средната пенсия ще бъде 424.18 лв., като за догодина размерът й е 382.78 лв.   Разходите за пенсии ще нарастват с около половин милиард годишно - 484.4 млн. лв. за 2019 г. спрямо заложеното в закона за бюджета на ДОО за т.г., а за 2020 и 2021 г. е предвиден ръст съответно с 513.3 млн. лв. и 498.4 млн. лв.   Увеличава се минималният осигурителен доход за самоосигуряващите се лица, съответно за 2019 г. в размер на 560 лв., за 2020 г. - 610 лв., и за 2021 г. - 650 лв.   Няма да се правят вноски за фонд \"Гарантирани вземания на работниците и служителите\", за който от години има протести, че само трупа пари, а условията за ползването им са силно ограничителни.   Пакетът с промени, инициирани от Мая Манолова срещу бавенето на заплати, включваше и текстове, които би следвало да облекчат това положение.   При обезщетенията за майчинство има и добри, и лоши новини - от една страна, се гарантира, че няма да се посяга на високо платеното майчинство, което и занапред ще се полага за 410 дни - 45 преди раждането и година след това. Следващата година обаче остава ниско платена въпреки увеличението на минималната заплата - 380 лв. до навършване на 2-годишна възраст на детето.   Въпреки протестите на работодателските организации кабинетът не смята да се отказва от правилото първите три дни от болничния да се плащат от фирмата, а НОИ да поема от четвъртия ден нататък - антикризисна мярка, наложена временно, но оказала се особено упорита.   Повече няма да се променя и периодът, от който се изчисляват краткосрочните обезщетения - 18 месеца назад за временна неработоспособност и 24 месеца назад за бременност и раждане и безработица.   Замразени на сегашното си ниво до 2021 г. остават и редица други социални плащания - детските надбавки, помощта за деца с тежки увреждания, вдигната от миналата година на 930 лв., и т.н.  За учителските заплати ежегодно ще се отпускат по 330 млн. лв. допълнително, както беше обещано още в началото на мандата.", "date": "2018.04.10", "title": "Таванът на старите пенсии се вдига от 910 на 1040 лв."}
{"url": "http://epicenter.bg/article/Georgi-Markov--Sled-izbora-na-Orban-razrivat-mezhdu-Zapadna-i-Tsentralna-Evropa-e-neobratim--/151481/11/0", "text": "Окончателните резултати на изборите в Унгария са голям подарък за политическия юбилей на Виктор Орбан. За трети път той печели с мнозинство от 2/3 при това с необичайно висока избирателна активност -70% на парламентарни избори.   Той припомня, че на 30 март т.г. се навършиха 30 години от началото на политическата дейност на Орбан в полза на Унгария и унгарците – тогава той създава с няколко студенти от Юридическия факултет партията „ФИДЕС”, чиято цел бе сваляне на комунистическия режим. Звездата на Орбан изгрява следващата година на Площада на героите. Берлинската стена още не беше паднала и се изискваше голям кураж да призовеш публично съветските танкове да напускат страната. По същото това време никой не знаеше за Меркел - нито в Берлин, нито в Лайпциг, не се е чуло да е проявила храброст.    Защото осигури най-важното, което трябва да направи един министър-председател във вътрешната си политика – осигури живота и здравето на своите граждани, анализира Марков. Орбан не допусна това, което се случи в Западна Европа: 23 крупни терористични акта с 330 убити и 1200 тежко ранени – всичко това причинено т.н. „мигранти”, които той нарича „нашественици”.   за разлика от г-жа Меркел, която се похвали, че ислямът вече е част от Германия. Тези спечелени 2/3 от гласовете в парламента ще му дадат възможност да промени Конституцията на страната и да вкара текст - че без решение на унгарския парламент никой не може да заселва, дори ЕП, чужди граждани в Унгария, което ще реши въпроса и за следващите правителства. , налагани от Брюксел – резултатът беше убийствен - 99:1%! Няма да има квоти в Унгария, това се каза категорично от Орбан, както и от неговия най-голям приятел във Вишеградската четворка – г-н Качински, който беше в петък в Унгария заедно с премиера на Полша. Снощи се получи и много прочувствена телеграма от лидера на Северната лига в Италия Салвини, много мила телеграма от Себастиан Курц и от самата Меркел, която заяви, че Унгария винаги може да разчита на Германия.   подчертава Георги Марков. Западна Европа ще си остане мултикултурална, ще се хвали, че ислямът е част са Германия и Франция, а Вишеградската четворка ще се хвали, че хората са християни, че мигрантите са нашественици, защото минават границата по незаконосъобразен ред. Както казва Орбан: \"те са една ръжда, която ще съсипе християнския характер на Европа\". Той изрично подчертава: „Ние уважаваме малцинствата, но ние сме етнически хомогенна страна, ние сме унгарци и не искаме да бъдем други!”   Орбан реновира втората по големина синагога в Европа, наля милиони от унгарския бюджет, отиде в сръбския град Суботица и в присъствието на Вучич и отчете приноса на унгарските евреи в културното изграждане на Унгария и т.н.   - намали цената на тока, на сметта, на газа с 25% и то още през 2012 година. Обеща, че ще задължи банките да предоговорят кредитите, които бяха отпуснати в швейцарски франкове на близо милион унгарци с клауза, че курсът ще се променя само на потребителя. И го направи. Така спаси един милион унгарци от банкрут. . Орбан каза на германските инвеститори „Ние се развиваме като икономика с минимална безработица.   Имаме 1 милион нови унгарски граждани за тези 8 години, с това темпо ние ще се изравним до 2030 година с вас по икономически показатели. Това, с което ние, Вишеградците, не можем да ви достигнем, е инфраструктурата.   Китай е готов да изгради инфраструктурата на Вишеградките страни, ние сме в напреднали разговори, примерно за магистралата Варшава-Будапеща.  Китай купи пристанището в Пирея и коприната продължава по пътя Пирея-Скопие-Белград.  Унгария изнася годишно по 60-70 000 тона месо за китайския пазар, отделно 2 милиона патици само за Китай, а руският пазар е залят с лекарства, плодове, консерви и зеленчуци от унгарците. Едновременно с това Германия си остава голям партньор на Унгария – немският бизнес никога няма да се изтегли, защото унгарците работят добре, стоят си по местата в провинцията и страната се развива икономически с бързи темпове. Орбан им каза – като дойдат еврофондове – добре дошли, като не дойдат – здраве да е!   - за 8 години Унгария има 40% увеличаване на раждаемостта. Семейството е на преден план. Това безобразие мъж с мъж, което може да се види в Люксембург, или тези, дето се женят и по трима или пък с братовчедите си - в Унгария няма как да стане! Там си има мъж и жена, и както се вижда, унгарските мъже могат да вършат работа и да увеличават раждаемостта, без да се налага да се внасят мъже отвън.  плюс 33 000 евро нисколихвен кредит с 2,5% лихва за 25 години, плюс 6-годишен отпуск за мама, плюс данъчни облекчения за татко, плюс хранене на децата безплатно в детски градини и ясли, плюс от тази година, 2018-та, която е обявена за година на унгарското семейство, и в началните училища. Това е политика!   тъй като промените в Европа ще настъпят след 1 година на евроизборите. Няма никакво съмнение, че няма да се повтори този безподобен европарламент, който слушаше каквото кажат Меркел и Оланд - пуснаха мигрантите, заляха контитента, изпълняваха програмата на Сорос да се заселват по милион годишно бежанци. Догодина в Европарламента ще влезе партията „Алтернатива за Германия“ , ще влезе в Северната лига, ще влезе партията на вицепремиера на Австрия. Това ще е коренно променен европарламент, в който няма да има 220 депутати лоби на Сорос.  ЕП догодина ще бъде друг. ЕС няма алтернатива.   които да отстояват своите национални интереси. Като проевропеец Орбан това иска - силна Унгария в силна Европа. Всяка европейка държава има свои национални интереси, свои национален тон, свой дом и в този дом не може никой да ѝ казва какво да прави.  Западна Европа, която се страхува да каже „Честито Рождество!”, а казва: „Весели празници!”, ще си носи кръста! И Орбан го заяви: Аз не искам моите млади унгарци един ден да остареят в малцинство в собствената си страна. След няколко десетки години етническите французи, англичани и т.н., за мое съжаление, ще бъдат малцинство в собствените си страни и ще бъдат управлявани от Арабска пролет, Африканско лято и т.н., които не са толкова тъпи, та да не се организират.   Той знае, че Косово е ябълката на раздора и няма да бъде признато от много страни.   В момента, в който Румъния признае Косово, унгарците в Трансилвания веднага ще направят референдум. Защо Испания не иска да признае Косово - защото интересите на Испания го изключват. Кипър същата работа. Не може да има по всичко обща европейска политика и солидарност. Тепърва политиката на Орбан ще има последствия за еворолибералите, но тази политика е спасителна за Европа. И затова Орбан печели толкова много последователи, подчертава Георги Марков.", "date": "2018.04.10", "title": "Георги Марков: След избора на Орбан разривът между Западна и Централна Европа е необратим! "}
{"url": "http://epicenter.bg/article/Pochina-aktyorat-Nikolay-Kalchev/151474/6/0", "text": "На 73 години вчера е починал актьорът Николай Калчев. Това съобщиха от Сатиричния театър на страницата си във \"Фейсбук\".   \"Отиде си още един талант от звездната трупа на Сатиричния театър. Красив човек с префинено чувство за хумор, той бе от артистите, които са толкова духовити, че само може да се гордееш, ако си сред избраната му компания. Николай Калчев бе истински джентълмен, който може да си позволи да е саркастичен, защото никога не е бил злобен. Дълбок поклон! Почивай в мир!\", написаха неговите колеги от театъра.   Поклонението ще се състои на 11 април от 11, 30 часа в храм „Свети Седмочисленици”.  ", "date": "2018.04.10", "title": "Почина актьорът Николай Калчев"}
{"url": "http://epicenter.bg/article/Uvolniha-Stoycho-Mladenov-v-Kazahstan/151446/8/0", "text": "Стойчо Младенов вече не е треньор на казахстанския елитен „Кайсар“, съобщи БГНЕС, цитирана от БНР.  До решението на клубното ръководство се е стигнало заради незадоволителните резултати на тима от началото на сезона. След четири изиграни кръга в казахстанската Висша лига, воденият от Младенов отбор е спечелил едва 1 точка от общо 12 възможни, като заема десетата позиция във временното класиране.  Бившият наставник на ЦСКА и националния отбор на България застана начело на Кайсар в края на 2016 г. През миналия сезон тимът на Младенов завърши на 6-о място в класирането.", "date": "2018.04.10", "title": "Уволниха Стойчо Младенов в Казахстан"}
{"url": "http://epicenter.bg/article/Mariya-Ilieva-razchita-na-dve-prisluzhnitsi--Ne-moga-da-se-opravya-sama-/151435/10/100", "text": "Мария Илиева не обича домакинската работа, признава самата тя.   Певицата не припарва до печката, а от всичко на света най-много мрази да чисти и подрежда в дома си, написа HotArena.   „Обичам да лежа, да си почивам. Не съм от онези жени, които се събуждат един ден и решават да излъскат целия апартамент. Оправям се в своя артистичен безпорядък”, твърди Илиева.   Изпълнителката разполага с две прислужници, които се грижат за домакинската работа и идват през ден в апартамента й, за да я обслужват. Това особено много се налага сега, когато звездата има и син - малкия Александър. Заради него се налагало всичко в дома й да е по местата си, за да може всяка секунда то да бъде открито.   „Когато човек има дете, не може да е разхвърлено и да има опасни предмети навсякъде”, обяснявала Мария.   Според запознати, певицата е давала над 600 лева месечно за чистачки, но пък нямала проблеми с този факт, защото дори не знаела откъде се пуска прахосмукачката и миялната машина у дома.   „Не мога да се оправя сама. Имам нужда от помощници, за да се фокусирам върху важните неща”, казва изпълнителката.", "date": "2018.04.10", "title": "Мария Илиева разчита на две прислужници: Не мога да се оправя сама!"}
{"url": "http://epicenter.bg/article/Dzhurkana-kopriva-sas-sirene/151485/9/93", "text": "Продукти: 5 шепи (1 кг) коприва /  5 с.л. (50 г) брашно / 125 г масло / 1 ч.ч. (200 г) сирене / 2 бр. яйца / девесил / сол / Начин на приготвяне: Копривата се почиства, нарязва се на ситно. Пуска се за 5-6 минути във вряща подсолена вода, след което се стрива, като се бърка с дървена лъжица (излишната вода предварително се отлива в друг съд). Брашното се задушава в мазнината до златисто оцветяване, залива се с отделената вода от копривата, като се разбърква непрекъснато, и се прибавя към стритата коприва. Ястието се вари до сгъстяване, като непрекъснато се разбърква. Преди свалянето му от огъня се прибавят разбитите яйца, натрошеното сирене и ситно нарязаният девесил.", "date": "2018.04.10", "title": "Джуркана коприва със сирене"}
{"url": "http://epicenter.bg/article/Megan-Markal-mechtae-da-stane-vtorata-leydi-Dayana-/151437/10/100", "text": "Американската актриса Меган Маркъл, бъдещата съпруга на принц Хари, е амбициозна млада жена, която мечтаела да стане новата лейди Даяна, разкрива биография, която ще бъде публикувана във Великобритания в четвръртък, съобщава Франс прес.   Кралският хроникьор Андрю Мортън, автор на бестселъра \"Даяна. Нейната истинска история\", този път се взира в жизнения път на американската актриса, преди венчавката й на 19 май с втория син на принц Чарлз.   Биографията разкрива преклонението на Меган пред лейди Даяна и неутешимите сълзи, пролети от младото момиче, след като научило за трагичната кончина на кралската особа.   Маркъл била обсебена от майката на бъдещия си съпруг не само заради невероятния й стил, но и заради хуманитарните й ангажименти.   Американската девойка искала да й подражава във всяко едно отношение. По думите на една от най-добрите приятелки на Меган, Нинаки Приди, бъдещата съпруга на принц Хари била във възторг от британското кралско семейство и не криела желанието си да стане втората лейди Даяна.    са неизбежни заради ангажиментите им в хуманитарната област и заради безупречния им фешън стил. Но между двете дами съществувала и голяма разлика.   Срамежливата Даяна се омъжва на 20-годишна възраст за принц Чарлз, а американската актриса, значително по-уверена в себе си, на 36.   \"В известна степен Меган Маркъл е жената, която лейди Даяна е искала да бъде\", пише авторът.   Източник: Новини.бг", "date": "2018.04.10", "title": "Меган Маркъл мечтае да стане втората лейди Даяна  "}
{"url": "http://epicenter.bg/article/Prof-Bliznashki--Ako-iska-da-otselee-kabinetat--Borisov-3--tryabva-da-ima-promyana-na-politikata/151417/2/0", "text": "Относително добре се справя премиерът във външнополитическите отношения на България, коментира в сутрешния блок на Bulgaria ON AIR бившият служебен премиер Георги Близнашки.   Според него страната ни не преследва егоистични интереси по темата Западна България, коментира също той.   На въпрос има ли алтернатива ГЕРБ в момента, Близнашки отговори, че това е сериозна тема. Той сподели, че е доста скептичен, че има към днешна дата алтернатива на Бойко Борисов.   „Борисов извървя един доста дълъг път, който обаче е към края си“, добави бившият служебния премиер. Неизбежно е след края на Председателството ни Борисов да се върне към вътрешната политика, поясни Близнашки и добави отново, че шансовете за оцеляване на кабинета „Борисов 3“ са високи, но е нужна промяна на политиката.   Премиерът днес демонстрира една висока зрялост, откликва на непосредствените вълнения на обществото, допълни Георги Близнашки и напомни: „Очакванията на обществото за промени обаче са високи“.", "date": "2018.04.10", "title": "Проф.Близнашки: Ако кабинетът „Борисов 3“ иска да оцелее, трябва да има промяна на политиката"}
{"url": "http://epicenter.bg/article/Borisov-se-sreshta-s-Vuchich--shte-opita-da-podobryava-otnosheniyata-mezhdu-Sarbiya-i-Kosovo/151423/2/0", "text": "Премиерът Бойко Борисов ще открие днес международния икономически панаир в Босна и Херцеговина.   Събитието се провежда за 21-ви път в Мостар и по традиция е място за срещи на представители на бизнеса от региона и на големи международни компании.С присъствието си Бойко Борисов ще подчертае значението на икономическото развитие на страните от западните балкани за европейската им перспектива.   Днес обаче той се очаква да има ключова среща с президента на Сърбия Александър Вучич.   Именно сръбският държавен глава е съорганизатор на форума и сред инициаторите за поканата на Бойко Борисов. Двамата се очаква да проведат разговор по ключова тема, а именно отношенията между Сърбия и Косово.   От Белград вече се появиха сигнали, че са склонни да бойкотират предстоящата среща на върха на ниво Западни Балкани – Европейски съюз, която трябва да се проведе в София през май, ако Косово присъства като независима държава. Именно да тушира подобни намерения ще е една от задачите на министър-председателя.", "date": "2018.04.10", "title": "Борисов се среща с Вучич, ще опита да подобрява отношенията между Сърбия и Косово"}
{"url": "http://epicenter.bg/article/Nadzirateli-za-zrelishtnoto-byagstvoto-ot-zatvora-na-Pelov-i-Kolev--Tova-e-olitsetvorenie-na-darzhavata/151424/2/0", "text": "\"Настояваме да бъде увеличен броя на надзирателите в местата за лишаване от свобода в цялата страна, които в момента са под санитарния минимум“, заяви пред Bulgaria ON AIR Ивайло Григоров, член на Синдиката на служителите в затворите.   „Настояваме и за доставка на нова, по-модерна техника, с която служителите на затворите да работят, както и изменения в законодателството, за които синдикатът настоява вече 9 години\", каза още той.   Григоров коментира, че именно недостига на техника и служители са довели до бягството на затворниците. \"Срамуваме се, но за съжаление случилото се е олицетворение на държавата\", допълни още той.   Припомняме ви, че вече седми ден продължава издирването на двамата избягали затворници. Владимир Пелов Стефанов и Радослав Колев успяха да напуснат централния софийски затвор, след като заплашиха с оръжие надзирателите на 3 април.", "date": "2018.04.10", "title": "Надзиратели за зрелищното бягството от затвора на Пелов и Колев: Това е олицетворение на държавата"}
{"url": "http://epicenter.bg/article/Vesela-Cherneva--Na-sreshtata-mezhdu-Borisov-i-Vuchich-razgovorat-za-Bosna-nyama-da-bade-tsentralen/151427/2/0", "text": "Мисля, че на срещата днес между Бойко Борисов и Александър Вучич разговорът за Босна няма да бъде централен. Това заяви в интервю за предаването \"Преди всички\" на програма \"Хоризонт\" Весела Чернева, директор на българския офис на Европейския съвет за външна политика:  \"Босна наистина е много сложна държава и е в един непрекъснат цикъл на избори. Конституционната организация на държавата е на няколко нива. През октомври предстоят отново парламентарни избори, така че този цикъл до голяма степен пречи на истинските реформи. Босненските политици отдавна предпочитат да говорят за европейската интеграция, но да не правят много за нея, но Босна не е от големите проблеми на Балканите. Мисля, че по-скоро разговорът на срещата довечера ще бъде за това какво може да направи наистина за Западните Балкани на срещата на върха, която предстои на 17 май в София. Вероятно българският премиер ще се опита да направи малко по-реалистични очакванията на лидерите от Западните Балкани за това какво наистина може да бъде постигнато там\".", "date": "2018.04.10", "title": "Весела Чернева: На срещата между Борисов и Вучич разговорът за Босна няма да бъде централен"}
{"url": "http://epicenter.bg/article/Neykov--Uvelichavane-na-pensiite-e-vazmozhno-s-uvelichavane-na-pensionnata-vazrast-i-osigurovki/151428/2/0", "text": "Няма рискове за изплащането на пенсиите. Но тази стабилност има цена – ниските пенсии. Ако искаме да има осезаемо увеличаване на пенсиите, трябва да продължим онези неща, които никой политик не иска да изговаря – увеличаването на пенсионната възраст и увеличаването на тежестта на осигурителните вноски.  Това каза за предаването „Преди всички“ по „Хоризонт“ бившият социален министър Иван Нейков, сега директор на Балканския институт по труда и социалната политика. Той сподели, че е привърженик на идеята за по-добро качество на живот чрез по-дълъг трудов път и „реалистични осигуровки“. Намаляването на осигуровките през годините, съчетано с високата безработица е довело до дефицита в бюджета на НОИ, заради който се налага и помощ от държавния бюджет, обясни той.  „В социалната сфера има такъв закон - колко време се движиш в едната посока поне толкова време трябва да се движиш обратно, за да компенсираш. Според мен, в следващите поне 10-15 години трябва да бъде създаден механизъм за едно поетапно нарастване на размера на осигуровката. Това може да бъде спестено, само ако имаме нова политика по доходите. Тогава, дори и да запазим днешния размер на осигуровките, когато доходите на хората са по-високи, и приходите в НОИ ще се увеличават“.  „Сребърният фонд има много специална роля - когато стане много тежко на бюджета на НОИ, той да подкрепя този бюджет с допълване на финансовите ресурси. В него има между два и три милиарда лева, които доникъде не стигат. За съжаление, анализите сочат, че намеренията, които имаше обществото, а и управляващите при създаването на фонда, всъщност не се реализираха, защото в продължение на много години прически спря притока на средства в Сребърния фонд поради липсата на приватизация, на практика. От друга страна, вече много години тези средства не се управляват. Те стоят в БНБ под лозунга „трябва да има минимален риск“ но това означава и минимални приходи“.  Няколко години с по-голяма инфлация, което не е невъзможно при икономически ръст, биха довели дори до намаляване на парите във фонда, коментира той.  Здравното и пенсионното осигуряване са много различни механизми различни като начин на изразходване на средствата, обясни той. Парите за здраве се управляват много по-динамично.  „Здравеопазването има своята стойност. Сега тя е разделена между Здравната каса и джоба на болния - хората доплащат за здравето си. Ако този модел не ни харесва, трябва да търсим решение именно през увеличаване на размера на осигуровките, при положение че няма промяна в политиката по доходите. ", "date": "2018.04.10", "title": "Нейков: Увеличаване на пенсиите е възможно с увеличаване на пенсионната възраст и осигуровки"}
{"url": "http://epicenter.bg/article/Dnes-shte-bade-predimno-slanchevo-s-maksimalnite-temperaturi-mezhdu-22--i-27-/151430/2/0", "text": "Главно в сутрешните часове на места по Черноморието ще има ниска слоеста облачност или мъгла. В източните райони вятърът ще е слаб от югоизток. Максималните температури ще са между 22° и 27°, по-ниски по Черноморието, за София - около 25°. Това съобщи за агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).  По Черноморието ще преобладава слънчево време. На места, главно в сутрешните часове, ще има ниска слоеста облачност или мъгла. Ще духа слаб югоизточен вятър. Максималните температури ще са 12-16°. Температурата на морската вода е 10-12°. Вълнението на морето ще бъде около 2 бала.  Над планините ще е предимно слънчево, с временни увеличения на облачността. Ще духа слаб до умерен югозападен вятър. Максималната температура на височина 1200 метра ще около 16°, на 2000 метра – около 9°.  Атмосферното налягане е близко до средното за април и слабо ще се понижи.", "date": "2018.04.10", "title": "Днес ще бъде предимно слънчево с максималните температури между 22° и 27°"}
{"url": "http://epicenter.bg/article/Na-Svetli-Vtornik-pochitame-Bozhiyata-mayka/151433/2/0", "text": "След Великден започва Светлата седмица. Нарича се така, защото Възкресението на Христос донася просветление за всички. Съгласно поверието на Светли Вторник се отдава почит на Света Богородица. В миналото, през Светлата седмица, следваща Възкресение Христово, жените повторно боядисвали яйца, които раздавали. Според древно поверие, раздаването на червени яйца предпазвало душите на мъртвите от превъплъщаване. По време на Светлата седмица не се извършват венчавки, тъй като това са празнични дни, посветени на Христовото възкресение и никакви други тържества не са редни. Не се пости.  в понеделник апостолите, във вторник и сряда - Богородица, архидякон Стефан и св. Андрей. На Светъл четвъртък се благославят св. ап. Йоан и Яков, в Светъл петък - св. ап. Петър, а в Светла събота - св. Йоан Кръстител. Неделя се нарича Томина - чества се апостол Тома, който не повярвал във възкресението на Христос, докато не го видял сам и не пипнал раните му от гвоздеите на кръста. Когато му се явил, Иисус му казал: \"Блажени са тези, които, без да видят, са повярвали\". Християните се поздравяват с \"Христос воскресе\" до Петдесетница, когато се е родила Христовата църква.", "date": "2018.04.10", "title": "На Светли Вторник почитаме Божията майка"}
{"url": "http://epicenter.bg/article/Prof--Gencho-Nachev--Horata-tryabva-da-znayat--che-mozhe-da-im-se-nalozhi-da-doplashtat-za-zdravni-uslugi/151443/2/0", "text": "Ако болният се окаже в невъзможност да покрие разходите по лечението си, болниците ще започнат да трупат по-големи дългове. Това обясни в ефира на „Здравей, България” проф. Генчо Начев, директор на УМБАЛ „Света Екатерина”.  Той даде пример с цената на т.нар. \"изкуствено сърце”. За него Касата вече ще плаща 133 000 лева, а досега се предвиждали 163 000 лева.  „Изпратили сме писма до всички фирми-доставчици с молба да свалят цените за НЗОК. Дали пациентите ще доплащат за изделията сега зависи само от въпросните компании”, каза проф. Начев.  Той поясни, че лечебните заведения имат запас от такива консумативи, но те са били закупени на по-високите цени. В случай че се наложи с тях да се спасява човешки живот, но болният не е платежоспособен, разходите остават за сметка на болницата.  „Задължителните здравни осигуровки, които плащаме, не са достатъчни. Предполага се, че с тях трябва да се покрие пакет, който изисква три пъти повече пари. Затова е необходимо този пакет да се осъвремени. А хората трябва да знаят, че може да им се наложи да доплащат за здравни услуги”, коментира още проф. Начев.", "date": "2018.04.10", "title": "Проф. Генчо Начев: Хората трябва да знаят, че може да им се наложи да доплащат за здравни услуги"}
{"url": "http://epicenter.bg/article/Sultanka-Petrova--Vazhna-e-i-demografiyata-po-regioni/151444/2/0", "text": "Всеки кмет трябва да знае каква е възрастовата структура в неговата община – колко хора с увреждания живеят в региона, колко родители отглеждат деца с увреждания, колко са самотно живеещите възрастни хора. Това каза в интервю за предаването „Тази сутрин” зам.-социалният министър Султанка Петрова.  По думите ѝ анализът на БАН за демографската картина в България действително е притеснителен. Ние действително сме страната с най-бързо застаряващо население в света, но коефицентът на раждаемост – 1,4, е около средния за ЕС, коментира зам.-министърът.  Според нея най-големият проблем на страната ни е фактът, че много млади хора напускат България.  Относно протеста на хората с увреждания, насрочен за утре, тя каза, че няма да се намаляват средствата за тези хора. Трябва обаче да се затегне контролът и да се подпомага на хората, които действително имат нужда, уточни Петрова.", "date": "2018.04.10", "title": "Султанка Петрова: Важна е и демографията по региони"}
{"url": "http://epicenter.bg/article/Prints-Hari-i-Megan-Markal-ne-iskat-podaratsi-za-svatbata-si/151438/10/99", "text": "Британският принц Хари и неговата годеница Меган Маркъл призоваха хората, които желаят да им изпратят сватбени подаръци, вместо това да направят дарение на някоя благотворителна организация, предаде Ройтерс, цитирана от БНТ.   Внукът на британската кралица и американската актриса ще сключат брак в двореца Уиндзор на 19 май. В съобщение за медиите от офиса на принц Хари се казва, че младата двойка е изключително признателна за сърдечните пожелания, които получава. Но тези благородни помисли би било хубаво да бъдат споделени с колкото се може повече хора.   В този дух принц Хари и Меган призовават всички, пожелали да им изпратят сватбени подаръци, вместо това да направят дарения на седем избрани от тях благотворителни организации. Сред тях са Асоциацията за борба с ХИВ сред децата, фондацията Мина Махила помагаща на бедните жени в Мумбай, благотворителната организация за бездомниците в кризисна ситуация, \"Скотис литъл солджърс\", която е в помощ на децата, изгубили родител по време на военна служба в британската армия и др.", "date": "2018.04.10", "title": "Принц Хари и Меган Маркъл не искат подаръци за сватбата си"}
{"url": "http://epicenter.bg/article/Nikoleta-Lozanova-i-Niki-Mihaylov-otpraznuvaha-Velikden-v-stolichen-klub--Snimki-/151439/10/100", "text": "За възобновената връзка на Николай Михайлов с Николета Лозанова се говори отдавна в светските среди. Този път се появиха заедно.   Макар на 14 февруари тази година вратарят, който в момента играе за кипърския отбор Омония (Никозия), да призна публично, че обича Николета с любовен пост, двамата рядко се появяват един до друг на публични събития. Лозановa и Ники Михайлов отпразнуваха Великден в столичен клуб. Миналото лято двойката отбеляза там и 29-ия рожден ден на вратаря. Ники посрещнал Възкресение Христово с вечеря в тесен роднински кръг и чак в малките часове на нощта се е отдал на купон с настоящата му половинка и приятели.   Източник: Дир.бг", "date": "2018.04.10", "title": "Николета Лозановa и Ники Михайлов отпразнуваха Великден в столичен клуб"}
{"url": "http://epicenter.bg/article/Chudo-se-sluchi-s-Desi-Banova-na-Velikden--Dashterya-y-prohodi-v-Bozhiya-hram/151441/10/100", "text": "Чудо се случило с Деси Банова на Великден!   Дъщеричката на синоптичката Йоана дълго време не можела да направи първите си крачки. Годеницата на Росен Плевнелиев и майка й Лили били силно притеснени, че момичето не прохожда, въпреки че вече било на повече от годинка, пише \"България днес\".   \"Дъщеря ми е кръстена в църквата „Свети Йоан“ в Семинарията. Отидохме там на Великден. Майка ми се притесняваше, кога това дете ще проходи. Минавайки под масата, тя изведнъж тръгна сама. Това бе чудо. Как да не вярва човек“, признава Банова.   Половинката на Плевнелиев разкри, че в живота й са се случвали още няколко чудеса. Тя и дъщеря й Йоана са силно вярващи.", "date": "2018.04.10", "title": "Чудо се случи с Деси Банова на Великден! Дъщеря й проходи в Божия храм"}
{"url": "http://epicenter.bg/article/Tramp-se-zakani-za-otveten-udar-zaradi-himicheskite-ataki-v-Siriya/151415/7/0", "text": " срещу употребата на химическо оръжие само поощрява неговото използване, а ръцете и краката на Съвета за сигурност са  Това заяви върховният комисар на ООН по правата на човека Зеид Раад ал Хюсеин във връзка с извънредното заседание на Съвета за сигурност на ООН по ситуацията в Сирия.   То беше свикано заради жертвите в  , при които бяха наблюдавани симптоми, говорещи за поразяване с хлор или нервнопаралитично вещество.   Припомняме, за   съобщиха няколко различни мониторингови и лекарски групи. Данните за броя на жертвите обаче се разминават. Според различни информации загиналите може би са между 70 и 75 души, но може да са и много повече.   Постоянната представителка на САЩ в ООН   заяви пред Съвета за сигурност, че ръцете на , предадоха информационните агенции.   Руският представител   обаче заяви, че не е имало химическа атака и  . По думите му, руските експерти, които са пристигнали в Дума, не са открили следи от забранени вещества.   \"Отново се използва химическо оръжие и заради това загиват хора, които никога не са държали оръжие. Кой е способен на това? Истински чудовища. \" - подчерта Ники Хейли. Небензя определи отношението към Русия като \"безпардонно\". Американската представителка подчерта, че  на химическата атака в Сирия, независимо от това дали Съветът за сигурност ще приеме резолюция или не.   \"Достигнахме момента, в който трябва да покажем на света, че има справедливост. В историята ще бъде записан моментът, когато Съветът за сигурност или ще изпълни дълга си, или ще демонстрира пълно поражение в опита си да защити народа на Сирия. Във всички случаи САЩ ще отговорят на това.\" - заяви Хейли.      от представителя на Франция. В позиция на върховния комисар на ООН по правата на човека Зеид Раад ал Хюсеин, публикувана на сайта му, се казва, че страните в конфликта и тези, които ги подкрепят, широко са отворили вратите за употреба на \"това ужасно оръжие\". \"И тъй като тези, които го употребяваха преди,  , продължават да изпитват пълната ни липса на решимост\", посочва върховният комисар.   Съветът за сигурност е парализиран от правото на вето, светът  , допълва ал Хюсеин, като призовава да бъде възстановен контролът върху въоръженията и да бъдат прекратени страданията на хората.   Вчера стана ясно, че САЩ   в град Дума, съобщиха източници от американското правителство, цитирани от \"Ройтерс\". Според източниците по първоначална оценка   В същото време американският президент Доналд Тръмп заяви, че  Той осъди \"  сирийци. Държавният глава каза, че всички варианти са на масата и нищо не може да се изключи.  \" \", каза Тръмп в началото на среща на кабинета в Белия дом. Държавният глава се , при която загинаха десетки хора. \" \", подчерта той.   Вашингтон разпространи проекторезолюция, в която се призовава за сформиране на    Според спасителни екипи и медици най-малко Предложените от САЩ мерки са подобни на американските през март, които Русия отхвърли. Малка е вероятността ", "date": "2018.04.10", "title": "САЩ: Ръцете на Кремъл са изцапани с кръвта на сирийските деца! Русия: Никой не е видял жертвите!"}
{"url": "http://epicenter.bg/article/Tramp-za-himicheskata-ataka-v-Siriya--Shte-otgovorim-s-nay-golyamata-voenna-sila--koyato-nyakoga-sme-imali/151416/7/0", "text": "Американският президент Доналд Тръмп обеща силен отговор на предполагаемата химическа атака в Сирия, докато западните лидери обмислят какви действия да предприемат. „Имаме много военни възможности”, заяви Тръмп пред репортери.   Той добави, че решението ще бъде взето скоро. „Взимаме решение как да отговорим на ужасната атака, която беше извършена близо до Дамаск. И ще го изпълним със сила. Няма да кажа кога, защото не обичам да говоря за времето. Но развиваме най-голямата военна сила, която някога сме имали. Не можем да допуснем подобна жестокост”, категоричен беше той, предава БТВ.  ", "date": "2018.04.10", "title": "Тръмп за химическата атака в Сирия: Ще отговорим с най-голямата военна сила, която някога сме имали"}
{"url": "http://epicenter.bg/article/Viktor-Orban-podgotvya-zakon---Spri-Soros-/151420/7/0", "text": "След победата на парламентарните избори управляващата партия в Унгария ФИДЕС може да прокара закон през май, който ще даде власт на правителството да забранява неправителствени организации, които подкрепят миграцията и представляват \"риск за националната сигурност\". Това съобщи говорител на партията, цитиран от агенция \"Ройтерс\".   При 93,3% от преброените бюлетини ФИДЕС е подкрепена от 48,9% от гласовете. Втора е националистическата партия \"Йоббик\" с 19,8%, а трети са социалистите с 12,4%.   Законопроектът е част от антиимиграционната кампания на премиера на Унгария Виктор Орбан, насочена към милиардера Джордж Сорос, който се стреми към укрепване на либералните ценности и отваряне на границите в Източна Европа.   Партията на Орбан е внесла проектозакона в парламента още през февруари. Говорител на ФИДЕС, цитиран от държавната медия MTI, заяви, че новият парламент може да започне работа в края на април и този законопроект може да бъде сред първите.   Предвижда се налагане на 25% данък върху дарения за неправителствени организации от чужбина, които подкрепят миграцията в Унгария.", "date": "2018.04.10", "title": "Виктор Орбан подготвя закон \"Спри Сорос“"}
{"url": "http://epicenter.bg/article/Silen-trus-razlyulya-Tsentralna-Italiya/151429/7/0", "text": "Това показа справка на официалната страница на Европейския средиземноморски сеизмологичен център (EMSC), съобщи Dir.bg.  Епицентърът на труса е бил на 138 км северно от столицата Рим и на 53 км източно от Перуджа, с дълбочина от девет километра под земната кора. Няма постъпили данни за жертви, пострадали или материални щети.  В нощта на 24 август 2016 г. Италия бе разлюляна от земетресение от шеста степен по Рихтер. Трусът бе усетен в три области: Лацио, Марке и Умбрия.  299 души загинаха, а няколкостотин пострадаха. Повече от 4500 италианци останаха без покрив над главите си. По официални данни, материалните щети от бедствието са били в размер на четири милиарда евро.", "date": "2018.04.10", "title": "Силен трус разлюля Централна Италия"}
{"url": "http://epicenter.bg/article/Tsenata-na-truda-na-raboteshtite-vav-Frantsiya-e-sedem-pati-po-visoka-ot-tazi-na-balgarskite-im-kolegi/151431/7/0", "text": "Цената на труда на работещ във Франция е седем пъти по-висока от тази на негов колега в България, съобщи френският в. \"Фигаро\", цитирайки данни на Европейската статистическа служба Евростат за миналата година. След кризата обаче разликата е намаляла, предаде БТА.   Цената на труда е ключов фактор за конкурентоспособността, който предприятията следят изключително внимателно и често предопределя избора на дестинация за инвестиции, отбелязва френското издание. Публикуваните от Евростат данни потвърждават голямата разлика между страните от ЕС, въпреки че тя намалява, добавя \"Фигаро\".  Най-ниската средна цена на труда (изключвайки работещите в земеделието или администрацията) в ЕС е в България, с 4,90 евро на час, следвана от Румъния с 6,3 евро. Най-висока е цената на труда в Дания, с 42,50 евро на час. Средната цена на труда във Франция е точно 36 евро на час.   През 2017 г. цената на труда в ЕС е нараснала с общо 2,3 на сто в ЕС, и само с 1,9 на сто в еврозоната. В еврозоната най-голямо е било повишението в Литва - с 9 на сто. В страните извън еврозоната най-голямото повишение в цената на труда е отбелязано в Румъния (увеличение от 17,1 на сто) и в България (12 на сто).", "date": "2018.04.10", "title": "Цената на труда на работещите във Франция е седем пъти по-висока от тази на българските им колеги"}
{"url": "http://epicenter.bg/article/-quot-Lufthanza-quot--otmenya-800-poleta-zaradi-stachka/151432/7/0", "text": "Това показва справка в сайта на летище София, съобщи БНР.  Най-малко 800 полета за деня от и до летищата във Франкфурт на Майн, Мюнхен, Кьолн и Бремен ще бъдат отменени заради планираната предупредителна стачка на служителите на авиокомпанията. За засегнатите над 90 000 пътници е предвиден алтернативен полетен план. От сряда се очаква всички полети да се изпълняват по разписание.   който настоява за по-високо заплащане. Френският авиопревозвач обяви, че демонстрациите на работниците от февруари насам са ощетили компанията със 170 милиона евро. Ръководството на авиокомпанията обяви по-рано, че за днес ще може да осигури около 75% от полетите си.", "date": "2018.04.10", "title": "\"Луфтханза\" отменя 800 полета заради стачка"}
{"url": "http://epicenter.bg/article/Yuliya-Skripal-e-izpisana-ot-bolnitsata-/151442/7/0", "text": "Юлия Скрипал е изписана болницата в Солсбъри, съобщи Би Би Си, като се позова на свои източници. Дъщерята на двойния агент Сергей Скрипал, която заедно с него бе отровена с нервно-паралитично вещество, се лекуваше там от 4 март, когато двамата бяха открити в безсъзнание на пейка в югозападния британски град. Според източниците на британската медия, 33-годишната Юлия е била отведена на \"сигурно място\". Припомняме, че тя дойде в съзнание на 27 март и започна да говори, да се храни и да приема течности.   Директорът на болницата в Солсбъри Кристин Бланшард потвърди, че Юлия е изписана, но уточни, че лечението ѝ още не е завършило.  \"Юлия бе изписана от районната болница в Солсбъри... Това не е краят на лечението, но имаме значителен прогрес\", се казва в заявлението на директора.  66-годишният Сергей Скрипал остава в болницата, но последните съобщения оттам сочат, че и неговото състояние бързо се подобрява.  ", "date": "2018.04.10", "title": "Юлия Скрипал е изписана от болницата "}
{"url": "http://epicenter.bg/article/I-Keyt-Midaltan-ne-znae-pola-na-bebeto-si-/151445/10/100", "text": "След по-малко от месец Кейт Мидълтън ще даде живот на третото кралско бебе. В болницата \"Сейнт Мери\" в Лондон, където херцогинята на Кеймбридж ще роди, вече тече засилена организация и полицията предприема мерки за сигурността на майката и бебето.    Днес стана ясно, че никой няма да научи пола на третата рожба на Уилям и Кейт преди да се появи на бял свят. Дори и самите родители.   Въпреки че преди време медиите разпространиха слуха, че Кейт умишлено се облича главно в синьо, защото чака момче, всъщност източници на кралското семейство разкриха, че тя и принцът предпочели да не разбират пола на бебето, а да бъдат изненадани, когато то се роди.   Наследник номер 3 ще се роди в същата болница, в която проплакаха принц Джордж и принцеса Шарлот, а също и самият принц Уилям.    Въпреки че третата бременност на Кейт не започна леко, също както и предните две, тя не се оттегли от публичните си ангажименти. Последно бе забелязана преди седмица на тържествената великденска служба в параклиса \"Сейнт Джордж\", където само след два месеца Меган Маркъл и принц Хари ще си кажат заветното \"Да\".  Източник: woman.bg", "date": "2018.04.10", "title": "И Кейт Мидълтън не знае пола на бебето си "}
{"url": "http://epicenter.bg/article/Darina-Pavlova-vdiga-svatba-za--1-milion--za-mladozhenets-ima-nyakolko-kandidati/151476/10/100", "text": "Дарина Павлова вдига лъскава сватба като от 1001 нощи. Наскоро Мадам Мулти споделила пред приятелки, че много се вълнува от предстоящото събитие. Искала пищно и изискано тържество, пълно с екстри и изненади за гостите, пише \"ШОУ\".   Близки до Павлова издадоха, че разходите по сватбения купон ще достигнат „скромния“ един милион в долари. И въпреки че точната дата на сватбата й е все още неизвестна, вече се знае, че за ролята на младоженеца има няколко кандидати.     Наскоро Дарина пусна доста намекващ фотос в Инстаграм, който акцентира върху огромен и ултраскъп пръстен, красящ безименния й пръст. Точно там, където обичайно седи и годежната халка. Ефектното бижу е на стойност половин милион лева и е подарък от новата й любов – италианския богаташ Артуро Гуадарама. С него я запознава нейният ПР Сандро Рубини.     От обкръжението на Мадам Мулти издават, че той не е единственият й ухажор. Пред вратата й редовно се редели кой от кой по-засукани милионери. Тях обаче Артуро не счита за конкуренция, а преди дни ясно им показа кой всъщност иска Дарина – него. Италианецът пусна обща снимка с Павлова, под която пише, че това е най-впечатляващата жена, в чиято компания всеки мъж би желал да бъде, намеквайки, че очевидно избраникът е той.  Източник: Блиц", "date": "2018.04.10", "title": "Дарина Павлова вдига сватба за $1 милион, за младоженец има няколко кандидати"}
{"url": "http://epicenter.bg/article/Prints-Hari-i-Megan-Markal-stanaha-geroi-na-komiks--Video-/151478/10/100", "text": "Почитателите на кралското семейство, които с нетърпение очакват сватбата на принц Хари и Меган Маркъл през май, вече имат интересно четиво, докато чакат събитието – комикс за романтичната история на двойката, предаде Нова Телевизия.   „Кралските особи: Принц Хари и Меган Маркъл” (\"The Royals: Prince Harry & Meghan Markle\") подробно разказва за привилегирования живот на принца, миналото на годеницата му и подробности за нейното семейство, както и за смъртта на принцеса Даяна.   Комиксът също така съдържа информация за службата на принц Хари в армията, ролите на Меган Маркъл в киното и телевизията, както и тяхната съвместна хуманитарна дейност.   Комиксът описва как Хари и Меган се запознават на среща на сляпо през 2016 г., уредена от техен общ приятел. Тогава не знаели нищо един за друг. Малко по-късно те се срещат отново и принц Хари я убеждава да го придружи при негово пътуване в Ботсвана.   Двойката е поканила 600 гости на сватбата си и са поискали дарения за благотворителност вместо подаръци.", "date": "2018.04.10", "title": "Принц Хари и Меган Маркъл станаха герои на комикс (Видео)"}
{"url": "http://epicenter.bg/article/Sinat-na-norvezhkata-printsesa-izliza-s-model-na-Playboy/151488/10/100", "text": "Синът на норвежката принцеса Мете-Марит е открил любовта в лицето на модел. Красавицата е позирала за Playboy.   21-годишният Мариус Борг Хойби се среща с Юлиане Снекстад, която се е снимала за мъжката библия. Мариус, който е напуснал Норвегия, за да учи в Калифорния, е син на Мете-Марит от предишна връзка, преди да срещне нейния норвежки принц Хаакон. Според норвежки медии двойката поддържала приятелски отношения известно време, а след това двамата се преместилив Лондон малко преди Коледа. От снимки в Инстаграм става ясно, че Юлиане е била в официалната резиденция на принц Хаакон и Мете-Марит, но след това Снекстад е изтрила кадрите. Профилът ѝ показва, че тя се радва на успешна кариера на модел и не се срамува да показва извиките си. През 2001 година, когато Мете-Марит се омъжва за Хаакон, тя е била самотна майка на 4-годишен син. Мариус се появява на обществени събития с майка си, втория си баща, полусестра си Ингрид Александра и полубрат си принц Свере Магнус. Когато навърши 20 години обаче кралският двор оповести, че Мариус се оттегля от обществения живот на кралското семейство, а профилът му бе свален от официалния уебсайт.   Източник: Дир.бг", "date": "2018.04.10", "title": "Синът на норвежката принцеса излиза с модел на Playboy"}
{"url": "http://epicenter.bg/article/Veneta-Raykova-posreshtna-Velikden-na-SPA-pochivka-vav-Velingrad--Snimki-/151490/10/100", "text": "Венета Райкова замина на почивка със сина си за великденските празници. Водещата на \"Папараци\" и сина й от брака с Тихомир - Патрик, празнуваха Великден във Велинград. На Разпети петък двамата посетиха храма \"Успение Богородично\" в града. , написа Венета и сподели снимка, направена пред църквата. През празничния уикенд тя и Патрик се отдадоха на спа удоволствия в минералните води на Велинград, като Райкова отново разпускаше с любима книга и не пропусна да се поглези с еклерова торта.    коментира водещата в събота. Вчера пък Венета сподели:", "date": "2018.04.10", "title": "Венета Райкова посрещна Великден на почивка във Велинград (Снимки)"}
{"url": "http://epicenter.bg/article/Bivshi-gadzheta-na-prints-Hari-sred-gostite-na-kralskata-svatba-/151496/10/100", "text": "Както вече ви съобщихме, Меган Маркъл и принц Хари ще се врекат във вечна вярност на 19 май пред очите на 600 гости.   Преди броени дни Harper's Bazaar най-сетне разкри и техните имена. Да запретнем ръкави и да видим и ние кои ще са те...   Безспорно, сред присъстващите на тържествената церемония ще бъдата бившият президент на САЩ Барак Обама и съпругата му Мишел, с които принцът поддържа изключително топли приятелски отношения. Слухът за тяхната покана плъзна още в началото на годината, но кралското британско семейство до последно не даде потвърждение за това, поради опасението си да не обиди с новината настоящия президент на САЩ – Доналд Тръмп, който не е поканен.   Бляскавото събитие ще удостоят с присъствието си още и канадският премиер Джъстин Трюдо, принцесата на Швеция Виктория и цялото кралско семейство на Испания.   Сред височайшите гости освен политици, ще присъстват и цяло съзвездие имена от сферата на шоубизнеса. Това ще са актрисата Марго Роби, певците Елтън Джон, Ед Шийрън, Ели Голдинг и Крис Мартин.   Тържеството няма да мине и без присъствието на любимата британска двойка Дейвид и Виктория Бекъм, в това число и на останалите момичета от Spice Girls.   Изненадващо, но факт, на тържеството ще присъстват и бившите гаджета на Хари - Челси Дейви и Кресида Бонас, издава още Harper's Bazaar.   Други световноизвестни знаменитости, които ще уважат поканата на младоженците, са индийската актриса Приянка Чопра – приятелка на Меган, както и колегите на кралската невеста от сериала „Костюмари“ - Патрик Джей Адамс и Абигейл Спенсър.   Списъкът с поканените гости продължава - актрисата Оливия Палермо, тенисистката Серина Уилямс, стилистът Джесика Мълроуни, дизайнерката Маша Наноу, риалити звездата Мили Макинтош - също много добра приятелка на Маркъл.   Припомняме, че Хари и Меган ще си кажат „Да“ в параклиса „Сейнт Джордж“ на Уиндзорския замък. Над 2 500 души публика от британския народ и благотворителни организации ще наблюдават пристигането на младоженците и техните гости, както и отпътуването на процесията с каляска след церемонията.   Очаква се тази сватба да счупи всички клишета, които са били част от неизменните правила на кралското британско семейство от векове.   Източник: woman.bg", "date": "2018.04.10", "title": "Бившите гаджета на принц Хари са сред гостите на кралската сватба  "}
{"url": "http://epicenter.bg/article/Yubileyna-tseremoniya--Tatko-na-godinata--v-Nirvana/151503/10/0", "text": " Кой ще бъде награден с престижния приз „Татко на годината” ще стане ясно на 16 април в сторичната галерия Нирвана, където ще се проведе юбилейната, пета по ред церемония за връчване на отличията.   С титлата ще бъдат премирани татковци, които отделят от времето и енергията си, за да подкрепят развитието, здравето, образованието и творческите стремежи на български деца.   Сред носителите на наградата през изминалите години са отец Иван от приюта в Нови Хан и синът му отец Григорий, д-р Милен Врабевски, Дарин Ангелов, Дичо, Емил Анчев, бате Николай, Алекс Врабчев, Ники Кънчев и не толкова известни на широката публика татковци - като например Петър Кондев, който построи барокамера за деца с аутизъм.   Носителите на наградата се определят според заслугите си от инициативен комитет, съставен от българки, отдадени на благотворителността.   По време на церемонията в галерията на Ники Младжов ще могат да се видят уникални произведения на изкуството, сътворени от красивата Ива Кунчева от Канал 3, чиято изложба ще бъде открита дни преди връчването на наградите за най-страхотни татковци.", "date": "2018.04.10", "title": "Юбилейна церемония „Татко на годината” в Нирвана"}
{"url": "http://epicenter.bg/article/-quot-Slaviya-quot--praznuva-105-godini-/151458/8/0", "text": "Общо 29 медала от олимпийски игри, 37 световни титли за \"белите\" спортисти, две европейски клубни купи за баскетболистките, полуфинал в турнира КНК и 48 общо медала на домашната сцена за футболистите са някои от най-забележителните успехи на Славия през годините, съобщи БНТ.  \"Днес най-старият автентично съществуващ спортен клуб в България - Славия отбелязва 105 години от основаването си.   Както гласи и текстът в   това е станало: \"На 10 април 1913 година в два часа преди обед на полето край Руски паметник...\" Славистите са и единствените у нас, от по-дълголетните клубове, които имат документ за създаването си.  През годините спортистите от \"бялото\" дружество са донесли 5 олимпийски титли и общо 29 медала от този най-висок спортен форум. Състезателите на Славия са спечелили за България и 37 световни титли! европейските шампиони от \"белия\" клуб пък са 64!  Футболистите на Славия са първият роден тим класирал се на полуфинал в евротурнирите, през 1967 г. за КНК. \"Белите\" имат в актива си 8 шампионски титли и 12 национални трофея, в това число и 5 успеха за Царската купа. Всички медали на домашна сцена са 48! Славистите са печелили и два пъти Балканската купа.  Баскетболистките са двукратни европейски шампионки и вицешампионки. С 15 титли са национален рекордьор. В добавка са и 10 купи на страната. А общо призовите места в двата турнира са 55! Баскетболистите са първенци 3 пъти, а с купата ликуват 2 пъти. Със сребърните и бронзовите медали в двете съревнования са общо 20!  Волейболистите и волейболистките на Славия са европейски вицешампиони. Славистите имат и 8 шампионски трофея и 10 купи на България. Общо медалите са 55! При дамите \"белите\" ликуват с титлата 5 пъти, а с купата 6. На почетната стълбица в двете съревнования и славистките също са цели 55 пъти!  С 21 титли по хокей на лед Славия е национален рекордьор. 12 пъти е печелена и купата. Общият сбор на медали също е внушителен - 69! В единственото първенство при дамите у нас през 2008 г. със златото ликуват славистките!  Ватерполистите също имат успехи. Мъжете са шампиони 6 пъти и 7 пъти са носители на националната купа. Сборът на всички медалите тук е 35! При дамите водната топка донася на Славия златните отличия от шампионата 2 пъти, а за купата 3 пъти.  А останалите медали в двете съревнования са 15!  И последният колективен спорт развиван от \"бялото\" дружество - хокей на трева, донася отличия. В зала и на открита шампионската титла е постигана 2 пъти, а купата и Суперкупата по веднъж. Общо медалите са 9!\", пише в официалния сайт на Славия на 10 април.", "date": "2018.04.10", "title": "\"Славия\" празнува 105 години!"}
{"url": "http://epicenter.bg/article/Amerikanka-sadi-WTA-i-ITF-zaradi-travmi--prichineni-ot-doping-testove-/151465/8/0", "text": "Американската тенисистка Медисън Бренгъл започна съдебно дело срещу Женската тенис асоциация (WTA) и срещу Международната федерация по тенис (ITF) заради получени физически проблеми от многократни кръвни допинг тестове, предаде бТВ.  28-годишната Брейгъл предупредила двете организации, че страда от рядка форма на заболяване, което се активира при убождане с игла от инжекция.  \"Тенис властите игнорираха доказателствата за нейното състояние и отказаха да потърсят алтернативен начин за провеждането на тези тестове. Вместо това Медисън беше принудена да пропусне турнири, а сега постоянно страда от подуване и слабост в ръката, с която сервира\", коментира адвокатът на тенисистката Питър Гинсберг.  Бренгъл, 83-а в световната ранглиста, никога не е пропускала допинг проба в десетте си сезона като професионалистка.  Тя ще търси финансова компенсация от WTA и ITF в размер наоколо 10 милиона долара.  \"Заведох това дело, защото искам хората, които контролират спорта, който аз обичам, да разберат, че тенисистите не са предмети и трябва да се отнасят с тях достойно и с уважение. Желанието ми е те да разберат, че подобно отношение, с което аз се сблъсках, няма да бъде толерирано. Играчите трябва да имат възможност да защитават здравето и сигурността си\", заяви Бренгъл.  ", "date": "2018.04.10", "title": "Американка съди WTA и ITF заради травми, причинени от допинг тестове "}
{"url": "http://epicenter.bg/article/Politsiyata-na-krak-za-derbito-TsSKA-Levski-/151467/8/0", "text": "Полицията е на крак за дербито от турнира за Купата на България по футбол между ЦСКА и Левски на 11 април. Двубоят е от 18,00 часа на Националния стадион \"Васил Левски\", а от СДВР предприемат вече мерки за охрана на обществения ред и безопасност на движението в столицата, предава Канал 3.  На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Планирани са стриктни действия за недопускане на посетители, които имат наложена съдебна забрана за посещение на спортни мероприятия.  Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.  Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.  Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16 часа, казват още от столичната полиция.  ", "date": "2018.04.10", "title": "Полицията на крак за дербито ЦСКА-Левски "}
{"url": "http://epicenter.bg/article/Zatvaryat-tsentara-na-Sofiya-zaradi-macha-TsSKA-quot-Levski-quot--/151494/8/0", "text": "Футболистите на ЦСКА и „Левски” се стягат за нова среща помежду си в рамките на последните три седмици. След като под проливния дъжд на 18 март „червените” се наложиха с 1:0 с гол на Фернандо Каранга в дербито на Първа лига, утре (сряда), двата отбора отново излизат един срещу друг, предаде бТВ. Този път те ще спорят помежду си в първи двубой от полуфиналите на турнира за Купата на България. Срещата е от 18:00 часа на Националния стадион „Васил Левски”, а касите ще бъдат отворени още в 16:00 часа.  Феновете на „армейците” по традиция ще бъдат настанявани в секторите „А” и „Г”, а тези на „сините” в „Б” и „В”. Привържениците на ЦСКА се събират точно в 16:00 часа в градинката пред „Райфайзенбанк” на ул. „Иван Асен”-II. От там те ще потеглят към стадиона по добре известния машрут, по който винаги минава тяхното шествие – ул. „Иван Асен II”, пл. „Орлов мост” и езерото „Ариана”.  От 17:00 часа утре до приключване на мача, по преценка на СДВР се забранява влизането на пътни превозни средства в двете посоки, с излючение на автобусите на масовия градски транспорт по: ул. „Ген. Гурко“ между бул. „Васил Левски“ и бул. „Евлоги и Христо Георгиеви“, бул. „Евлоги и Христо Георгиеви“ между пл. „Орлов мост“ и бул. „Черни връх“, бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.  От полунощ на 10 април, до приключване на срещата се забранява паркирането по алеите около Националния стадион, и от 12:00 до 20:00 часа на моста пред стадиона, както и на ул. „Гурко”, между бул. „Васил Левски” и бул. „Евлоги и Христо Георгиеви”.  От СДВР предупреждават, че kd трибуните няма да се допускат лица, употребили алкохол и наркотични вещества, както и такива с огнестрелно оръжие, пиротехнически изделия, ножове, палки, боксове, бутилки и маски, в това число парфюми и чадъри.  ", "date": "2018.04.10", "title": "Затварят центъра на София заради мача ЦСКА-\"Левски\" "}
{"url": "http://epicenter.bg/article/Avtobus-padna-v-60-metrova-propast-v-Indiya--ima-mnogo-zaginali/151436/7/0", "text": "Най-малко 30 души загинаха при обръщането на автобус, с който са пътували и децата, съобщава Ройтерс, цитирани от Novini.bg.   Автобусът се е преобърнал и е паднал в 60-метрова пропаст. 27 ученици, двама учители и шофьорът са загинали. Повечето от децата, които са се прибирали от училище, са били на възраст между 10 и 12 години.   12 са хоспитализирани по спешност, като повечето от тях са в критично състояние. ", "date": "2018.04.10", "title": "Автобус падна в 60-метрова пропаст в Индия, има много загинали (видео)"}
{"url": "http://epicenter.bg/article/Naprezhenieto-eskalira--Shte-se-sblaskat-li-pryako-SASht-i-Rusiya-v-Siriya--/151440/7/0", "text": "„Ситуацията около предполагаемото използване на химическо оръжие в сирийския град Дума приближава водещите световни държави към пряк сблъсък”. Това предупреди специалният пратеник на ООН за Сирия Стафан де Мистура по време на извънредното заседание на Съвета за сигурност, свикано заради предполагаемата химическа атака в Сирия, предаде Канал 3.  Той подчерта, че обсъждането на случилото се в Дума се провеждат на фона на \"засилено международно напрежение, въвличащо национални, регионални и международни играчи в опасна ситуация или в потенциална или действителна конфронтация\".  „Съветът за сигурност се нуждае да намери решение, запазвайки единството. Длъжен съм да го кажа изключително ясно, защото за първи път от четирите години, през които давам брифинги, достигнах точката, при която изразявам безпокойство по повод на международната сигурност, а не само на регионалната, националната или сирийската сигурност\", подчерта пратеникът на ООН.  А повод за думите му бяха и конкретни изказвания от страна на САЩ и Русия.  „САЩ ще отговорят на нападението с химическо оръжие в Сирия, независимо дали Съветът за сигурност на ООН ще предприеме действия, или не”, заяви американската постоянна представителка в световната организация Ники Хейли, с което ясно обяви, че американските въоръжени сили готвят атака.  \"Достигнахме момента, когато светът трябва да види, че се въздава правосъдие\", заяви тя.  \"Историята ще запише това като момента, когато Съветът за сигурност или се е отказал от задълженията си, или е показал пълния си провал да защити народа на Сирия. Във всеки случай, САЩ ще отговорят\", подчерта представителката на Вашингтон.  Русия отново обаче се противопостави на твърдението, че изобщо е имало употреба на химическо оръжие. Постоянният представител на Русия в ООН Василий Небензя заяви пред Съвета за сигурност на ООН, че Москва е предупредила Вашингтон, че евентуално нападение срещу сили на сирийското правителство заради предполагаемата химическа атака в Дума ще доведе до тежки последствия.  \"Не е имало нападение с химическо оръжие\", заяви Небензя на извънредно заседание на Съвета за сигурност, посветено на нападението в Дума.  \"Вече предадохме на САЩ по съответните канали, че използването на въоръжена сила под лъжлив претекст в Сирия, където - по искане на законното правителство на страната - са разположени руски войски, може да доведе до тежки последствия\", допълни руският представител в ООН.  Небензя подкани експерти на Организацията за забрана на химическите оръжия (ОЗХО) да посетят Сирия още утре, за да проучат обвиненията за нападението. Той им обеща защитата на сирийските власти и руските войски.  Напрежението между САЩ и Русия ескалира след спешно заседание на Съвета за сигурност на ООН, пише британският вестник The Guardian, цитиран от \"Фокус\".  САЩ и Русия се приближават към директна конфронтация, след като американският президент Доналд Тръмп предупреди, че силов отговор на химическата атака от събота е неизбежен, а Москва предупреди, че всяко военно действия от страна на Вашингтон ще има „много сериозни последствия“.  САЩ и съюзниците им обвиниха правителството на Башар Асад в извършването на химическа атака, като Доналд Тръмп лично заяви, че руският президент Владимир Путин носи частична отговорност.  Русия от своя страна заявява, че не е имало никаква химическа атака, или ако е имало тя е била инсценирана от подкрепяните от Запада бунтовници.  Американският президент свика съвещание на генералите и отговарящите за сигурността в администрацията му, което трая по-малко от един час.  „Ние имаме много опции, военни. Ще ви информираме достатъчно скоро, вероятно следа като станат факт“, добавя президентът.  Медии съобщават за придвижването на два американски разрушителя към Сирия, предава междувременно руската информационна агенция РИА Новости.  По данни на американското издание The Wall Street Journal, позовавайки се на източник от Пентагона, разрушител от ВМС на САЩ може да пристигне в Средиземно море до няколко дни.  „САЩ имат още един разрушител – „Доналд Кук“, в източната част на Средиземно море, откъдето може да участва във всеки удар срещу Сирия… Вторият може да пристигне до няколко дни“, съобщава вестникът.  Според Washington Examiner, който също се позовава на Пентагона, „Доналд Кук“ е въоръжен с 60 крилати ракети „Томахоук“. Разрушителят е напуснал пристанището в Кипър и се е отправил в посока Сирия. Турският вестник Hurriyet пише, че край разрушителя най-малко четири пъти са прелетяли руски самолети. Пентагонът отрече информацията.  САЩ могат да предприемат военно решение в Сирия още тази нощ в отговор на химическата атака срещу мирни жители в сирийския град Дума, осъществена вероятно от правителството на Башар Асад, пише британският вестник Daily Express. Това е заявил американският президент пред събралите се днес журналисти.  Вестникът напомня, че десетки мирни жители, включително деца са загинали при инцидента.  Доналд Тръмп е свикал заседание с участието на военните и служителите по сигурността, като преди него е заявил, че решение може да бъде взето още тази вечер или много скоро след това.  Сирия и Русия категорично отричат участие в инцидента.  ", "date": "2018.04.10", "title": "Напрежението ескалира! Ще се сблъскат ли пряко САЩ и Русия в Сирия? "}
{"url": "http://epicenter.bg/article/Skandalno-iztichane-na-imena-na-laureati-za--Nobel--/151448/7/0", "text": "\"Представител на културата\", който е имал връзки с Шведската академия, присъждаща Нобеловите награди за литература, е нарушавал правилата и е огласявал имената на бъдещите лауреати в продължение на 20 години, пише в. \"Дагенс нюхетер\", цитиран от БТА.  В списъка на предварително разгласените лауреати попаднали Вислава Шимборска /1996/, Елфрида Йелинек /2004/, Харолд Пинтер /2005/,Жан- Мари Гюстав Льо Клезио /2008/, Патрик Модиано /2014/, Светлана Алексиевич /2015/ и Боб Дилън /2016/.  Според шведския вестник в качеството на доказателства, инкриминиращи въпросния \"културен деятел\", се явяват показанията на свидетели.  По данни на адвокатския колектив, който се е заел с разследването, седем несвързани помежду си лица са свидетелствали за това, че заподозреният е разгласявал секретната информация за лауреатите на престижната награда.  Съобщава се също, че разследваният е оповестил имената на двама нови членове на Шведската академия, преди те да бъдат официално обнародвани. ", "date": "2018.04.10", "title": "Скандално изтичане на имена на лауреати за ”Нобел” "}
{"url": "http://epicenter.bg/article/The-Sun--V-Rusiya-vazmutitelno-namekvat--che-Neyno-Velichestvo-i-Tereza-Mey-tvarde-nablyagat-na-alkohola/151449/7/0", "text": "Руският сенатор Алексей Пушков е заявил, че Нейно Величество Елизабет ІІ е пристрастена към алкохола, информира The Sun в публикацията „Russia brands Queen and Prime Minister Theresa May heavy alcohol drinkers as fake news blitz continues”. Според „съюзника на Владимир Путин” Пушков, както го описва британското издание, кралицата се отнася към алкохолните напитки като към „церемония”.  „Преди вечеря тя изпива един коктейл на основа на джин и още един на основа на вино с лед и лимон,” заявил той пред руска телевизия. „След като се нахрани, тя изпива чаша вино и изяжда плочка шоколад. Тя пие и сухо мартини (коктейл от няколко части джин и една част вермут). В края на деня тя обича да пие студено шампанско,” казал Пушков, цитиран от The Sun.  Пушков представил експерта по виното Елина Денисова, която заявила, че британският премиер Тереза Мей често пие бренди. Според нея това е очевидно, тъй като Мей държи чашата не за крачето ѝ, а в присвитата си длан, стопляйки съдържанието.  „Така по-бързо се опиваш, а това е просто неприятно. Това означава, че Мей е привикнала към друг вид чаши, за коняк.” (Чашите за коняк са леко стеснени отгоре, за да запазват аромата на питието – б.р.), пояснява експертът.  The Sun цитира британски дипломати, които считат, че подобна „клевета” е насочена към дискредитиране на правителствените изявления, че Русия се опита да убие Сергей Скрипал. Според високопоставения консерватор Бърнард Дженкин, подобни „абсурдни” коментари още повече обезценяват опитите на Путин да избегне отговорността за „възмутителната атака” с газ в Сирия.  „На всички е известно, че Нейно Величество е образец на приличие и чистота, а Тереза Мей е високо ценена за нейната искреност и самодисциплина” – подчертал Дженкин.  ", "date": "2018.04.10", "title": "The Sun: В Русия възмутително намекват, че Нейно Величество и Тереза Мей твърде наблягат на алкохола"}
{"url": "http://epicenter.bg/article/Parizh-zaplashi-s-otveten-udar-zaradi-Siriya/151450/7/0", "text": "Ако в Сирия \"е пресечена червената линия, ще има ответни действия\", заяви говорител на френското правителство, цитиран от Франс прес.  Той добави, че размяната на информация между президентите Еманюел Макрон и Доналд Тръмп \"априори потвърждава използването на химически оръжия\".  \"Ако бъде установено кой е отговорен - президентът на Републиката го напомни няколко пъти, ако е пресечена червената линия, ще има ответни действия\", каза говорителят Бенжамен Гриво пред радио Европа-1.  \"Еманюел Макрон и Доналд Тръмп размениха информации, които потвърждават априори използването на химически оръжия\", добави той.  Двамата са инструктирали екипите си да продължат разследванията.  \"Президентът на Републиката ще говори отново в следващите 48 часа с президента Тръмп\", каза Гриво. На въпрос дали ще се състои насроченото в края на май посещение в Русия, с оглед на развоя на сирийската криза, Гриво отвърна:  \"Засега тази официална визита не е поставена под въпрос. Трябва винаги да се разговаря, дори когато има разногласия - това е принципът на многостранната политика. Не бива да бъдат изолирани едни, а други - не. Но наред с това трябва да се признават отговорностите и на едните, и на другите, особено в този район, където големи регионални сили упражняват влияние - независимо дали Турция, Иран или Русия\".      ", "date": "2018.04.10", "title": "Париж заплаши с ответен удар заради Сирия"}
{"url": "http://epicenter.bg/article/Kiev-plashi-Evropa--Ako-ne-sprete--quot-Severen-potok-2-quot--Putin-shte-prati-tankovete-na-granitsite-vi--/151453/7/0", "text": "Въвеждането в експлоатация на газопровода \"Северен поток 2\" застрашава ЕС и ще \"позволи на Путин да разгърне пълномащабна военна операция в Украйна\". Това заяви президентът на украинската газова компания \"Нафтогаз\" Андрей Коболев, съобщават руски медии.  В интервю пред Жана Немцова по тв \"Дойче Веле\" Коболев нарече новия газопровод \"троянски кон\" за Евросъюза. Той твърди, че амбициозният проект \"противоречи на интересите на Европа\".  Ако газопроводът бъде построен и влезе в експлоатация, \"европейците ще платят сериозна цена\" за това, предупреждава шефът на \"Нафтогаз\". Цената за \"Северен поток 2\" ще бъде \"разкол в Европа\", уверен е той.  Според Коболев, за да постигне целите си, Москва възприема тактиката \"разделяй и владей\".  \"Г-н Путин ще позвъни в Полша и ще каже: \"Искате ли да получавате евтин газ като Германия? Ако наистина искате такова конкурентно предимство, давайте заедно с това да обсъдим и някои други въпроси\". После ще позвъни в Словакия, Унгария и другите страни от Централна и Източна Европа. И тага ще постигне разкола\", разсъждава шефът на украинската компания.  Коболев също така огласи \"хипотеза\" за това защо Русия чрез \"Северен поток 2\" и \"Турски поток\" извежда транзита на газ извън територията на Украйна.  \"Ние смятаме, че, извеждайки транзита от Украйна някъде другаде, Путин всъщност разчиства пътя си към пълномащабна военна операция, която в крайна сметка руските танкове ще се окажат на източните граници на страни като Полша, Унгария, Словакия и Румъния\", заяви той.  Според Коболев, ако транзитът бъде прекратен, опасността от такъв сценарий \"превишава 50%\". Самото съществуване на газовия транзит през Украйна прави такава една \"пълномащабна агресия\" прекалено скъпа ва Русия, отбелязва той.  \"Съществува и друг, по-мек сценарий. Прекратяването на транзита през Украйна може да помогне на Путин да спечели войната в икономически план\", заяви още Андрей Коболев.   ", "date": "2018.04.10", "title": "Киев плаши Европа: Ако не спрете \"Северен поток 2\", Путин ще прати танковете на границите ви! "}
{"url": "http://epicenter.bg/article/Opasno--Podvodnitsi-sas-154-raketi-i-vertoletonosach-se-vklyuchvat-v-udarnata-armada-na-SASht-sreshtu-Siriya/151455/7/0", "text": "Израелската новинарска агенция Newsru.co.il съобщи нови подробности за активността на САЩ край бреговете на Сирия и за пребазиране на сирийска авиация. Преди това The Wall Street Journal съобщи, че към бреговете на Сирия приближават двата ракетни разрушителя Donald Cook и Porter.  Сирийски медии обаче съобщават, че към Сирия приближават разрушителят Laboon с ракети „Томахоук” на борда и подводницата Georgia тип „Охайо” със 154 крилати ракети.  Според информационния портал uawire.org, към операцията в Сирия може да се включи вертолетоносачът Iwo Jima, който сега е в Червено море. Медията припомня, че в Средиземно море се намират също разрушителят Carney и атомната подводница на САЩ John Warner.  Британските ВВС също се активирали, като изпратили в Източното Средиземноморие въздушен танкер КС2.  Западни анализатори считат, че САЩ могат да нанесат удари по цели в Сирия в близките 24 часа. Към атаката могат да се присъединят съюзниците на Вашингтон в Близкия Изток.  Израелският портал NzivNet съобщи за пребазиране на най-добрите сирийски изтребители при руснаците в авиобазата Хмеймим. Дамаск е уверен, че страните от Запада възнамеряват да унищожат сирийската авиация.  Намиращата се край Дамаск 4-а бронетанкова дивизия е разсредоточена и е приведена в максимално висока готовност.  Според арабската редакция на немската телевизия DW, Доналд Тръмп по всяка вероятност е взел решение да удари по ирански военни обекти в Сирия и да нанесе максимални щети по сирийската военна инфраструктура.  ", "date": "2018.04.10", "title": "Опасно! Подводници със 154 ракети и вертолетоносач се включват в ударната армада на САЩ срещу Сирия"}
{"url": "http://epicenter.bg/article/Zarazeni-papeshi-otneha-zhivota-na-7-dushi-v-Avstraliya/151456/7/0", "text": "Австралийски пъпеши, заразени с бактерията листерия, са изнесени в най-малко девет държави, съобщиха от Световната здравна организация, цитирани от БГНЕС, съобщи БНР.  В Австралия неотдавна починаха 7 души и беше регистриран един спонтанен аборт. Всички тези нещастни случаи бяха в резултат на консумацията на заразени пъпеши.  Плодовете са изнесени за Хонконг, Япония, Малайзия, Оман, Катар, Сингапур, ОАЕ и Бахрейн, а най-вероятно са стигнали и до Сейшелите.  През януари в Австралия бяха потвърдени 19 случая на заболели от листерия, бактерия, която има дълъг инкубационен период – от една седмица до 90 дни.  Причината за разпространението на заболяването е комбинация от условията на околната среда и времето на замърсяване на повърхността на плода с бактериите, което продължава и след измиването му, според СЗО.", "date": "2018.04.10", "title": "Заразени пъпеши отнеха живота на 7 души в Австралия"}
{"url": "http://epicenter.bg/article/Dmitriy-Peskov--SASht-otkazvat-da-poglednat-realnostta-v-ochite-/151459/7/0", "text": "САЩ и редица други страни нямат конструктивна позиция за ситуацията в Сирия, те отказват да погледнат реалността в очите, но Руската федерация няма да се откаже от дипломацията за разрешаването на сирийската криза. Това заяви говорителят на Кремъл Дмитрий Песков, предава РИА Новости, цитирана от Агенция \"Фокус\".  „Вие виждате неконструктивната позиция, която заеха някои страни, в това число и САЩ. Виждате – ще го кажем така, че те априори отказват да погледнат реалността в очите и слагат етикети на относителни факти като използването на химически отровни вещества в Източна Гута“, заяви Песков в отговор на въпрос дали Кремъл ще предприеме мерки за смекчаване на ситуацията във връзка с развитието на събитията в Сирия.  Говорителят на руския президент отбеляза, че нито една страна не е споменала за необходимостта от безпристрастно разследване на предполагаемата химическа атака в сирийския град Дума.  Същевременно Песков увери, че Русия няма да се откаже от дипломатическите усилия, насочени към разрешаване на сирийската криза.  „Разбира се, това ограничава маневрата за дипломатически усилия, но това не означава, че руската страна възнамерява да откаже от активна работа в дипломатическата област, разбира се, тази работа ще продължи\", категоричен бе Песков.  Агенция „Фокус“ припомня:  В събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията.  Съобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове.  В ранните часове на понеделник, 9 април, бе нанесен масиран ракетен удар по военновъздушната база Т-4 в провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи. По-късно базираната в Лондон Сирийска обсерватория за човешките права (СОЧП) приведе данни за най-малко 14 загинали, включително – според активистите – военни на съюзника на Дамаск – Иран.  Все още не е ясно кой стои зад ракетната атака срещу базата на сирийската база в Хомс, макар местните медии да твърдят, че отговорни за нея са САЩ. Пентагонът отрече участието си в операцията, а по-късно – и Париж. Москва и Дамаск обвиниха Израел за атаката.  ", "date": "2018.04.10", "title": "Дмитрий Песков: САЩ отказват да погледнат реалността в очите "}
{"url": "http://epicenter.bg/article/Armiyata-na-Gartsiya-progoni-sas-strelba-turski-vertolet/151460/7/0", "text": "Гръцки войници са прогонили турски вертолет от въздушното пространство на страната си с предупредителни изстрели на зенитни оръдия, съобщава англоезичното онлайн издание на вeстник ”Катимерини”.   Инцидентът е станал минути преди полунощ вчера, като към момента не е ясно дали става дума за бойна, транспортна или разузнавателна машина. Според източници на гръцката медия военният министър Панос Каменос и премиерът Алексис Ципрас са държани в течение.   Към момента няма официален коментар от турска страна. Според представител на военното ведомство в Атина подобни инциденти са „за вътрешна консумация” в Турция, която следва все по-агресивна външна политика.   В неделя два турски изтребителя Ф-16 нарушиха негласното споразумение между Атина и Анкара да не правят военни провокации по празници и прелетяха над острови в североизточната част на Егейско море.", "date": "2018.04.10", "title": "Армията на Гърция прогони със стрелба турски вертолет"}
{"url": "http://epicenter.bg/article/Turski-vestnik--Ruski-samoleti-prelitat-nad-razrushitelya-na-SASht--quot-Donald-Kuk-quot--kray-siriyskiya-bryag-/151469/7/0", "text": "Руската бойна авиация в Сирия е започнала \"психологически атаки\" срещу бойните кораби на САЩ край сирийския бряг. Бойни самолети на Въздушно-космическите сили на РФ ннай-малко четири пъти са прелетели ниско над прочулия се с подобен инцидент в Черно море през миналата година разрушител \"Доналд Кук\", който се намира в Източното Средиземноморие, пише авторитетният турски в. \"Хюриет\".  Изданието съобщава, че американският кораб се е приближил на 100 километра от руската военно-морска база в сирийския град Тартус.  По-рано американски медии съобщиха, че в понеделник \"Доналд Кук\" е напуснал пристанището си в Кипър и се е отправил към Сирия. Той е въоръжен с 60 крилати ракети \"Томахоук\".  Сирийски медии съобщиха, че руските бомбардировачи Су-24 патрулират на ниски височини над Средиземно море, вероятно за да следят американските бойни кораби. За това са разказали очевидци от пристанищния град Тартус.  От Пентагона категорично отрекоха подобни информации.  \"Съобщения за нееднократни прелитания на руски самолети над есминеца на МВС на САЩ \"Доналд кук\" в Средиземно море не съответстват на действителността\", заяви официалният представител на Пентагона Ерик Пехън.  В понеделник американският президент Доналд Тръмп заяви, че Вашингтон планира да отговори в близките 24-48 часа на химическата атака в град Дума край Дамаск, за която Западът твърди, че е извършена от сирийските власти. На журналистически въпрос изключва ли военни действия, Тръмп отговори: \"Нищо не е изключено\".   ", "date": "2018.04.10", "title": "Турски вестник: Руски самолети прелитат над разрушителя на САЩ \"Доналд Кук\" край сирийския бряг "}
{"url": "http://epicenter.bg/article/Erdogan--Vinovnite-za-himicheskata-ataka-v-Duma-shte--platyat-visoka-tsena-/151471/7/0", "text": "„Проклинам тези, които извършиха това клане. Който и да го е направил, на извършителите ще бъде търсена сметка и със сигурност ще заплатят висока цена“, каза Ердоган пред депутати от своята партия в парламента, съобщи БГНЕС.   Турското външно министерство през уикенда излезе с изявление, в което се каза, че има „силни подозрения“, че режимът на сирийския президент Башар Асад е отговорен за атаката. Ердоган обаче се въздържа директно да обвини Асад, само отбеляза, че е провел телефонен разговор с руския президент Владимир Путин, който е ключовият съюзник на Асад заедно с Иран.   „Говорих с Путин вчера [понеделник], разговорите ще продължат и днес“, каза турският президент. В понеделник той изразил „загриженост“ пред Путин във връзка с атаките в Източна Гута. Междувременно Москва обвини Вашингтон в отказ от изправяне пред реалността по отношение на предполагаемата химическа атака в град Дума. Москва твърди, че не съществуват доказателства, че това се е случило.   „Виждате неконструктивната позиция, която някои страни, включително и САЩ, са заели. Те предварително отхвърлят реалността“, заяви пред репортери Дмитрий Песков, говорителят на Путин. Той допълни, че „никой от тях не говори за необходимостта от безпристрастно разследване“ и каза, че това ограничава дипломатическите възможности за Русия, но че Кремъл ще продължи „активна работа на дипломатическия фронт“.   Говорителят на Кремъл допълни, че засега няма уточнена дата за предложената предстояща среща между Тръмп и Путин. Руският посланик в ООН предупреди в понеделник, че използването на военна сила срещу Сирия ще има „сериозни последици“.   От своя страна руското министерство на отбраната определи разпространените кадри с жертви на атаката като „още един фалшификат“, което е в унисон с руската практика бунтовниците да бъдат обвинявани за извършване на атаки, за да не бъде дискредитиран режимът на сирийския президент. От руското военно ведомство твърдят, че техни специалисти са посетили болници в Дума, но не са открили доказателства за химическа атака.", "date": "2018.04.10", "title": "Ердоган: Виновните за химическата атака в Дума ще  “платят висока цена“"}
{"url": "http://epicenter.bg/article/Merkel--Nyama-da-ima--quot-Severen-potok---2-quot--bez-ukrainski-tranzit-na-gaz/151472/7/0", "text": "Няма да има проект „Северен поток-2“ без ясното определяне на ролята на украинския транзит [на газ], каза германският канцлер Ангела Меркел на пресконференция с украинския президент Петро Порошенко, предаде БГНЕС.   „Ясно показах, че от наша гледна точка проектът „Северен поток-2“ е невъзможен без яснота за украинския транзит. Поради това, както виждате, това не е чисто икономически проект, но тук играят роля и политически фактори“, допълни Меркел.   На пресконференцията Меркел също така се спря на горещата тема в световната политика – предполагаемата атака с химическо оръжие срещу джихадисти в Източна Гута, за която Западът обвинява режима на сирийския президент Башар Асад. Меркел каза, че „доказателствата за това, че там е било използвано химическо оръжие, са много, много ясни“. ", "date": "2018.04.10", "title": "Меркел: Няма да има \"Северен поток - 2\" без украински транзит на газ"}
{"url": "http://epicenter.bg/article/Tramp-otmenya-vizita-v-Latinska-Amerika-zaradi-Siriya/151486/7/0", "text": "Първата визита на президента на САЩ Доналд Тръмп в Латинска Америка се отменя, обявиха от Белият дом. Посещението беше планирано за по-късно тази седмица, тъй като Тръмп иска да „ръководи американския отговор за Сирия“, съобщи АФП и БНР.  На срещата на върха на Организацията на американските държави в Лима - столицата на Перу, ще отиде вицепрезидентът Майк Пенс.  След предполагаемата химическа атака в сирийския град Дума в събота, за която се твърди, че убила десетки, Тръмп заплаши да отговори „със сила“. Той заяви в понеделник, че с висши военни обсъжда варианти и обеща да вземе силно решение, може би още тази вечер.", "date": "2018.04.10", "title": "Тръмп отменя визита в Латинска Америка заради Сирия"}
{"url": "http://epicenter.bg/article/Stava-napecheno--Ruski-samoleti-sa-otkrili-frenska-fregata-kray-bregovete-na-Siriya-/151491/7/0", "text": "Руски бомбардировачи Су-24М в съпровод с изтребители Су-30СМ са открили френска фрегата Д650, която се е присъединила към американския ескадрен миноносец „Доналд Кук“ в югоизточната част на средиземно море, пише руският вестник Взгляд, цитиран от Агенция \"Фокус\".  Д650, след като над нея прелитат руски самолети, се е присъединила към американския разрушител „Доналд Кук“ недалеч от крайбрежието на Сирия. Това е съобщено от иранския журналист Бабак Тагвай, който е публикувал в социалните мрежи и снимка на френския кораб, направена от самолет.  По-рано турските медии съобщиха, че руските военни самолети са прелетели най-малко четири пъти над американския ракетен ескадрен миноносец „Доналд Кук“, намиращ се в източната част на Средиземно море. Представители на Пентагона заявиха, че тези данни са единствено непроверени слухове.  По-рано Тагвай предупреди за вероятна атака по Сирия с ракети „Томахоук“ от борда на „Доналд Кук“. Президентът на САЩ Доналд Тръмп заяви на свой ред, че Вашингтон има много варианти за военни действия във връзка със ситуацията в Сирия.  ", "date": "2018.04.10", "title": "Става напечено! Руски самолети са открили френска фрегата край бреговете на Сирия "}
{"url": "http://epicenter.bg/article/Studentka-prespa-s-tsyal-futbolen-otbor--tarsi-koy-e-bashtata-na-deteto-y/151493/7/0", "text": "19-годишната студентка Джесика Кокбърн от Колумбус неотдавна правила секс с 13 играчи от футболния отбор на Охайо Стейт и забременяла.   Скандалът шокира американската общественост. Сега Джесика иска да направи 13 ДНК теста, за да установи кой е бащата на нейното дете.   „Научих си урока. Убедена съм, че притежавам всички качества да бъда майка“, сподели тя пред съда. Тя добави, че е правила доброволен секс с всеки един от играчите. Съдията е постановил, че девойката, макар да се е държала безотговорно през онази луда нощ, има право да знае кой е бащата на нейното бебе.", "date": "2018.04.10", "title": "Студентка преспа с цял футболен отбор, търси кой е бащата на детето й"}
{"url": "http://epicenter.bg/article/Izvanredno--Savetnikat-na-Donald-Tramp-po-vatreshna-sigurnost-e-podal-ostavka-/151497/7/96", "text": "Администрацията на президента на САЩ Доналд Тръмп бе сполетяна от нова оставка, след като неговият съветник по вътрешна сигурност Том Босърт, негов личен фаворит, обяви, че напуска поста си, предава AFP.  „Президентът е благодарен за работата на Том Босърт за сигурността и безопасността на нашата велика държава“, заяви прессекретарят на Белия дом Сара Сандръс.  Новината идва ден след като \"ястребът\" Джон Болтън стана четвъртият по ред съветник по националната сигурност.  ", "date": "2018.04.10", "title": "Извънредно! Съветникът на Доналд Тръмп по вътрешна сигурност е подал оставка "}
{"url": "http://epicenter.bg/article/Merkel--Ima-mnogo-yasni-dokazatelstva-za-upotrebata-na-himichesko-orazhie-v-siriyskiya-grad-Duma-/151500/7/0", "text": "Наличните доказателства за употребата на химически оръжия в дамаското предградие Дума са убедителни, заяви германският канцлер Ангела Меркел. Тя обяви това на съвместна пресконференция с гостуващия в Берлин украински президент Петро Порошенко, предаде Канал 3.  По думите й доказателствата са \"много, много ясни\". Тя допусна, че те може да бъдат проверени още веднъж, но изрази убеденост, че \"това няма да промени\" становището на Германия.  \"Ужасяваща е ситуацията, когато след толкова много международни дискусии отново и отново се използва химическо оръжие\", категорична бе Меркел и подчерта, че по този въпрос трябва да се говори \"с много ясен език\".  Съобщението, че на 7 април срещу град Дума в Източна Гута е било употребено химическо оръжие дойде от няколко неправителствени организация, включително т. нар. Бели каски. Те заявиха, че при бомбардировка на правителствените сили, подкрепяни от Русия, в града са паднали бомби с хлорен газ, от който са загинали десетки хора, а много пострадали местни жители са постъпили в болници.  Руското министерство на външните работи окачестви тези твърдения като дезинформация, а лично министър Сергей Лавров заяви, че руски специалисти, изпратени на място, не са открили никакви следи от химически оръжия. Министерството на отбраната в Москва пък заяви, че Белите каски не са надежден източник, защото разпространяват изфабрикувана информация.  В същото време президентът на САЩ Доналд Тръмп заяви, че администрацията му ще съобщи „след свършен факт“ как е решила да реагира на възможното химическо нападение, предаде Voice of America, цитирано от \"Фокус\".  „Ще посрещнем това и то със сила“, заяви той преди среща с високопоставени военни от САЩ и подчерта, че е по силата им да спрат зверствата край Дамаск.  „Имаме много избори, говорейки военно“, допълни президентът, без да уточнява какво има предвид.  Миналата година Тръмп нареди ракетни удари по сирийското летище „Хан Шейхун“ като реакция срещу друга химическа атака. Същевременно той уточни, че „ще получим много добра яснота“ по отношение на отговорността.  Междувременно Меркел съобщи, че през май в град Аахен може да се има среща на върха между Германия, Украйна и Франция. Тя поясни, че това няма да е заседание на \"Нормандската четворка\", защото на срещата няма да бъде поканен руският президент Владимир Путин.  На 10 май в Аахен ще се състои церемония по връчването на годишната Международна награда \"Карл Велики\". С нея е удостоен френският президент Еманюел Макрон за неговия принос в обновяването на европейския проект и европейската независимост.  ", "date": "2018.04.10", "title": "Меркел: Има много ясни доказателства за употребата на химическо оръжие в сирийския град Дума "}
{"url": "http://epicenter.bg/article/Zherar-Depardiyo-shte-pee-pesni-na-Visotski-/151475/6/0", "text": "Популярният френски актьор Жерар Депардийо, който получи руско гражданство, ще изпълни песни на легендарния Владимир Висоцки.   Депардийо ще участва в концерта, организиран в Москва на 25 април, под надслов: \"Висоцки 80: Жив съм, свалете черните ленти!\", посветен на юбилея на руския поет с китара, съобщава агенция ТАСС, цитирана от Новини.бг.   Организаторите на събитието обясниха, че Депардийо отдавна мечтаел да работи с Висоцки. Още през 70-те години на миналия век имало замисъл да бъде заснет филмът \"Виенска ваканция\" по сценарий на Владимир Висоцки и Едуард Володарски. В него се разказва за концлагеристи, които избягали няколко дни преди края на войната. Марина Влади превела сценария на френски език и го занесла в Париж.   Младите, но вече известни актьори Жерар Депардийо и Даниел Олбрихски, се съгласили да се снимат във филма без хонорари. Смъртта на Висоцки обаче попречила на техните планове, уточнява БТА. В мултимедийното шоу, посветено на 80-годишнината на Висоцки, ще участват още неговият син Никита, Олга Кормухина, Дмитрий Дожев, Юлия Чичерина, Александър Домогаров, Зара, група \"Город 312\", Нина Шацкая, Юрий Розум и други.", "date": "2018.04.10", "title": "Жерар Депардийо ще пее песни на Висоцки  "}
{"url": "http://epicenter.bg/article/Aktrisata-Patritsiya-Pandeva---edna-svezha-i-razlichna-Boryana-na-Yovkov/151507/6/0", "text": "На 30-ти април за девета поредна година ще се състои Официалната церемония за връчване на  Тази година събитието ще гостува на Сити Марк Арт Център - едно от новите, но вече наложили се пространства за култура в центъра на столицата.   За това отличие, превърнало се в най-чаканото и престижно събитие за млади творци в България, всяка година биват номинирани петима многообещаващи таланти. Конкуренцията е голяма, защото Фондация „Стоян Камбарев“, носеща името на незабравимия театрален режисьор, подкрепя не само носителя на Голямата награда, но и останалите номинирани, като реализира конкретни техни проекти и така сбъдва мечтите им.   Очарователната 22-годишна актриса от Пловдив   е един от петимата номинирани млади таланти тази година.   Забелязана е заради обещаващия си дебют на голяма сцена като Боряна в едноименната пиеса на Йордан Йовков, с който прави бърз и ярък пробив в Драматичен театър Пловдив, за деликатното, но същевременно силно сценично присъствие и за творческия нюх да обедини под един покрив млади творци от различни сфери на изкуството в свое новосъздадено арт пространство в Капана, Пловдив.           Талантлива, широко скроена, импулсивна и интелигентна, красивата Патриция е категоричен избор на членовете на фондацията за младо откритие в областта на актьорското майсторство тази година. Патриция Пъндева завършва през 2017 г. НАТФИЗ „Кръстьо Сарафов“ и веднага след това е поканена в трупата на пловдивския драматичен театър.   Още в дебюта си в най-старата професионална трупа у нас обира овациите в главната роля на Боряна в едноименната пиеса на Йордан Йовков. Смята срещата си с актьора Камен Донев за съдбовна и вече участва в три негови проекта: в постановката му „Работно време“, в авторския му музикално-театрален спектакъл „За сватбите“, както и в първия му пълнометражен филм, който предстои да излезе на голям екран.   Патриция е част и от женско вокално трио, което работи с група Акага. Освен с театър и музика, младата актриса се занимава активно и със социална дейност, като в края на 2017-та открива в Капана, Пловдив свое арт пространство –  , даващо поле за изява на млади творци от всички области на изкуството.   Осъществява и мечтата си да помага на деца в нужда, като организира благотворителен базар в тяхна помощ.   Останалите млади творци, номинирани за   са фентъзи писателят   стрийт арт художникът  , пианистът   и тандемът  съставен от  - фрийрънър и каскадьор и     оператор и фотограф. Всеки един от номинираните ще получи специална награда, свързана с осъществяването на свой личен проект, а носителят на Голямата награда ще триумфира на 30-ти април с красивата бронзова статуетка на художника Кольо Карамфилов и чек на стойност 3000 лв.   Церемонията за връчване на Наградата за полет в изкуството „Стоян Камбарев” се осъществява с официалното партньорство на УниКредит Булбанк,  Бон Марин и Енекод АД,  основната подкрепа на Wilkinson Sword и благодарение на България Мол, Технополис, НДФ „13 века България“, Premiere Tours, клубовете на Зонта Интернешънъл България, Дамски форум, Prime Development, Виваком, ресторанти Бодега, винарска изба Етно, Devin и Merci. Традиционни партньори на Фондацията са Арс Диджитал Студио, Софийски солисти, Активист38, Монте Мюзик и счетоводна къща РАН-Р.   Проектът е част от Календара на културните събития на Столична община за 2018 г. Продуцент на събитието е NOVA film.   Ограничено количество билети за церемонията могат да се намерят на билетната каса на Сити Марк Арт Център (бившето кино „Левски“, бул. „Янко Сакъзов“ № 30).  ", "date": "2018.04.10", "title": "Актрисата Патриция Пъндева - една свежа и различна Боряна на Йовков"}
{"url": "http://epicenter.bg/article/Ustanoveni-sa-neosnovatelno-provedeni-obshtestveni-porachki-za-nad-14-5-mln--leva/151468/4/0", "text": "Неоснователно проведени обществени поръчки на стойност над 14,5 милиона лева. Това е установила Агенцията за държавна финансова инспекция за първите три месеца на годината, съобщи БНР.  Проверени са над 260 обществени поръчки, като проблеми е имало в 79.  Съставени са актове за административни нарушения.", "date": "2018.04.10", "title": "Установени са неоснователно проведени обществени поръчки за над 14,5 млн. лева"}
{"url": "http://epicenter.bg/article/KEVR-rezhe-meratsite-za-skok-v-tsenite-na-toka-/151495/4/0", "text": "От Комисията за енергийно и водно регулиране (КЕВР) обявиха, че няма да допуснат рязко повишаване на цените на тока.  В същото време от EVN вече обявиха, че ще искат от регулатора разрешение за увеличение на цената на тока с 6,9 на сто през деня и с 5,4 на сто за нощна тарифа. Енерго-про поиска средно увеличение на цените с 5,5 процента.  До момента НЕК, ЕСО и ЧЕЗ не са обявили официално какво увеличение на цените на тока са поискали от регулатора.     В края на февруари от ЧЕЗ обявиха, че ще искат корекция на цените на тока, без да уточняват с колко. Тогава от компанията се обосноваха, че с „предложението си целят да се осигурят сигурност на снабдяването и качествена услуга на клиентите, намаляване на технологичните разходи и необходимите средства за развитие и разширяване на мрежата“.   Според Карел Крал - регионален мениджър на ЧЕЗ за България,  подадените от тях оферти до регулатора визират средно увеличение от 3 стотинки на киловат час за бита. Всички дружества, държавни и частни - НЕК, ЕСО и трите ЕРП-та - ЕВН, ЧЕЗ и Енерго Про, са задължени всяка година да искат нова цена на еленергията три месеца преди 1 юли, когато е началото на новия регулаторен период.  Месец преди тази дата те са длъжни чрез медиите да обявят намерението си да поискат нови цени.  Според експерти, КЕВР няма да удовлетвори исканията за увеличение на еленергията на нито едно от трите ЕРП-та и крайните снабдители, както и на ЕСО и НЕК и ще се съгласи на минимално поскъпване до 2%   \"Това, че заради продажбата на ЧЕЗ цената рязко ще се повиши, са спекулации. Ако някой иска да реализира политически проекти чрез цената на ЧЕЗ, няма как да се случи. Нито кредитите, нито лихвите са ценообразуващи\", заяви неотдавна председателят на КЕВР Иван Иванов.  Той обясни, че всяка година дружествата искат голямо увеличение, но КЕВР не се е съгласявала и припомни, че за последните 3 години цените на тока са се повишили само с 2,5 на сто, което в средната сметка на потребителите е увеличение с 1-2 лева.  , ", "date": "2018.04.10", "title": "КЕВР реже мераците за скок в цените на тока "}
{"url": "http://epicenter.bg/article/Mlad-bashta-poletya-ot-3-iya-etazh-v-Dupnitsa/151426/3/0", "text": "22-годишен мъж от Дупница е в критично състояние в \"Пирогов\", след като е паднал от прозорец на апартамент на третия етаж. Криминалистите работят по няколко версии - опит за самоубийство, нещастен случай или опи за убийство, съобщи в. \"Струма\". Инцидентът е станал на Великден в апартамент в близост до бившата Военна болница в Дупница, където 22-годишният Димитър Илиев е бил на гости. Той е открит на плочника пред блока с тежка черепно-мозъчна травма и множество счупвания по тялото.  Младият мъж веднага е транспортиран в „Пирогов”, тъй като състоянието му е критично. Разпитват се хората, които са били в апартамента в момента на инцидента, както и съседи.  Илиев е семеен. Съпругата му, с която имат бебе, е ученичка, тази година ще е абитуриентка. Младият мъж, който е завършил Гимназията по хранително-вкусова промишленост в Дупница, работи като готвач в ресторанта на един от бившите гардове на братя Галеви в Сапарева баня.", "date": "2018.04.10", "title": "Млад баща полетя от 3-ия етаж в Дупница"}
{"url": "http://epicenter.bg/article/Evakuiraha-grazhdanite-ot-burgaski-mol-pri-taktichesko-uchenie-/151434/3/0", "text": "Тази сутрин в мола в Бургас проведоха учение по евакуация на гражданите. Мярката е във връзка с пожарите в двата руски мола – в Кемерово и Москва от последните дни, при които загинаха и бяха ранени множество хора, предаде кореспондентът на БГНЕС в Бургас.  Пожаро-тактическото учение се ръководи лично от директора на Регионална дирекция „Пожарна безопасност и защита на населението“ – Бургас комисар Васил Василев. Учението представлява пожар в заведение, разположено в атриума на мола, евакуация на хора и гасене на огъня. Включени са три структури на Регионална дирекция „Пожарна безопасност и защита на населението /Първа и Втора Районни противопожарни служби - Бургас и служители от сектор „Специализирани оперативни дейности“/ с четири автомобила.  Пожаро-тактическо учение покрива територията и на централната градска част и прилежащите към търговския обект зони от к-с „Славейков“, тъй като след подаването на сигнала за инцидента, противопожарните автомобили се придвижват в реално време по различни маршрути с цел определяне на бързината и най-оптималния от тях.  ", "date": "2018.04.10", "title": "Eвакуираха гражданите от бургаски мол при тактическо учение "}
{"url": "http://epicenter.bg/article/Tsacheva-se-vidya-s-liderite-na-sindikatite--razbraha-se-da-pregovaryat-utre-/151451/3/0", "text": "Министърът на правосъдието Цецка Цачева проведе разговори с председателя на Синдиката на служителите в затворите в България Христо Илков и с председателя на синдикат „Охрана“ Петко Чалъков, на които бе договорено да продължат работните срещи между министерството и синдикалните организации. Това съобщиха от правосъдното министерство.  Преговорите трябва да доведат до окончателното разпределение на допълнителните 15 млн. лв., които правителството пое ангажимент да отпусне за възнаграждения на служителите в Главна дирекция „Изпълнение на наказанията“ и Главна дирекция „Охрана“.  Срещата е насрочена за утре, 11 април, в 13 часа в Министерството на правосъдието.  ", "date": "2018.04.10", "title": "Цачева се видя с лидерите на синдикатите, разбраха се да преговарят утре "}
{"url": "http://epicenter.bg/article/Rotvayler-napadna-shestgodishno-momchentse-v-Sofiya--deteto-e-v-bolnitsa-/151452/3/0", "text": "Инцидентът е станал в двора на 121 СОУ. Кучето - ротвайлер, е било без намордник, съобщи БНР.  Свидетел на нападението е станал бащата на 6-годишното момченце, който се е опитал да го спаси.  Полицията в София е задържала двама души - собственика на животното и човека, който го е разхождал. ", "date": "2018.04.10", "title": "Ротвайлер нападна шестгодишно момченце в София, детето е в болница "}
{"url": "http://epicenter.bg/article/Balgariya-i-Rumaniya---evropeyski-lideri-po-zaginali-pri-patni-intsidenti-/151462/3/0", "text": "България и Румъния са европейски лидери по брой на смъртните случаи при пътни катастрофи в ЕС, Брюксел ще въвежда по-строги мерки за движение по пътищата. Европейската комисия планира да установи по-строги стандарти за безопасност за новите автомобили.  „През май ще представя редица мерки, които трябва да направят движението по пътищата по-безопасно“, заяви еврокомисарят по транспорта Виолета Булк в интервю за германския вестник „Ди Велт“. При това не става дума за задължителното използване в новите коли на различни технически средства, по-конкретно, автоматични системи за извънредно спиране и др.  Новите мерки са разработени след анализ на новите статистически данни за жертвите по пътищата, които ЕК представя днес. Най-малко жертви има в Швеция, най-много - в Румъния и България.  През 2017 г. броят на загиналите при пътни аварии в ЕС е намалял с 2% до 25 300 души, което отговаря на 49 загинали на всеки един милион жители. Въпреки леката положителна тенденция, това като цяло са ужасяващи цифри, отбеляза Булк.  Целта на Брюксел е намаляването на броя на жертвите при пътни катастрофи до 16 000 през 2020 г. Това ще бъде наполовина по-малко в сравнение с 2010 г.  „Отчитайки новите данни, ще бъде много трудно постигането на тази цел“, убедена е еврокомисарката. През миналата година в Германия са загинали 3177 души.  Спрямо броя на населението това прави по 38 загинали на всеки един милион жители. Още по-нисък е показателят в Швеция - 25 жертви на един милион, Великобритания /27 жертви/, Холандия /31/ и Дания /32/.  Най-висока е смъртността по пътищата на Румъния и България, съответно 98 и 96 жертви на 1 милион души население. Най-много катастрофи със смъртни случаи /55%/ стават на селските пътища, само 8% - на автомагистралите. Други 37% от смъртоносните инциденти стават в градовете.  ", "date": "2018.04.10", "title": "България и Румъния - европейски лидери по загинали при пътни инциденти "}
{"url": "http://epicenter.bg/article/Zverstvo--S-shutove-i-udari-v-litseto-mlad-mazh-prebi-10-godishno-momche-v-Blagoevgrad-/151463/3/0", "text": "Мъж на 29 години преби 10-годишно дете в Благоевград. Неравната разправия се разиграла още на 7 април 2018 г., около 14 часа, пише канал 3.  Тогава във Второ районно управление на града е получен сигнал от спешната помощ за пострадало момче след физическа саморазправа, съобщават от ОДМВР-Благоевград.  От работещите по случая полицейски служители е установено, че пострадалото момче е на 10 години от гр. Благоевград, като на площадка за игра в ж.к. \"Еленово\" са му нанесени удари по лицето и тялото и ритник в областта на таза.  Със заповед за задържане до 24 часа е задържан извършителят на деянието Т. М. (29 г.) от гр. Благоевград.  ", "date": "2018.04.10", "title": "Зверство! С шутове и удари в лицето млад мъж преби 10-годишно момче в Благоевград "}
{"url": "http://epicenter.bg/article/Motoristi-schupiha-cherepa-na-zhena/151470/3/0", "text": "Жена е пострадала тежко при разправия и побой на автомагистрала \"Люлин\", съобщават от областната дирекция на МВР в Перник. Инцидентът е станал на навръх Великден, на 8 април, около 18,30 ч. преди втори тунел посока столицата.   Двама мотористи се скарали с други двама, движещи се в лек автомобил. Спорът възникнал за това кой как кара. По данни на потърпевшите от лекия автомобил, мотористите - момче и момиче ги блъскали, в резултат на което 55-годишна жена е със счупен череп, а 60-годишният водач на автомобила се разминал с охлузни рани, съобщават от пресцентъра на МВР.   След спречкването и побоя мотористите си продължили пътя към столицата, но били спрени от автопатрул малко след мястото на инцидента. Това станало след подаден сигнал на тел. 112 от пострадалите. Оказало се, че това са 28-годишната М.В. и 27-годишният Т.Б от столицата. Двамата били задържани за 24 ч. с полицейска мярка.   Започнато е досъдебно производство и работата по случая продължава.", "date": "2018.04.10", "title": "Мотористи счупиха черепа на жена"}
{"url": "http://epicenter.bg/article/Zatvornik-v-otpusk-napadna-zhena-v-Nesebar-/151473/3/0", "text": "Затворник в отпуск нападна 37-годишна жена в Несебър. Инцидентът е станал сутринта на 9 април, съобщиха от полицията. Жената вървяла на пътеката в дюните между ж.к. „Черно море“ и ж.к. „Младост“ в града. Мъжът се нахвърлил върху нея, откраднал 140 лв. и избягал, предава Дарикнюз.  Полицаите обаче го разкрили и задържали. Това е 25-годишен мъж от село Оризаре, криминално проявен, изтърпяващ присъда от 4 години и шест месеца в бургаския затвор.  По време на нападението, затворникът бил в двудневен отпуск. Той е направил пълни самопризнания и върнал парите.  По случая е образувано бързо производство.  ", "date": "2018.04.10", "title": "Затворник в отпуск нападна жена в Несебър "}
{"url": "http://epicenter.bg/article/Proveryavat-samnitelna-pratka-do-Sotir-Tsatsarov/151482/3/0", "text": "Пратка с получател главния прокурор на България Сотир Цацаров е била получена в Съдебната палата по-рано днес. В момента службите за сигурност проверяват съдържанието ѝ, предаде БНР.  По информация на \"Хоризонт\" при преминаването си през скенер пратката е реагирала като е дала сигнал за наличие на рискови вещества.   При проверката на скенер е установено, че вътре в пакета е намерена кукла, омотана с кабели, контакти и щепсели. Пакетът бил оставен на служебния вход на Съдебната палата, откъм ул. \"Алабин\".  Изпратен е сигнал до МВР.   Към мястото на инцидента веднага са изпратени екипи на МВР и ДОТИ, които проверяват съдържанието на пакета дали има бомба, или не.  Съдебната палата не е евакуирана към този момент, но секторът, в който се получават пратки, е отцепен.   По-късно след проверката стана ясно, че в съмнителния пакет, адресиран до главния прокурор, имало плюшена пееща кравичка.", "date": "2018.04.10", "title": "Съмнителна пратка до Цацаров - кукла омотана с кабели, вдигна на крак спецслужбите"}
{"url": "http://epicenter.bg/article/Evakuiraha-frenskata-gimnaziya-v-Sofiya-zaradi-signal-za-bomba-/151484/3/0", "text": "9-та френска езикова гимназия „Алфонс дьо Ламартин“ е евакуирана заради сигнал за взривно вещество. Това съобщиха за Агенция \"Фокус\" от МВР.  Сигналът е подаден към 14.30 часа от уличен телефон.  Проведената на място проверка не е открила взривно вещество, но училището ще бъде затворено за 24 часа, както е по закон.  ", "date": "2018.04.10", "title": "Евакуираха френската гимназия в София заради сигнал за бомба "}
{"url": "http://epicenter.bg/article/Darzhavata-otpuska-35-mln--lv--za-nov-zatvor-v-Sofiya/151498/3/0", "text": "35 млн. лв. са предвидени за изграждане на изцяло нов затвор в столичния район Кремиковци, съобщи министърът на правосъдието Цецка Цачева. Тя обяви това след свиканото от нея национално съвещание с участието на всички началници на затвори в страната и с ръководството на Главна дирекция „Изпълнение на наказанията“ заради напрежението след бягството на двамата затворници. „Един от източниците на средства за подобряване на политиките в правосъдната система е Норвежкият механизъм, като по него има предвидени 35 млн. за изграждането на изцяло нов затвор в Кремиковци – имаме уточнен терен, създадени актове за държавна собственост и т.н. Предстои подписването на договора“, обясни тя. Цачева уточни, че има и 4.5 млн. лева, заделени в бюджета на Министерството на правосъдието за капитални актове и ремонти, които тепърва предстои да бъдат разпределяни. \"Ще настоявам правителството да осигури повече средства за правосъдната система – за повече хора и за по-добра надзорно-охранителна техника. С колегите говорихме за необходимите краткосрочни мерки за преодоляване на напрежението в системата. Уточнихме се, че работна група ще търси вариант за оптимизиране на щатовете на служителите в затворите. Целта е да бъдат засилени онези възлови места, за които се прецени, че към момента са с недостиг на личен състав“, добави министърът. Тя уточни, че в ГД „Изпълнение на наказанията“ за тази година остават още 245 незаети щатни бройки. „Мога категорично да заявя, че ако имаше до момента кандидати, досега местата щяха да са заети. Освен това не е тайна, че макар и спечелили конкурс, само след месец-два на работа основно млади хора напускат заради непривлекателния труд, който упражняват“, обясни Цачева.  Министърът подчерта, че ще настоява и за осигуряване на средства за необходимите надзорно-охранителни системи, които да бъдат в помощ на служителите в затворите - заглушители, клетки и др. \"Споделят добрия опит от затворите в Белене, където със заглушители се постига по-добра охрана за самия затвор, но те са неприложими например за Софийския затвор, тъй като заглушават и мобилните устройства на работещи наблизо граждани. Затова работната група трябва да изследва техническата възможност за разработване на такива методи, които биха могли да бъдат ефективни в разстояние от 1 м.\", изтъкна Цачева.  ", "date": "2018.04.10", "title": "Държавата отпуска 35 млн. лв. за нов затвор в София"}
{"url": "http://epicenter.bg/article/Shokirasht-fakt--V-zatvorite-lipsval-pravilnik-za-vatreshniya-red--obyavi-nadziratel/151501/3/0", "text": "\"Вече няколко години в местата за лишава от свобода липсва правилник за вътрешния ред в местата за лишава на свобода, което създава проблеми на надзорно-оранителния състав. Този шокиращ факт изнесе в предаването “Лице в лице” по БТВ Цветан Михайлов  - представител на синдиката на служителите, работещи в затворите.   Според действащите сега правила затворниците имали повече права, отколкото отговорности.   Днес надзирателите са внесли искане, с което ще настояват да им бъдат предоставени резултатите от проверката след бягството на двамата затворници от Софийския затвор.   По думите му засега не могат да вземат страна. Според него комплексни са причините за бягството от затвора - най-вече подценяване и несъобразена органция.   Той вметна, че международните стандарти отричат изолацията като средство за поправяне.   Когато идва храна при затворниците, тя се проверява от един човек с матал детектор за кратко време, тъй като наздирателие са много натоварени с други дейности, посочи той. Реакцията на обществото не е изненада.   Отговорните лица в лицето на министрите, по думите му, следваше да дадат една по-ясна картина за случилото се. Той заяви, че категорично изключва твърденията, че само чистаката и социалният работник са реагирали на създалата се ситуация.   Вече няколко години в местата за лишава от свобода липсва правилник за вътрешния ред в местата за лишава на свобода, заяви Михайлов. Това създава проблеми на надзорно-оранителния състав, посочи той.", "date": "2018.04.10", "title": "Шокиращ факт! В затворите липсвал правилник за вътрешния ред, обяви надзирател"}
{"url": "http://epicenter.bg/article/Sadat-varna-deputata-Milen-Mihov-kato-pomoshtnik---rektor-na-VTU/151466/2/0", "text": "Доц. Милен Михов да бъде възстановен на поста помощник-ректор на ВТУ „Св. св. Кирил и Методий“. Това постанови Върховният касационен съд в София, пише местното издание \"Янтра днес\".   Магистратите признават за незаконно уволнението на доц. Михов и отменят като незаконосъобразна заповедта на ректора проф. Христо Бонджолов за прекратяване на трудовите правоотношения. Университетът е осъден да заплати на доц. Михов сумата от 1000 лв. разноски по делото. Решението на Върховния касационен съд е окончателно и не подлежи на обжалване.   Доц. Михов е дългогодишен преподавател по нова и най-нова история на България във ВТУ и депутат в Народното събрание. Той беше освободен от длъжността „помощник-ректор“ по решение на ректора, което беше оповестено на Академичен съвет на 19 юли 2016 г. Тогава, с искане за оптимизиране на броя на зам.-ректорите на университета от четирима на трима, беше съкратен и щатът на проф. Николай Проданов, който отговаряше за научното и кариерно развитие.", "date": "2018.04.10", "title": "Съдът върна депутата Милен Михов като помощник - ректор на ВТУ"}
{"url": "http://epicenter.bg/article/Neno-Dimov-podpisa-novo-sporazumenie-za-finansirane-po-OP--quot-Okolna-sreda-quot--za-klimata-/151477/2/0", "text": "  Първото Програмно споразумение за финансиране на програма „Околна среда и изменение на климата“ за новия програмен период по Финансовия механизъм на Европейското икономическо пространство (ФМ на ЕИП) 2014-2021 между България и страните донори – Исландия, Княжество Лихтенщайн и Кралство Норвегия беше подписано днес по време на неформалния Съвет по околна среда в София. Подписите си положиха Иван Иванов, директор на дирекция „Централно координационно звено“ към Министерския съвет и държавният секретар към Министерство на околната среда и климата на Кралство Норвегия Атле Хамар. Това съобщиха от МОСВ. Министър Димов благодари на страните-донори за приноса към България при реализацията на ключови екологични политики. „Подписването на Програмното споразумение за програмата е израз на изграденото доверие между страните-донори и МОСВ, на доброто сътрудничество, на високата добавена стойност от постигнатите резултати през предходните програмни периоди. То е гарант за желанието да продължим да работим заедно в постигането на високи екологични стандарти и в грижата за околната среда“, каза министър Димов.  Новата програма „Околна среда и изменение на климата“ си поставя за цел чрез предоставеният финансов ресурс от 30,5 млн. лв. да изпълни мерки по прилагане на важни политики в областта на управлението на отпадъците и адаптация и смекчаване към климатичните изменения. Наред с това ще бъде постигнато естествено надграждане на постигнатите резултати от предишния програмен период в областите на екосистемите и управлението на морските води.   „Финансовият механизъм на Европейското икономическо пространство затвърди позицията си на основен финансов инструмент, подпомагащ националната политика в областта на морските води“, посочи министърът на околната среда и водите.  Програмен оператор на програмата ще бъде Министерство на околната среда и водите, а целта на финансираните бъдещи проекти е да се осигури висока добавена стойност при изпълнението на ключови политики в областта на околната среда както на национално, така и на европейско ниво, за да се надградят вече постигнатите резултати.  Атле Хамар подчерта, че България е една от първите страни, която приключи преговорите и подписа споразумението. Целта на безвъзмездната помощ е да се намали неравенството в социално-икономически план в Европа и да се укрепят двустранните отношения. Програмата е насочена основно към изграждане на капацитет в области като промените в климата, биоразнообразието, нисковъглеродните емисии, морските басейни и управлението на отпадъците.   „Чрез Норвежката агенция по околна среда Норвегия ще продължи да бъде партньор на МОСВ в изпълнението на програмата“, допълни още Атле Хамар.  ", "date": "2018.04.10", "title": "В София бе подписано ново споразумение за финансиране по ОП \"Околна среда\" за климата "}
{"url": "http://epicenter.bg/article/Taksa--Solidarnost--i-v-smetkata-za-voda--/151479/2/0", "text": "Това съобщи на пресконференция в Хасково изпълнителният секретар на Федерацията на потребителите инж. Емил Георгиев, цитиран от БТА и Би Ти Ви.  Дискутирани са всички проблеми, свързани с управлението на питейните води. „Костатирано бе, че трябва да се отдели много голям ресурс - към 14-15 милиарда лева за пълната рехабилитация на ВиК мрежата в страната. Отбелязано е било, че държавата може да се ангажира с 3 милиарда лева”, уточни Георгиев, който за кратко беше депутат от БСП.  Посочени са били пътища за набиране на тези средства като на първо място се залага на въпросната такса \"солидарност\", следвани от влизащи в сегашните цени на водата допълнителни средства, от републиканския бюджет и от европейски фондове.  Георгиев прогнозира, че ако наистина се въведе тази такса - вероятно поне 10 стотинки на кубик, то тя неминуемо ще увеличи цените на питейната вода. По негови думи присъстващи са изразили съмнение, че тези средства ще могат да се наберат.", "date": "2018.04.10", "title": "Такса „Солидарност” и в сметката за вода? "}
{"url": "http://epicenter.bg/article/Borisov-prisastva-na-otkrivaneto-na-panaira-v-Mostar--snimki-/151480/2/0", "text": "Министър-председателят Бойко Борисов участва в откриването на 21-ия Международен икономически панаир в Мостар, Босна и Херцеговина. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.   Мостарският панаир е място за срещи на представители на бизнеса от региона и на големи международни компании. Българският премиер присъства на форума като министър-председател на страната, ротационен председател на Съвета на Европейския съюз и в контекста на приоритета на България - перспективата пред страните от Западните Балкани.   Бойко Борисов ще участва и в работна вечеря, давана от члена на Председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в парламента на Босна и Херцеговина.   В рамките на визитата на Борисов са предвидени и двустранни срещи с лидери на балканските държави, участващи в Международния икономически панаир.", "date": "2018.04.10", "title": "Борисов присъства на откриването на панаира в Мостар (снимки)"}
{"url": "http://epicenter.bg/article/Tsacheva--Speshni-kratkosrochni-merki-sa-neobhodimi-v-sistemata-na-zatvorite/151483/2/0", "text": "Министър Цецка Цачева направи изявление след срещата с директорите на затворите. В съвещанието взе участие и ресорният министър проф. Проданов, предаде Novini.bg   В продължение на няколко часа говорихме за състоянието по изпълняването на наказанията, каза Цачева. По време на срещата в откровен диалог са били споделени проблемите в системата за изтърпяване на наказания.   Обединихме се около необходимистта от изготвянето на последваща оценка на въздействието. Краткосрочни мерки са необходими в спешен порядък, за да се преодолее напрежението в системата.   Работна група под ръководството на проф. Проданов до края на месец април ще преразгледа съществуващото щатно разписание, като ще се търси вариант за оптимизирането му, посочи правосъдният министър.   Подкрепяме необходимиста от увеличаване на числената бройка на щатовете които са необходими за нормалното функциониране на системата, посочи тя.   По думите й ще се търсят начини за осигуряване на средства в две посоки - увеличаване на числеността на заетите, и по отношение на надзорно - охранителните системи.   Търсят се варианти за помощни технически средства, които да бъдат услуга на работещите така, че да бъде по-безопсен тежкият им труд. Пълен преглед на зоните с повишена сигурност - за това също са се разбрали по време на срещата с директорите на затворите.   По думите на Цачева има средства по Норвежкия механизъм - 35 милиона - за строителството на изцяло нов затвор в района на Кремиковци. Има уточнен терен, посочи тя, като допълни, че затоврът ще отговаря на всички европейски изисквания.   В диалог сме с представителите на синдикатите, каза тя. По отношение на избягалите затворници Цецка Цачева коментира, че от 2014 до 2017 г. има 51 избягали затворници. Трима от тях до момента не са установени, останалите 48 са върнати и изтърпяват наказанията си.   Търсим организационни решения в рамките на настоящия бюджет, каза Цачева. ", "date": "2018.04.10", "title": "Цачева: Ще търсим средства за увеличаване щата на охраната и надзорните системи в затворите"}
{"url": "http://epicenter.bg/article/Po-zapoved-na-premiera-ministar-Ananiev-izteglya-promeni--oshtetyavashti-horata-s-uvrezhdaniya-/151487/2/0", "text": "По изрично указание на премиера Бойко Борисов и след среща при него, на която присъстваха вицепремиерът Томислав Дончев, финансовият министър Владислав Горанов и министърът на социалната политика Бисер Петков, Министерството на здравеопазването изтегля предложения Проект за изменение и допълнение на Правилника и Наредбата за медицинската експертиза. Това каза на брифинг министърът на здравеопазването Кирил Ананиев, предаде репортер на Агенция „Фокус“.  „Предлаганите промени бяха предложени от медицинската гилдия и националните консултанти“, посочи той. „Целта на МЗ не е да ощетява правата на инвалидите, а точно обраното - да въведем справедливост, да прилагаме субективизъм, да завишим контрола и да създадем условия за по-добър и бърз достъп на пациентите в процеса“, заяви министър Ананиев.  По-рано стана ясно, че около 6000 души с увреждания се готвят да излязат на национален протест пред Министерския съвет утре в 11.00. Това съобщиха национално представителните организации, организатор на протеста. Хората се обявяват срещу дискриминиращите, според тях, промени в модела за медицинската експертиза и ТЕЛК, от която ще бъдат засегнати сериозно и децата с увреждания, които ще останат без социални асистенти.  Общо 90 автобуса се очаква да пристигнат в столицата от цялата страна. Около 35 рейса идват от Северна България от \"Хемус\" и \"Струма\" ще пристигнат още в 9.00 часа сутринта. Вторият лъч протестиращи е на входа на София на магистрала \"Тракия\" - още 45 автобуса. От посока Благоевград пристига третият лъч с протестиращи.  Протестът е подкрепян и от КТ \"Подкрепа\". Хората се обявяват против оценката на работоспособността и включването само на едно водещо заболяване в решението на медицинската експертиза.  Майките на деца с увреждания пък настояват за равнопоставеност във финансовото подпомагане между децата, навършили 18 г. с аргумента, че няма никаква разлика в нуждите на един 17-годишен младеж с увреждане и навършил пълнолетие. \"Имаше един човек в Германия, който така си представяше нещата, всички да бъдат високи, руси и едри, и здрави. Имаше и един по на Изток\", възмути се шефът на \"Подкрепа\" Димитър Манолов, визирайки Хитлер и Сталин. \"Безобразие е изключително мека дума\", заключи той, като се противопостави да се вземат правата на хората с увреждания само в името на някакви баланси във фиска.  42,6% от хората с увреждания са срещали дискриминация при кандидатстване за работа, пък отчете данните от проучване на синдиката Ваня Григорова. 83 на сто живеят с доходи под 323 лв. на месец, а всеки четвърти българин с увреждане трябва да кара месеца с до 200 лв. \"Да, трябва да има промени, да не може на паркинг със стикер да спре голям черен джип. Да, трябва да се промени и това, че в едно населено място има здрави и прави хора, всички с ТЕЛК-ове от един лекар, това трябва да се промени. Но най-лесно е да посегнеш на тези хора, които са безпомощни\", коментира Димитър Манолов.  ", "date": "2018.04.10", "title": "По заповед на премиера министър Ананиев изтегля промени, ощетяващи хората с увреждания "}
{"url": "http://epicenter.bg/article/Koalitsiyata-mezhdu-DSB-i--Da--Balgariya--shte-se-kazva--Demokratichna-Balgariya-/151489/2/0", "text": "ДСБ, \"Да, България\"(ДаБГ) и Зелените ще обявят официално коалицията помежду си на 12 април. Новата формация ще се казва \"Демократична България\".   Обединението се подготвя от миналата година. В края на март изпълнителният съвет на ДСБ излезе с резолюция, с която партията даде мандат на председателя си Атанас Атанасов за \"създаване на траен политически съюз между ДСБ и Да, България\", в който да влязат и други партии.    Същото направиха и от \"Да, България\" още през февруари. Тогава от партията на Христо Иванов обявиха, че започват преговори с партии партньори за сваляне на правителството. А първоначално поканите за разговори бяха за формациите, с които работят усилено - ДСБ, Зелените, ДЕОС и БЗНС.   Очаква се на официалното обявяване на новата коалиция да присъства и лидерът на БЗНС Николай Ненчев. Още преди месец формация около ДаБГ и ДСБ обяви, че е отворена и към присъединяването на други партии, припомня  Offnews.bg.    Междувременно продължава разпадането на Реформаторския блок (РБ) - очаква се скоро Движение \"България на гражданите\" (ДБГ) да обяви дали напуска формацията, след като ултиматумът, който поставиха, изтича утре. В края на март \"Глас народен\" напуснаха РБ . СДС пък е разделено на две - част от хората в партията искат преговори за коалиция с НФСБ, а друга - оставка на Лукарски и присъединяване към новата формация около ДаБГ и ДСБ.", "date": "2018.04.10", "title": "Коалицията между ДСБ и „Да, България“ ще се казва „Демократична България“"}
{"url": "http://epicenter.bg/article/Iznenadvashto-sadat-v-Strasburg-shte-se-proiznese-za-tsarskite-imoti-v-chetvartak-/151492/2/0", "text": ", информира \"Капитал\".  Новината е изненадваща, защото до момента съдът не е съобщил на българското правителство за нито една от жалбите, какви са оплакванията в тях, както и въпросите, на които би искал да получи отговор от българските власти. При това първата жалба е подадена преди седем години - през 2010 г., непосредствено след като парламентът гласува мораториум върху разпореждането и експлоатацията на върнатите имоти.  Втората жалба е от 2012 г. и е по повод на влязлото в сила решение на съда, с което се потвърждава отказът на държавата да върне на царските наследници имението \"Кричим\". Третата жалба е подадена миналата година след окончателните решения на българския съд, с които бе обявена за незаконна реституцията на имотите \"Ситняково\" и \"Саръгьол\" и те бяха присъдени на държавата.  Единствената информация досега за тези жалби беше от публичните изявления на бившия цар и неговите адвокати. Експерти по процедурите в Страсбург са коментирали пред изданието, че, доколкото ще бъде обявено решение, преди съдът да пита българските власти във връзка с тях, логично е да се очаква, че те или техни части ще бъдат отхвърлени като явно недопустими.  Две от жалбите са подадени само от Симеон Сакскобургготски и сестра му Мария-Луиза Хробок - по повод на трите влезли в сила съдебни решения, с които съдът обяви за незаконна реституцията на имотите \"Ситняково\" и \"Саръгьол\" и потвърди отказа на държавата да им върне имението \"Кричим\".  Третата жалба, която всъщност е първа по време, подадена през 2010 г., непосредствено след като парламентът наложи мораториум върху разпореждането и експлоатацията на всички имоти и вещи, възстановени на царските наследници, е подписана от седем жалбоподатели – освен от Симеон и Мария-Луиза и от техните братовчеди, деца на леля им княгиня Надежда, като наследници на цар Фердинанд. Това са гермaнските граждани Фердинанд фон Вюртемберг, роден през 1925 г., Александър фон Вюртемберг (1933 г.), Ойген фон Вюртемберг (1930 г.), Софи де Вюртемберг (1937 г.) и Маргарет дьо Шевини (1928 г.).  Решението и особено мотивите към него са изключително важни, защото държавата все още се колебае в политиката си по отношение на царските имоти. Краят на миналата година правителството опита да реставрира реституцията наново, като се откаже от заведените висящи съдебни дела за имотите - за \"Царска Бистрица\", \"Врана\", стопанство \"Врана\", горите в Рила, и поеме курс към споразумение със Сакскобургготски. В подкрепа на тази политика бе изваден основният аргумент, че Съдът в Страсбург \"със сигурност\" ще осъди България по заведените дела. Интересното е, че това не си позволиха да коментират правосъдния и регионалния министър Цецка Цачева и Николай Нанков, а външни за институциите \"експерти\", най-вече от средите на бившето НДСВ, пише още изданието.", "date": "2018.04.10", "title": "Изненадващо съдът в Страсбург ще се произнесе за царските имоти в четвъртък "}
{"url": "http://epicenter.bg/article/Ministar-Radev--Otgovornostta-za-byagstvoto-na-zatvornitsite-ne-e-na-MVR--Nie-ne-sme-tam-da-gi-pazim/151502/2/0", "text": "„Надяваме се, че затворниците не са напуснали страната. Затворихме София бързо, но разстоянието до границите не е голямо. Продължаваме издирването\". Това заяви вътрешният министър Валентин Радев пред Канал 3. \"Получените сигнали са над 100. Нямаме такива, които да ни водят директно до тях. Резултат има, но пряко към бегълците все още нямаме следи. Ако те са извън пределите на страната има партньорски служби. Отчитаме, че грешката на службите е обща. Изясняваме защо се е стигнало до бягството и не бива да избързваме със заключенията. По-голямата отговорност е на затворите, които е трябвало да ги спрат физически. Трябва да се знае защо и как е внесен пистолет. Трябва да се гледа целият сектор сигурност” , категоричен беше той.   „Не е важно колко затвори и затворници има. Няма по-добър начин да се справим с това от пари за образование. Децата от малцинствата ако не влязат да учат, те стават престъпници. Продължаваме силен натиск там. Убеден съм, че най-важната мярка е това”, каза още Радев.   „Отговорността за бягството не е на МВР. Ние не сме там да ги пазим, за да ги изпуснем. Веднага заградихме столицата и ще стане ясно колко бързо е било това. Те са подготвени. Може би имат сменени номера. Автомобилът не е установен още. Събрани са най-добрите издирвачи. Дадени са достатъчно пари, за да се установят бегълците. Даваме достатъчно пари, за да могат службите да си вършат работата, но хората искат резултати. Най-опасното е да хванем някой и да се окаже, че не е той. Тук слагам и убийството на Петър Христов, както и отвличанията”, заяви вътрешният министър. „Ако забравим по-глобалната картина и погледнем само ситуацията с миграните, можем да кажем, че се справяме много добре. С пазенето на границите се граничните полицаи се справят повече от прекрасно. Кадрите с разрушените граници са бедствие, но ние имаме 200 км огради и се случват такива неща като разрушаване на някаква част. Добрите отношения с Турция помагат за това , каза още в предаването „ ” министърът на вътрешните работи Валентин Радев.", "date": "2018.04.10", "title": "Министър Радев: Отговорността за бягството на затворниците не е на МВР. Ние не сме там да ги пазим"}
{"url": "http://epicenter.bg/article/Hashim-Tachi-uveri-Borisov--che-Kosovo-ne-iska-da-zapochva-vaorazheni-konflikti/151504/2/0", "text": "В телефонен разговор косовският президент Хашим Тачи увери министър-председателя Бойко Борсов, че Косово няма за цел да започва никакви конфликти или въоръжени атаки. Разговорът идва малко след срещата между българския премиер и сръбския президент Александър Вучич в Мостар, където двамата се обединиха за мир и европейска перспектива за страните от Балканите. Това съобщи правителствената информационна служба.  Тачи благодари на Борисов за усилията, които полага за развитието и европейската интеграция на страните от Западните Балкани и го увери, че от Косово може да очаква само сътрудничество и помощ в тази насока. Той подчерта, че ще съдейства както за Срещата на върха на тема Западни Балкани, която България подготвя като председател на Съвета на ЕС на 16 и 17 май в София, така и за мирния и ползотворен диалог за изглаждане на разногласията между Прищина и Белград.  Борисов и Тачи се обединиха около нуждата от мир, просперитет и евроатлантическа перспектива за региона и допълниха, че ще работят за това неуморно. Двамата обсъдиха и възможността за бъдеща работна среща, на която по-детайлно да се обсъди ситуацията.  ", "date": "2018.04.10", "title": "Хашим Тачи увери Борисов, че Косово не иска да започва въоръжени конфликти"}
