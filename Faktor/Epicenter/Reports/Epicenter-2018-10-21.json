{"url": "http://epicenter.bg/article/Stotitsi-blokiraha-stolichni-krastovishta-s-iskaniya-za-kanalizatsii-i-trotoari/166310/2/0", "text": "Стотици се събраха на протест и блокираха няколко ключови кръстовища в София, предаде БТВ. В рамките на един час днес от 17 до 18 ч. едно от кръстовищата на бул. „Цариградско шосе” беше блокирано от жители на кв. „Горубляне”. Подобни протести имаше и в кварталите „Панчарево”,  „Кокаляне” и „Казичене”.   Гражданите излязоха на протест с почти еднакви искания – изграждане на канализация, тротоари, облагородяване на детските площадки и междублоковите пространства. Те настояват общината да обърне внимание на това, че жителите на големите комплекси плащат в пъти по-ниски данъци в сравнение с тях.   Близо 250 жители от столичния квартал „Горубляне” спряха движението на ключовия булевард „Цариградско шосе”. Причините за недоволството – данъците за земя и смет, липсата на канализация в част от квартала, както и наличието само на една детска площадка. „В „Горубляне” няма изградена изцяло канализация, но продължава изграждането, за следващата година ще бъдат отделени 3 млн. лева инвестиция на Софийска вода.”, заяви арх Румен Русев – кмет на район Младост.   Близо 200 човека пък блокираха  . Освен проблемна канализация, недоволството им е и за непрекъснатото спиране на електрозахранването в район Панчарево.   От електроразпределителното дружество коментираха за bTV, че прекъсванията на електрозахранванията са с цел обезопасяване, тъй като в момента се извършва рехабилитация и модернизация на разпределителните мрежи в район Панчарево.  ", "date": "2018.10.21", "title": "Стотици блокираха столични кръстовища с искания за канализации и тротоари"}
{"url": "http://epicenter.bg/article/Borisov-se-sreshta-dnes-s-prestolonaslednika-na-Abu-Dabi-/166267/2/0", "text": "Днес започва официалното посещение на министър-председателя Бойко Борисов в ОАЕ. Той ще се срещне с престолонаследника на Абу Даби и заместник-върховен главнокомандващ въоръжените сили на ОАЕ, 57- годишният шейх Мохамед бин Зайед Ал Нахаян.   Снощи Борисов бе посрещнат на летището на Абу Даби от министъра на изкуствения интелект, а днес е официалното му тържествено посрещане в емирството.   Интересна е ролята на държавния министър на изкуствения интелект, който посрещна Борисов снощи в Абу Даби. Той е на поста от октомври 2017 г. след промени в кабинета на емирствата. През последните няколко месеца усилено се говори за държавната политика, която цели превключване от петролната зависимост към \"зависимост\" от новите технологии. Всъщност назначаването на Омар бил Султан Ал-Улама е първото подобно в арабския свят, признавайки значението на новите технологии за формиране на икономиките на бъдещето.   В днешния си брой вестник Khaleej Times информира за новата седем дневна инициатива на Дубай, според която около 100 държавни институции ще предлагат над 1100 от своите услуги без използването на никаква хартия в рамките на седмица. Абсолютно всички услуги ще бъдат достъпни само онлайн.   Омар бил Султан Ал-Улама е на 28 години и работи за утвърждаване на амбициите на емирствата да се превърнат в глобален технологичен лидер. Още при заемането на своя пост той заяви амбициите на страната да участва в проектите за изграждане на домове на Марс в рамките на следващите до 100 години.   Още след падането на цените на петрола през 2014 г. фокусът в новите технологии е държавна политика на всички страни от Залива. Според данни на емирствата именно изкуственият интелект може да допринесе с 15,7 трилиона долара на глобалната икономика през 2030 г.   В момента в емирствата е най-голямата българска диаспора, около 7000 души живеят там. През 2014 г. отпаднаха визите за граждани на страните членки на ЕС. Признават се и българските шофьорски книжки, което е важно условие за живот и работа там.  шейх Халифа бин Заид ал Нахая.   Официално коронянският принц на Абу Даби, главнокомандващ на въоръжените сили на Обединените арабски емирства, е завършил академията Sandhurst (Великобритания) през 1979 година. Обучен е във военни умения за пилотиране на хеликоптер, каране на бронирани превозни средства, скачане на парашут.   След завръщането си от Англия преминава военно обучение в Шаржа, става офицер на въоръжените сили на Обединените арабски емирства. Той е офицер на американската гвардия (елитна единица), пилот на военновъздушните сили на ОАЕ, след което става и командир на въоръжените сили на ОАЕ. През 2003 г. е обявен за втори конен принц на Абу Даби. След смъртта на баща си на 2 ноември 2004 г. той става принцът на венеца. От декември 2004 г. е председател на Изпълнителния съвет на Абу Даби, член на Върховния съвет за петрол. Известно е, че шейх Мохамед бин Зайед вярва, че ОАЕ трябва да играят много по-голяма роля в световната политика. Като баща си харесва соколи. Интересува се от поезията и пише поезия в стил \"Набати\".   ОАЕ включва 7 емирства: Абу Даби, Аджман, Дубай, Рас ал-Хайм, Ум ал-Куейн, Фуджейра и Шарджа. Държавата граничи с Оман, Катар и Саудитска Арабия. Голяма част от територията й е пустиня, а останалата част е от скалисти планини и равнини. ОАЕ има брутен вътрешен продукт от 540 млрд. долара, висок доход на глава от населението, което е около 4 милиона, търговски излишък и отворена икономика.   През годините управниците на страната се опитват да диверсифицират икономическите дейности и да не разчитат само на петрол.   Туристическият сектор се развива благодарение на луксозните хотели и плажовете. Страната привлича професионалисти, като лекари и учители, с високи заплати. Петролните й резерви са 97.8 млн. барела.  Смята се, че инвестиционните интереси на Абу Даби в района на Западните Балкани са в земеделие, строителство, военни технологии, авиация и туризъм. Сектори, в които точно България също смята, че има какво да предложи.   Обединените арабски емирства е федерация на абсолютните наследствени монархии. Тя се управлява от Висшият федерален съвет и се състои от седемте емири на Абу Даби, Аджман, Фуджейра, Шаржа, Дубай, Рас ал-Хайм и Ум ал-кайван. Всички отговорности, които са не предоставени на националното правителство, са запазени за емирствата. A процент от приходите от всяко емирство се разпределят на централния бюджет на ОАЕ. Въпреки че са избрани от Висшия съвет, президентът  и министър-председателят по същество са наследствени. Емирът на Абу Даби заема президентството, а емирът на Дубай е министър-председател. Всички, освен един премиер, служат едновременно и като вицепрезиденти.   Шейх Зайед бин Султан Ал Нахян е президент на ОАЕ от основаването на нацията до смъртта си на 2 ноември 2004 година. На следващия ден Върховният федерален съвет избра сина му, шейх Халифа бин Зайед Ал Нахян, на този пост. Личното му богатство се изчислява на 18 млрд. долара, а цялата фамилия разполага колективно със 150 млрд. долара Коронованият принц на Абу Даби -  Мохамед бин Зайед Ал Нахян, брат на шейх Халифа, с когото ще се срещне Борисов днес, е пряк наследник на трона.   Съветът / парламентът на ОАЕ се състои от 40 членове, произхождащи от всички емирства. Половината са назначени от владетелите на съставните емирства, а другата половина са непряко избрани да служат двугодишен мандат. Въпреки това, съветът е ограничен до голяма степен с консултативна роля.   През декември 2008 г. Върховният съвет одобри изменения в конституцията, така че да се даде възможност за подобряване на прозрачността и отчетността на правителството.", "date": "2018.10.21", "title": "Борисов се среща с престолонаследника на Абу Даби - един от най-влиятелните лидери в арабския свят"}
{"url": "http://epicenter.bg/article/Prestolonaslednikat-na-Abu-Dabi-kam-Borisov--Znaem-mnogo-za-vas-lichno-i-za-stranata-vi/166284/2/0", "text": "С официална церемония бе посрещнат премиерът Бойко Борисов в Обединените арабски емирства  (ОАЕ).   Министър - председателят започва днес поредица от важни разговори с шейховете на Обединените арабски емирства (ОАЕ).   Борисов се срещна първо с престолонаследника на Абу Даби Н. В. шейх Мохамед Бин Зайед Ал-Нахаян, заместник върховен главнокомандващ на въоръжените сили на ОАЕ. Подобна среща се случва за първи път в историята на двустранните отношения на България и Обединените арабски емирства.    шейх Махамед Бин Зайед Ал Нахаян на премиера Бойко Борисов, посрещайки го в двореца си в столицата на ОАЕ. От все сърце бих желал връзките между нашите две страни да се развиват и укрепват, каза още шейх Мохамед, цитиран от БНТ. Борисов благодари за гостоприемството и попитан, обясни на шейха работата, която България е свършила по време на 6-месечното председателство на Съвета на ЕС с акцент - продължаване на европерспективата пред страните от Западните Балкани. Борисов напомни приетата Софийска декларация, която препотвърждава ангажимента на ЕС към 6-те страни от Западните Балкани и отбеляза, че България е пример за етническа толерантност на полуострова, който също е етнически многообразен. Според премиера, България и ОАЕ имат стратегически интереси - икономика, земеделие, строителство, технологии, военна промишленост и изрази желанието на България да участва в Световното универсално изложение “Експо” 2020 в Дубай.   Борисов подари на престолонаследнка на Абу Даби униформа на    Премиерът  определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ.   Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.   Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество.   Премиерът отбеляза благоприятния бизнес климат в страната ни, за който правителството работи целенасочено и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности.   От все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към българското председателство на Съвета на Европейския съюз.   Премиерът Борисов запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави-членки на ЕС за европейската перспектива на Западните Балкани.    Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост.    Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.     Министър-председателят потвърди и интереса на България да изгради ефективно партньорство с ОАЕ във важна област каквато е сигурността. \"За мен беше чест да чуя българския химн и тук и да ви поздравяот името на българския народ“, подчерта Борисов.   Шейх Мохамед е коронясаният принц на ОАЕ и води преговори от името на монархията в сфери като енергетика, отбрана, инвестиции и политика. Завършил е академията \"Сандхърст\" във Великобритания и е член на Върховния съвет за петрол.   За 2017 година стокообменът между България и федералната монархия е 202 млн. щатски долара, като износът ни е за 170 млн.   Страната ни изнася предимно цигари, електронни апарати, арматурни артикули. За 21 години инвестициите на ОАЕ в България са 89 милиона евро, което нарежда монархията на 37-о място по размер на преките инвестиции в нашата страна.   В монархията от Персийския залив живеят 7000 българи - вероятно най-голямата българска общност в Залива, а и изобщо в целия Арабски свят. През април вицепремиерът и министър на външните работи Екатерина Захариева откри посолство на България в Абу Даби. Между България и ОАЕ има сключени две споразумения: за взаимно признаване на шофьорските книжки, както и за взаимна защита на инвестициите. ОАЕ е третият най-голям нефтопроизводител в Персийския залив след Саудитска Арабия и Иран, а годишният БВП, който генерира, е 192 млрд. долара.   Настоящото посещение на премиера Бойко Борисов е първа визита на това равнище в историята на двустранните отношения. В делегацията, ръководена от премиера са още вицепремиерът и министър на външните работи Екатерина Захариева и министърът на финансите Владислав Горанов. Това е втората визита на премиера тук. Първата беше през 2014 г., когато Борисов беше тук в качеството си на лидер на политическа партия ГЕРБ.  ", "date": "2018.10.21", "title": "Престолонаследникът на Абу Даби към Борисов: Знаем много за вас лично и за страната ви (видео)"}
{"url": "http://epicenter.bg/article/Krum-Zarkov--Vazhni-sa-resheniyata--koito-predlagame-v-zdraveopazvaneto/166285/2/0", "text": "\"Всичките ни критики по вота на недоверие по темата Здравеопазване се приемат, но са важни и решенията, които предлагаме. Всички признават, че има проблеми в здравеопазването, но никой не предлага решение\". Това каза зам.-председателят на ПГ на \"БСП за България\" Крум Зарков.   Народният представител припомни, че дългоочакваните модели, които са били поискани от новоназначения министър на здравеопазването не отговарят на нито един от ключовите въпроси в българското здравеопазване. \"Нищо не се казва за дълговете на болниците, които фалират една след друга и град след град, нищо не се казва за остойностяването на медицинските дейности, в това число- консумативи, медицински труд, нищо не се казва за кадровата катастрофа, която разтриса здравеопазването и скоро ще осъмнем без лекари, така както сме се събудили без медицински сестри\", подчерта Зарков.   Той коментира, че министерството на здравеопазването предлага да се налеят още 800млн. лв., които да дойдат от джоба на всички българи, заделяйки по още 12 лв. за здравеопазване. Той обясни, че  не става ясно - какво точно ще се направи с тези пари, нито става ясно с какво те ще променят самата система. \"Парите в здравеопазването трябва да намерят далеч по- ефективни канали за изразходване, при все че говорим за  8 млрд. лв., които годишно се разходват в системата.\" - препоръча той.   Припомни, че общинските болници във Враца, Ловеч, Види, Стара Загора, Чирпан и още много други градове са пред фалит и в същите тези градове \"никнат като гъби  частни клиники\", което не е лошо, ако не беше за сметка на публичния ресурс.   \"Ние предлагаме публичният ресурс да бъде насочен към публичните лечебни заведения\", подчерта Зарков. Той коментира, че всяко населено място трябва да има достъп до качествена общинска, държавна, университетска болница. \"Това не е искане на БСП, това е конституционно право на всеки българин\", заключи Крум Зарков.", "date": "2018.10.21", "title": "Крум Зарков: Важни са решенията, които предлагаме в здравеопазването"}
{"url": "http://epicenter.bg/article/Rosen-Zhelyazkov--Ne-dostigat-okolo-400-mln--lv--za-remonti-na-patishtata-/166288/2/0", "text": "Между 300 и 400 млн. лева не достигат за поддръжката и ремонтите на републиканската пътна мрежа. Това каза министърът на транспорта Росен Желязков пред \"Дарик\".   По думите му тази сума не трябва да се компенсира с вдигане на данъците, а да се събере от такси за използването на пътищата. Той подчерта, че при определянето на размерите на таксите за тол системата по магистралите ще се търси баланс. Според транспортния министър сега тежестта от винетните такси е разпределена неравномерно, като 70% е за леки автомобили и 30% за тежкотоварните, които реално нарушават пътищата много повече.   Като пример за липсата на баланс в начина на таксуване той посочи, че, за да преминат от граница до граница в България, тежкоторавните автомобили плащат 23 лева. \"Толкова е таксата само от Пирот до Ниш в Сърбия\", каза Желязков.   Същевременно той защити и приетите на първо четене повишения за данъците за автомобили. Предвижда се за коли със сертификат ЕВРО 1, 2 и 3 и без такъв да има увеличение на данъците с около 30%. Колите, които са с последна категория - Евро 6, пък ще получат намаление на данъка с около 10-20%.   \"Нормално е автомобили, които замърсяват околната среда повече, да са с по-голям данък. В случая това са по-старите превозни средства\", каза министърът.   Желязков коментира и срока от 9 месеца, който собствениците на автобуси имат, за да ги оборудват с колани. По думите му този срок е определен и за да се провери дали има проблеми в прилагането на някои текстове от закона и да се види как могат да се \"изчистят по-радикалните от тях\". \"Например има тълкуване, според което и в автобусите от градския транспорт трябва да има колани\", каза той.", "date": "2018.10.21", "title": "Росен Желязков: Не достигат около 400 млн. лв. за ремонти на пътищата "}
{"url": "http://epicenter.bg/article/-Eto-kakav-dar-podnese-Borisov-na-prestolonaslednika-na-Abu-Dabi--snimki-/166290/2/0", "text": "Униформа на на баретите и пистолет, изработен от Аркус подари Борисов на престолонаследника на ОАЕ, който колекционира военни атрибути. От своя страна престолонаследникът на Абу Даби шейх Мохамед бин Зайед ал Нахаян подари на премиера Бойко Борисов ръчно тъкан килим, изработен от афганистанка с благотворителна цел. Майсторката на килима е член на фондация, в която е и дъщерята на шейха. Другият дар за Борисов е малка дървена пластика.    На срещата си с шейх Мохамед бин Зайед ал Нахаян премиерът е обсъдил с домакина си възможностите за активизиране на двустранното сътрудничество.   Премиерът Борисов определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ. Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.   Премиерът Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество.   Премиерът отбеляза благоприятния бизнес климат в страната ни, за който правителството работи целенасочено и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности. От все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към Българското председателство на Съвета на Европейския съюз. Премиерът Борисов акцентира върху решението на страната ни да включи като акцент в европейския дневен ред темата за Западните Балкани и перспективата за тяхното развитие. Той запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави-членки на ЕС за европейската перспектива на Западните Балкани. Българският министър-председател обърна внимание на това колко етнически шарени са Балканите и изтъкна, че страната ни е пример за етническа толерантност.   Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.   Според премиера Борисов България и ОАЕ следва да използват всички предимства на своето стратегическото разположение в своите региони и да играят една за друга ролята на „врата“ за своя инвестиционен и експортен интерес съответно към Европа и към Залива. Министър-председателят потвърди и интереса на България да изгради ефективно партньорство с ОАЕ във важна област каквато е сигурността.  ", "date": "2018.10.21", "title": "Борисов към престолонаследника на Абу Даби: Вие сте ни врата към Залива, ние за вас -към ЕС (снимки)"}
{"url": "http://epicenter.bg/article/Desislava-Atanasova--Zdravnata-vnoska-nyama-da-se-promenya-nito-prez-tazi--nito-prez-sledvashtata-godina/166291/2/0", "text": "Сектор здравеопазване е тежък ресор за взимане на радикални и крайни решения, каза в предаването „Неделя 150“Десислава Атанасова от ГЕРБ, която е бивш министър на здравеопазването. Тя вижда като първи ключов въпрос дали трябва свръхрегулиране и навлизане на държавата в отношенията между здравноосигурените и лечебните заведения или следва гражданите да бъдат оставени да правят своя избор. Втори важен въпрос за Атанасова е дали 8% здравна осигуровка са достатъчни. Тя припомни обещанието на ГЕРБ до края на управленския мандат да не увеличава здравната вноска, а вариантите за здравноосигурителен модел, предложени от здравния министър Кирил Ананиев, вижда като изходна точка за обществено-политически дебат: \"И след дълъг, сериозен, експертен дебат, по-малко политически, да се вземе крайното решение. И то, смятам, не касае нито настоящата 2018 година, нито следващата 2019-а.\"   Колкото и да са неприятни фактите за политиците и обществото, дебатът за броя на здравно неосигурените и адекватния им достъп до медицинска помощ трябва да бъде поставен на масата, смята още Атанасова. След 29 години демокрация резултатът е, че няма модел на здравеопазване, който да е обществено одобряван и консенсусен, посочи Десислава Атанасова. По думите ѝ в здравеопазването не следва да се прави политика от проблемите на хората - и на работещите, и на пациентите, а да се правят политики за тях. Атанасова е на мнение, че е „категорично ясно“, че вотът на недоверие, който предстои да се гласува идната седмица, ще бъде неуспешен.", "date": "2018.10.21", "title": "Десислава Атанасова: Здравната вноска няма да се променя нито през тази, нито през следващата година"}
{"url": "http://epicenter.bg/article/Borisov-razgovarya-s-vitsepremiera-i-vatreshen-ministar-na-OAE-sheyh-Sayf-bin-Zayed-Al-Nahayan/166292/2/0", "text": "В интерес на България и на Обединените арабски емирства е двете страни да изградят ефективно партньорство в стратегически важни области, сред които сигурността и борбата с тероризма. Това заяви министър-председателят Бойко Борисов по време на разговора си със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян.  Премиерът Борисов изрази удовлетворение от наличието на взаимна политическа воля за активизиране на двустранното сътрудничество. Той изтъкна значението на обмена на информация и опит в борбата срещу престъпността и контрабандата. Според българския министър-председател би било добре да се развие сътрудничеството между службите на двете страни.  Министър-председателят определи като положително постигнатото взаимно признаване на свидетелства за управление на МПС. Влизането в сила през месец юли на Меморандума, който урежда този въпрос, беше дългоочаквано събитие за съгражданите ни в ОАЕ. С него отпадна необходимостта те повторно да посещават шофьорски курсове и да полагат изпити във федералната монархия.", "date": "2018.10.21", "title": "Борисов разговаря с вицепремиера и вътрешен министър на ОАЕ шейх Сайф бин Зайед Ал-Нахаян"}
{"url": "http://epicenter.bg/article/Zrelishtna-katastrofa--Drogiran-shofyor-pomete-7-koli-v-Sofiya/166268/3/0", "text": "Дрогиран шофьор по чудо не взе жертви след зрелищна каскада след тунела за квартал \"Люлин\" в София. Инцидентът стана снощи към 22 часа, предаде Нова тв.   Мъжът се удря в бетонна конструкция, полита във въздуха и  помита по таван 7 автомобила. Според първоначалната експертиза скоростта, с която се е движил, е била над 100 км в час.   Тестът за наркотици на водача е положителен. По първоначална информация той е употребил амфетамини, пояснява Нова телевизия. Мъжът е задържан.   32-годишният мъж има 40 наказателни постановления и 16 акта от \"Пътна полиция\" - за шофиране без книжка, за шофиране без колан, за липса на гражданска отговорност и за преотстъпване на автомобила.", "date": "2018.10.21", "title": "Зрелищна катастрофа: Дрогиран шофьор помете 7 коли в София"}
{"url": "http://epicenter.bg/article/-Hasan-Azis--Upravlenieto-na-Kardzhali-iziskva-poznavane-na-dushevnostta-na-horata-/166283/11/34", "text": "– Кърджали е едно прекрасно място за живеене, но да се управлява, е истинско предизвикателство и изисква дълбоко познаване на хората, на душевността, на начина на живот. Ако не си кърджалия от дъното на душата си, трудно можеш да бъдеш част от управлението толкова дълго време. С всяка изминала година с екипа ми се вплитаме по-дълбоко в кърджалийския характер, опознаваме по-добре проблемите, вижданията, желанията и очакванията на хората и мисля, че успяваме в рамките на нашите възможности да отговорим в най-пълна степен на това, което хората очакват от нас.   Дълбокото познаване на психологията на кърджалии стана причина да се създадат нови традиции. Ние търсим знаковите послания, които ни събират и ни правят по-силни и единни. Това е част от нашия общ начин на живот. Това е традицията на 3 март да пием заедно кафе с попа и мюфтията, което е запазена марка на Кърджали. Тази традиция е послание, което казва, че историята трябва да ни учи и да се използва, за да ни събира и обединява, а не да ни разделя.Друг знак е честването на деня Ашуре и раздаването на ашуре на мюсюлмани и християни.   В България празникът се отбелязва единствено в Кърджали, и то за 12-а поредна година. Правим го на пазара в града – при хората, а посланието е за заедност, взаимно уважение и разбирателство. Също толкова важно е едно начинание, което започнахме и ще продължим – общият курбан за здраве и берекет. На него всички кърджалии се събират на едно място. Той също е част от нашето усилие да търсим елементите на обединяването и сплотеността, за да бъдем по-силни като общество и нация. – Един от важните акценти, които през годините винаги сме извеждали като приоритет, е образованието. Тази година община Кърджали материализира този приоритет с изпълнението на един от важните стратегически и мащабни проекти, свързан с образователната инфраструктура. Той е на стойност близо 14 млн. лева. Инвестицията обхвана 5 училища в Кърджали и реконструкцията на една детска градина. Като национален показател по този проект община Кърджали е на първо място по инвестиция на брой ученик. Близо 70% от децата в града ще се възползват от новата инфраструктура. 5000 ученици ще бъдат в изцяло ремонтирани и оборудвани училища. Мащабите на този проект не са познати за Кърджали от поне 50-60 г. Освен тези 5 училища беше ремонтирана основно и гимназията по селско и горско стопанство, която е общинска. Успяхме да осигурим 1,3 млн. лева извън инвестиционната програма за градско възстановяване и развитие. – Създаде се изкуствено напрежение около реализирането на проекта. В основата му бяха неразбирането и подвеждането на общественото мнение за сроковете и начина на провеждане на процедурата за избор на изпълнители. Тук нещата са много ясни и категорични – община Кърджали започна строителните работи в училищата в единствения възможен момент – седмица след края на учебната година. Създадохме условия в 4 от 5-те училища за провеждането на учебни занятия 3 месеца след началото на строителните работи. И това, при положение че срокът на приключване е в рамките на половин година. Заедно със строителите завършихме процеса два пъти по-бързо.Напрежение в училищата нямаше – нито сред децата, нито сред родителите. Те проявиха разбиране и много висока степен на зрялост и мъдрост. Напрежението беше в една институция, наречена областна администрация. Единствено тя не успя да оцени това, което се прави от общината. – Очаквано има интерес към инвестирането в Кърджали. Продължава разширяването на мощностите за производство на авточасти и на пневматични цилиндри. Продуктите се пласират изцяло на световния пазар. Очакваме през следващата година да приключи една инвестиция от около 15 млн. лева, която ще осигури работа на около 256 души в сферата на високите технологии. Фирмата ще произвежда токозахранващи системи. Това е нова възможност за Кърджали да се насочи към високотехнологичното производство. Инвестициите поставят въпроса за нивото и качеството на кадрите в Кърджали. Желанието ни е да бъдем пример и да бъдем първата община, реализирала пилотен проект за актуализиране на учебните програми на професионалните гимназии в пряка зависимост от нуждите на реалния пазар за кадри. Имах две срещи по този въпрос с министъра на образованието Красимир Вълчев, както и с ректорите на висши учебни заведения за приоритетно обучаване на кадри чрез филиали в Кърджали. – Кърджалии очакват решаването на още един наболял проблем – уличното осветление. Жителите на града проявяват голяма търпимост и в случая има за какво. Подмяната на уличното осветление вече стартира. Решаването на този проблем носи същите белези, по които реализираме всички наши проекти – висок професионализъм и на възможно най-високо техническо ниво. Твърдя, че община Кърджали ще бъде единствената в България с изцяло подменени крушки, които ще бъдат не само LED, а от вида, наречен смарт. Ще бъдат поставени т.нар. умни лампи. Те ще бъдат с много високи технически показатели. Всяка лампа ще бъде със собствено управление. Специално устройство ще управлява осветителното тяло и ще преценява не само кога да включва или изключва, а и каква сила на осветеност е нужна. Друг важен показател са икономиите, които ще постигнем. Изчислили сме, че ще плащаме за електроенергия между 40 и 45% от сегашните сметки. Освен за уличното осветление ще се погрижим и за подобряване на улиците и тротоарите. Основен ремонт ще бъде извършен на 10 улици в Кърджали и на пл. “Хаджи Димитър”. Част от обектите по този проект са на пазара, като целта е и да се промени организацията на движението, за да се избегнат задръстванията с автомобили в района. 5 млн. лева се инвестират в пътна инфраструктура за 2 г. и това ще се усети от хората. – Голямото предизвикателство за мен и екипа ми е, че трябва да отговорим на очакванията както на жителите на Кърджали, така и на всички 117 населени места в общината. Някои от тях са отдалечени от общинския център на 45-50 км. Броят на жителите в тях е от 20-25 души до 700-800. Тук вече думата си казва опитът, благодарение на който успяваме да балансираме между града и селата Големите проекти, за които говорих, са свързани с градската инфраструктура и са насочени само към инвестиции в Кърджали.   С моя екип успяхме да намерим възможност заедно с община Стамболово да включим 54 села в програмата “Местни инициативни групи”, за да се разработват малки проекти в населените места. Те са насочени към подобряване на инфраструктурата и подпомагане на местните инициативи за правене на бизнес. Очаквам от следващата година проектите да стартират. Става дума за ремонти на улици, на обществени сгради, детски градини и училища. Това е единствената възможност, която съществуваше за реализирането на европейски проекти в малките населени места.  ", "date": "2018.10.21", "title": "Хасан Азис: Управлението на Кърджали изисква познаване на душевността на хората "}
{"url": "http://epicenter.bg/article/Noshtta-e-bremenna-s-konservatori/166308/11/0", "text": "В българската политика има ново състезание – кой ще се изкара по-голям консерватор. Непредубедената публика се пита отде е този порив. Обяснението е древно като древна професия. Нов вятър духа откъм атлантическите ширини, поселението тича пред него.   “Най-новият български консерватизъм” има бележити традиции. Семето бе посято от земеделеца Яне Янев, който съчета “идеалите на Александър Стамболийски” (може би най-либералният български премиер) с “консервативните ценности” на РЗС. Някъде около 2010 г. партията му се присъедини към новоучреденото “семейство” на Европейските консерватори и реформисти.   РЗС се проваляше на европейските избори, но пък “България без цензура” проби. Николай Бареков и Ангел Джамбазки станаха членове на това “семейство”. През 2017 г. интелектуалци и политици създадоха “Българско Тръмп общество”. Те находчиво го учредиха, след като Доналд Тръмп бе избран за президент, не предварително. Водач му стана Борислав Цеков, съветник на президента Радев, бивш депутат от НДСВ и фракцията “Новото време” (либерални формации).   Днес низвергнатият от ДСБ Петър Москов гласи “консервативен проект”, Бареков заведе Волен Сидеров при премиера Борисов на “консервативна визита”, националистът пък се раздава на макс - уж спряната телевизия “Алфа” неистово громи копието на либерализма Джордж Сорос и “наместника му” Валери Симеонов. \"Класическият\" традиционалист Радан Кънев се хвана за главата и написа \"Писмо до моите консервативни приятели\".   Всичко това е гротеска на (почти) целия ни консерватизъм от самия старт на демокрацията – хора, които за минута не са били консерватори в съзнателния си живот, станаха такива, за да се впишат в новата среда.   Трябва да се отбележи, че през последните години други люде направиха далеч по-фин идеен прощъпалник. Някъде след 2010 г. политологът Огнян Минчев започна да проповядва тези, обратни на Сорос, макар активно да работеше със Соросовата фондация \"Отворено общество\". Сътрудничеството с Бареков превърна в консерватор и социалния антрополог Харалан Александров. “Интелектуални кръгове” бавно и полека сменяха идейния курс. Дори гуруто на родната “либерална политология” Иван Кръстев започна да твори провокативни за “правата вяра” текстове, с което предизвика смущения в либералния мейнстрийм. Днес трябва да се признае, че тези хора са били безупречно прави – либерализмът е в криза, залива ни консервативна вълна, те бяха пионери, които ни отваряха очите.   А вълната, вън от шегата, има чисто практически измерения. Сорос, който без съмнение е най-активният проводник на либерализма (в съвременното и общоприето значение), си има големи проблеми – в САЩ с Тръм и в родната Унгария с Виктор Орбан. Бившият му стипендиант Орбан все повече е харесван от европейското население, националистически формации превземат електорални върхове. Брекзит, поведението на Полша, трусовете в Германия, цялата европейска криза и дори оградата по границата на България с Турция са практическо измерение на разрушаването на т.нар. либерален консенсус. Успехът на Тръмп още повече отблъсна махалото от либералния полюс. Най-интересното е, че основната енергия на махалото не се дължи на Кремъл, каквато е удобната версия за политическото статукво, а от самите народи - уморени от бежанци, които не бягат от война, терористи, отгледани в собствените им предградия и неравенство, плод на собствената икономическа система.   Печелят консерватори, националисти, десни политици и движения, наричани в зависимост от патоса на критиците популисти, фашисти или путинисти. Наскоро този тип формации имаха нов повод за радост. Стив Банън, бивша дясна ръка на Доналд Тръмп, обяви създаването на европейска фондация, която по метода на врага Сорос ще прави мрежи за обществен инженеринг – в противовес на Сорос и брюкселската концепция за единство. Тя ще подпомага гореспоменатия тип формации на европейските избори напролет. Целта е значима – да формират мощна група в Европарламента, чрез която да ръководят съюза.   Помощта няма да е безвъзмездна. Всички тези събития на голямата политическа сцена обясняват и дребните български етюди. Актьорите се впуснаха в надпревара кой по-голям консерватор е, защото европейските избори наближават, а модната вълна носи разностранни пози – идейни, електорални и разбира се, материално-технически.   В политическото общуване се случва още нещо интересно. Само допреди 3-4 години официалната реч изключваше да се произнася “Сорос плаща” (за процесите). Имаше такива изказвания, но те бяха приемани за маргинални или в най-добрия случай авторът им бе приеман за невъзпитан. Днес самият президент на САЩ казва, че Сорос плаща. И като цунами по света “малки тръмпчета” го повтарят. Образът на милиардера от унгарски произход променя значението си в езика, ползван по върховете на властта. Оттам и на прокламираните от него ценности.   Само преди няколко дни този повей се прояви и у нас. Допреди 3-4 години бе утопия служител на Министерството на отбраната да си позволи да громи “соросоиди” и “джендъри”, а централна медия да го публикува. Но сега се случи. Вълната носи своя, различна официална реч, която според установените традиции отхвърля старите норми и ще преследва други със същите методи.   Но да се върнем към същината на българския консерватизъм и въобще на родните “идейни ценности”. Ето още етюди от пиесата на сълза и смях: през 2002 г. Симеон Сакскобургготски учреди НДСВ като дясна консервативна формация, тя кандидатства за членство в Европейската народна партия (ЕНП); не бе приета, след което подаде документи в Либералния интернационал – този път щастието се усмихна и до края на практическото си съществуване НДСВ бе по-либерална от най-големите либерали   Едно от лицата - Меглена Кунева - висна на календар с други европейски либералки. След абдикацията на царя-премиер Кунева основа “България на гражданите”, която се обяви за дясна консервативна и стана член на ЕНП. Най-десният и консервативен сегашен министър Нено Димов през 2013 г. води листа на Куневата партия. Целият този кръг бе затворен още преди 130 години: “Ами че ти бе, бай Ганьо, нали си уж либерал”.   Най-тъжното в този фарс е, че глобалните процеси будят огромни интересни въпроси – Тръмп и Банън искат да разрушат ЕС ли; не са ли твърдe силни; либералната демокрация (по Фукуяма) има ли алтернатива; самият Фукуяма в качеството на учен ли я възпя или най-обикновен пропагандатор. Но у нас, а и май по света място за сериозни теми няма.  ", "date": "2018.10.21", "title": "Нощта е бременна с консерватори"}
{"url": "http://epicenter.bg/article/SASht-se-otkazvat-ot-znakov-dogovor-s-Rusiya/166273/7/0", "text": "САЩ ще се изтеглят от сключения с Русия Договор за ликвидиране на ракетите със среден обсег на действие. Информацията беше потвърдена от президента Доналд Тръмп. Според него Москва е нарушила знаковото споразумение.   От своя страна външното министерство на Русия заяви, че страната винаги строго е спазвала клаузите по договора. По думите на дипломат номер едно на Русия - Сергей Лавров, Москва има редица въпроси към американските си колеги по изпълнението на заложеното в документа.   Договорът е подписан през 1987 година от Михаил Горбачов и Роналд Рейгън и забранява наземните ракети с обсег между 500 и 5 500 км. Днес в Русия пристига американският съветник по национална сигурност Джон Болтън. Очаква се договорът да бъде една от темите, които той ще обсъди с колегата си Николай Патрушев и външния министър Сергей Лавров.", "date": "2018.10.21", "title": "САЩ се отказват от знаков договор с Русия"}
{"url": "http://epicenter.bg/article/Fyuri--Pulev-e-starets-za-men--dyadka/166287/8/0", "text": "Английският боксьор Хюи Фюри пристигна седмица по-рано в България за двубоя си на 27 октомври срещу Кубрат Пулев в тежка категория. Двамата с 37-годишния българин трябва да определят претендента за световната титла на международната боксова федерация (IBF), който след трябва да се бие срещу шампиона Антъни Джошуа (Вбр). 24-годишният Фюри замина за Пловдив, където ще се подготвя до срещата, а преди това отправи поредната си порция закани към Пулев.   \"Той никога не се е бил срещу човек като мен. За мен той е старец, дядка. Имам и много други предимства, на първо място - това са моите боксови умения. Ще видите разликата на 27-и\", каза Фюри пред bTV.   Англичанинът, който в кариерата си има 22 победи (11 с нокаут) и 1 загуба, заяви също така, че няма никакви притеснения относно това, че публиката в \"Арена Армеец\" ще е на страната на съперника му.   \"Ще има и мои фенове, но аз не мисля за зрителите, нито ме притеснява, че той е пред родна публика - даже това ме мотивира повече. На ринга сме само аз и той, с по един чифт ръкавици, единствено това ме интересува\", добави Фюри.   Английският боксьор сподели, че е преминал много тежък подготвителен период: \"Беше истински ад, тренировките за един такъв мач са по три месеца. Изтезания са, няма телефони, няма социални мрежи, откъсвам се от всичко. Не виждам дори и семейството си\".", "date": "2018.10.21", "title": "Фюри: Пулев е старец за мен, дядка"}
{"url": "http://epicenter.bg/article/Yordanka-Hristova--Na-19-noemvri-shte-e-posledniyat-mi-samostoyatelen-kontsert--video-/166309/10/0", "text": "Концертът на Йорданка Христова на 19 ноември в зала 1 на НДК ще бъде последният ѝ самостоятелен концерт. Това обяви самата тя в предаването „120 минути”  на БТВ.   „Едва ли ще имам сили. Все пак напредваме в годините. След пет години не знам в каква гласова форма ще съм”, сподели легендата на българската естрада .   Х ристова си припомни интересни моменти от кариерата си, като например изявата ѝ на една сцена заедно с актьора, покорил женските сърца у нас през 90-те – Освалдо Риос.   „Той беше любимец на всички гледащи тези филми и нямате представа какво чудо беше на това събитие”, разказа Христова.   „Той е прекрасен, много интелигентен. Чрез една приятелка от време на време си пишем. Той сега живее в Маями, от време на време се занимава с хуманитарна дейност”, разказа още Христова.", "date": "2018.10.21", "title": "Йорданка Христова: На 19 ноември ще е последният ми самостоятелен концерт (видео)"}
{"url": "http://epicenter.bg/article/Planuvayte-25-oktomvri-za-neshto-vazhno-i-gradivno/166311/10/101", "text": "През новата  седмица ще ни бъде дадена възможност да преживеем ден, който ще остави трайна значимост за цял живот. Планувайте 25.10.2018г. за нещо важно и градивно. През останалите дни отделете време, за да помислите върху всичко случило се през изминалата година. Преживяното и личната ви самооценка ще ви дадат ясни напътствия какво искате да преживеете през тихо наближаващата 2019г. Сега е периодът, в който да помислите за нови възможности, да си представите наум желаното и да започнете проектиране на преживяванията.     Дневно предназначение: Ден, в който недоволството и проявата на претенции ще подложат вярата и личната ви воля на изпитание. Денят е критичен и всичко случващо се ще има за цел да провери и изпита качествата, доверието и коректността при постигането на целите. Всеки, който не се справи с предизвикателствата, ще търпи санкция, за да му е като „обеца на ухото“. Бъдете съзнателни и наблюдавайте случващото се. В случай че нещата ви се получават, значи сте на прав път. Ако възникнат трудности, преосмислете принципите си и променете подписване на договори и документи. Възможно е да възникнат ситуации с неясен край. Основна цифрова характеристика – 1, 2, 3, 4, 5, 6, 7, 8.  Ден, в който трябва да вярвате и разчитате на себе си. Ако решите да прехвърлите отговорността на някой друг, много скоро ще си „получите урока“. Не започвайте нищо ново и важно. Работете само върху текущи неща. Денят не е подходящ за подписване на документи, теглене на кредити и откриване на офис. Часова характеристика:  Съдбовно правило: Вярвам на мъдростта в себе си ! Мото: Аз съм в безопасност, всичко е промяна ! Положително утвърждение: Над мен бди ангел хранител!     Дневно предназначение: Позитивен ден, предназначен за постигане на мечти и важни дела. Дневната нумерологична карта благославя брак, семейство, тържества и публични изяви. Денят е подходящ за уреждане на финансови взаимоотношения и парични капиталовложения. Ако днес инвестирате средствата си правилно, печалбата ви ще е осигурена. Основна цифрова характеристика - 1, 2, 3, 4, 5, 6, 7, 8. Социален ден, който може да влезе в историята чрез събитията в него. Насочен към семейството и стабилизиране на финансите. Часова характеристика:   18.00 – 00.00 ч. - Вечер за парични вложения, семейство и роднини. Съдбовно правило: Всяка мисъл създава бъдещето ми! Мото: Силата винаги е в настоящия момент! Позитивно утвърждение: Превръщам всяко преживяване във възможност!     Дневно предназначение: Ден, в който обстоятелствата ще провокират философско мислене. Трудно ще намерите разрешение на въпросите, а усещането ще бъде сякаш няма изход от ситуацията. Възможни са противоречия и трудности. Ще трябва да се справите и да довършите задачите си. Нумерологичната карта активира повече мислене, отколкото действие. Всичко ще бъде премислено и почувствано по два пъти. Основна цифрова характеристика – 1, 2, 3, 4, 6, 7, 8, 9. Денят започва радостно с положителни емоции и добро настроение и завършва с доработване и съчетаване на полезното с приятното. Часова характеристика:  Съдбовно правило:  Аз съм гъвкав и приспособим! Мото: Разделям се с критичността! Положително утвърждение: Работата ми носи дълбоко удовлетворение!      Дневно предназначение:  Важен ден, предназначен за големи постижения с дългогодишни резултати. Успехът ще ви подкрепи в области, свързани с изкуство, благотворителност, образование и обществени изяви. Денят е най-силният за месец октомври. Планувайте го за важни, големи и градивни неща. Ако предприемете реклама или публична изява, късметът ще е на ваша страна. Действията ще водят до известност, пари и международни комуникации. Моментът е подходящ за далечни полети, пътешествия , взаимопомощ, онлайн дейности и реклама. Може да правите покупки за дома, офиса, да купите кола или да се явите на изпит и конкурс. Основна цифрова характеристика – 1, 2, 3, 5, 7, 8, 9. Активират се претенции, надежди и идеални очаквания. Препоръчват се партниране и следване на целта и идеята. Часова характеристика:   Съдбовно правило: Следвам случващото се! Мото: Днес животът ме подкрепя! Позитивно утвърждение:  Днес изграждам прекрасно бъдеще!     Дневно предназначение: През този ден късметът ще е на ваша страна, ако съдействате и подкрепяте околните. Дневната нумерологична карта благославя бартерни сделки и честни партньорства. Нещата ще стават донякъде, наполовина и в полза на друг човек. Това не трябва да ви обезсърчава, а напротив. Помагайте и се радвайте на чуждия успех. Това ще подейства благотворно и във вашия живот. Основна цифрова характеристика – 1, 2, 3, 6, 8, 9. Със започването на деня акцентът ще бъде семейството и мисли за задачите, които имате да свършите. Не бъдете максималисти и приемете, че не е лошо и някой друг да има полза от вас. Часова характеристика:    Съдбовно правило: Обичам и подкрепям хората! Мото: Животът ме подкрепя! Позитивно утвърждение: Безопасно е да се взреш навътре в себе си!         Дневно предназначение: Ден за леко и лесно случване, което ще доведе до окончателно развитие и потръгване на всичко. Нещата започват да се случват без много усилия и напрежение. Планирайте деня за дейности и покупки на дома и офиса, подписване на документи, онлайн дейност, образование и планиране на дългосрочни международни проекти. Възможно е да получите подкрепа от човек,свързан с властта. Основна цифрова характеристика - 1, 2, 3, 7, 8, 9. Денят започва радостно, с положителни емоции и добро настроение и завършва с доработване и съчетаване на полезното с приятното. Планирайте максимално добре деня си, за да можете да получите нужното ви за момента. Шансът и късметът са на ваша страна. Часова характеристика:  00.00 – 06.00 ч. - Денят започва трудно, но в крайна сметка всичко се подрежда.   Съдбовно правило: Късметът е готовността да грабнеш възможността! Мото: Аз създавам! Положително утвърждение: Аз съм свързан с божествената мъдрост!      Дневно предназначение: Ден за подреждане и ремонтни дейности. Ще се наложи да се справяте на място със ситуация с подръчни средства и материали. Ако искате да успеете, си потърсете помощници. Ще бъде добре да поемете грижите и отговорностите и да окажете помощ, ако ви помолят. Не се преуморявайте и мислете за себе си. Прекалените усилия ще ви изтощят и разбалансират, което от своя страна може да доведе до рязка смяна на настроението и негативни мисли, които не се препоръчват в този момент.  Основна цифрова характеристика: 1, 2, 3, 4, 8. Денят ще започне бодро и ще завърши с умора. Препоръчват се релаксиращи процедури, спа, сауна, джакузи. Възможно е техниката ви да се повреди. Всичко,свързано с чистота и ремонт на сгради, ще бъде активно днес.   Часова характеристика:  Съдбовно правило: Обичам себе си! Мото: Аз се грижа с любов за тялото си! Позитивно утвърждение: Това е ден за голямо изцеление!  ", "date": "2018.10.21", "title": "Планувайте 25 октомври за нещо важно и градивно"}
{"url": "http://epicenter.bg/article/Rusiya--SASht-mechtayat-za-ednopolyusen-svyat--no-dali-shte-se-sbadne-/166279/7/0", "text": "„САЩ мечтаят за еднополюсен свят“, заявиха от руското външно министерство, цитирани от AFP. Стъпката на Вашингтон да се оттегли от Договора за ракетите със среден и по-малък обсег с Русия е мотивирана от мечта за една глобална суперсила , съобщи източник от руското външно министерство.   \"Основният мотив е мечтата за еднополюсен свят, но дали ще се сбъдне?\", попита източник от външно министерство пред РИА Новости. От външното министерство заявиха, че Русия \"много пъти публично е денонсирала курса на американската политика за оттегляне от това ядрено споразумение\".   Вашингтон \"се приближава до тази стъпка в продължение на много години, като съзнателно и стъпка по стъпка унищожи основата за споразумението\", заяви официалният представител, цитиран от трите основни руски информационни агенции.   \"Това решение е част от политическия курс на САЩ да се оттегли от тези международни правни споразумения, които поставят равностойни отговорности върху него и неговите партньори и правят уязвими тяхната концепция за „изключителност \", заяви официалният представител.   Руският сенатор Алексей Пушков написа в социалната мрежа „Туитър“, че този ход е \"вторият мощен удар срещу цялата система на стратегическа стабилност в света\", като първата е оттеглянето на Вашингтон от Договора за борба с балистичните ракети от 2001 година\". \"И отново инициаторът на разпадането на споразумението е САЩ\", пише Пушков.", "date": "2018.10.21", "title": "Русия: САЩ мечтаят за еднополюсен свят, но дали ще се сбъдне?"}
{"url": "http://epicenter.bg/article/Ministarat-na-izkustveniya-intelekt-posreshtna-Borisov-v-OAE/166270/2/0", "text": "На официално посещение в Обединените арабски емирства (ОАЕ) пристигна министър-председателят Бойко Борисов късно в събота вечерта. Премиерът беше посрещнат на летището от министър в кабинета с длъжност “министър на изкуствения интелект”.   В рамките на визитата си премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.   Настоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения. То се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София.   Интересна е ролята на държавния министър на изкуствения интелект, който посрещна Борисов снощи в Абу Даби. Той е на поста от октомври 2017 г. след промени в кабинета на емирствата. През последните няколко месеца усилено се говори за държавната политика, която цели превключване от петролната зависимост към \"зависимост\" от новите технологии. Всъщност назначаването на Омар бил Султан Ал-Улама е първото подобно в арабския свят, признавайки значението на новите технологии за формиране на икономиките на бъдещето.   В днешния си брой вестник Khaleej Times информира за новата седем дневна инициатива на Дубай, според която около 100 държавни институции ще предлагат над 1100 от своите услуги без използването на никаква хартия в рамките на седмица. Абсолютно всички услуги ще бъдат достъпни само онлайн.   Омар бил Султан Ал-Улама е на 28 години и работи за утвърждаване на амбициите на емирствата да се превърнат в глобален технологичен лидер. Още при заемането на своя пост той заяви амбициите на страната да участва в проектите за изграждане на домове на Марс в рамките на следващите до 100 години.   Още след падането на цените на петрола през 2014 г. фокусът в новите технологии е държавна политика на всички страни от Залива. Според данни на емирствата именно изкуственият интелект може да допринесе с 15,7 трилиона долара на глобалната икономика през 2030 г.   В момента в емирствата е най-голямата българска диаспора, около 7000 души живеят там. През 2014 г. отпаднаха визите за граждани на страните членки на ЕС. Признават се и българските шофьорски книжки, което е важно условие за живот и работа там.", "date": "2018.10.21", "title": "Министърът на изкуствения интелект посрещна Борисов в ОАЕ"}
{"url": "http://epicenter.bg/article/Hilyadi-izlizat-na-protest-utre-s-iskane-za-ostavka-na-Valeri-Simeonov/166271/2/0", "text": "Очаква се утре протестът за оставка на вицепремиера Валери Симеонов да бъде най-масовият в рамките на кабинета \"Борисов 3\".   В понеделник точно по обед пред Министерски съвет ще се съберат хора от цялата страна, възмутени от думите на лидера на НФСБ, че майките на деца с увреждания са \"кресливи жени с уж болни деца\". До момента участие в събитието, организирано от каузата \"Системата ни убива\" са потвърдили над  5200 души, а  23 000 са заявили интерес.   \"Протестът ще продължи до подаването на оставката на Валери Симеонов! Носете си топли дрехи и храна\", категорични са отвратените от думите на Симеонов.   Набира сила и онлайн петиция, която настоява за отстраняването на националиста от кабинета. До момента тя е подписана от над 3500 души.    Освен в столицата  се очаква протести за отстраняването на вицепремиера да има в Пловдив и Стара Загора, като те ще започнат от 18 часа. Българите пък в Лондон се събират пред посолството ни във вторник от 19 часа.", "date": "2018.10.21", "title": "Хиляди излизат на протест утре с искане за оставка на Валери Симеонов"}
{"url": "http://epicenter.bg/article/Mareshki--Chernata-ovtsa-Valeri-Simeonov-tryabva-da-napusne-kabineta/166272/2/0", "text": "\"Двамата вицепремиери Красимир Каракачанов и Валери Симеонов са черните овце в правителството. Това са хората, които излагат българското правителство\", заяви в пред Нова тв лидерът на Воля Веселин Марешки след изказването на Валери Симеонов, в което той нарече майките на деца с увреждания \"кресливи\", а децата им - \"уж болни\".   Марешки беше категоричен, че вицепремиерът трябва да подаде оставка.   Относно вота на недоверие на тема здравеопазване, Марешки заяви: \"Това е безпринципен вот на недоверие. Ще дам само един пример. От БСП казват, че 1,5 милиарда в първото правителство на Борисов е одържавено от Здравната каса. Е, добре - правителството на Орешарски върна ли го този милиард и половина? Тази безпринципност - \"стани, за да седна\", ние няма как да я подкрепяме\".  ", "date": "2018.10.21", "title": "Марешки: Черната овца Валери Симеонов трябва да напусне кабинета"}
{"url": "http://epicenter.bg/article/Prodalzhava-poseshtenieto-Borisov-v-Abu-Dabi/166274/2/0", "text": "Премиерът Бойко Борисов е на официално посещение в Обединените арабски емирства и Египет.   Късно снощи той кацна на летището в Абу Даби. Премиерът беше посрещнат от правителствена делегация на Обединените арабски емирства. Борисов беше посрещнат от министър Очар Бин Султан Ал Олама, който отговаря за изкуствения интелект. Посещението на премиера е първа визита на такова равнище в историята на двустранните отношения с федералната монархия.   В рамките на визитата си Борисов ще се срещне с престолонаследника на Абу Даби - шейх Мохамед бин ЗайEд Ал Нахаян, както и с вицепрезидента шейх Мохаммед, а в Египет - с президента Абдел Фатах Ас Сиси.   По време на разговорите с емирствата ще бъде обсъдено развитието на политическия диалог между двете държави и засилване на взаимодействието в стратегически важни области като икономиката и инвестициите, отбраната и сигурността, борбата с тероризма, иновациите и технологиите.", "date": "2018.10.21", "title": "Продължава посещението Борисов в Абу Даби"}
{"url": "http://epicenter.bg/article/Elena-Yoncheva-obyavi-obshtata-tsel--Da-svalim-GERB-ot-vlastta/166275/2/0", "text": "Левицата получава заслужени критики, но тя е единствената опозиционна партия в страната, която е способна да свали това, което наричаме ГЕРБ, от власт. Всички трябва да се убедим в общата цел - да свалим управляващите от властта. Това обяви депутатката от БСП Елена Йончева пред БНТ.   \"ГЕРБ нямат алтернатива\" като дясна партия, посочи тя. По думите ѝ, изборите в страната са закъснели, защото България върви надолу. Йончева добави, че всички хора, които виждат какво се случва в България трябва да застанат срещу управлението на ГЕРБ.   Повод за атаки срещу управляващите винаги има, защото вотът на недоверие в здравеопазването показва, че хората нямат доверие към ГЕРБ. Този вот дава възможност хората да разберат какво става в сферата на здравеопазването, обясни социалистката. Математиката показва, че вотът няма да мине, въпреки че депутат от \"Обединени патриоти\" бил казал, че всяка година от Националната здравноосигурителна каса (НЗОК) се крадат 1 млрд. лева, поясни Йончева.   Тя смята, че вотът на недоверие вече е минал сред обществото, защото всеки българин под една или друга форма е пациент на системата на здравеопазването. Има погром в здравеопазването, защото много българи чакат за трансплантация. Погромът в здравеопазването е огромен и ние сме на първо място по детска смъртност, сърдечно-съдови заболявания и предотвратими заболявания, изрази съжаление Йончева.   2/3 от хората имат и ограничен достъп до здравеопазването. ГЕРБ не дават отговор защо има погром в здравеопазването, а БСП имат алтернатива - трябва да си отговорим какво здравеопазване искаме. България върви много усилено към Третия свят, защото българинът дава 50% за здравеопазването си от своя джоб, констатира Йончева.   \"Ако искаме здравеопазване като в страните от третия свят и от Африка - добре, нека правителството продължи да работи, но ако искаме здравеопазване като това в Европа, трябва да намерим решение за това\", призова социалистката. В Европа здравеопазването е споделена отговорност, смята тя, добавяйки, че погромът в здравеопазването е повсеместен и нямало решение за него.   По думите ѝ, НЗОК генерира 4 млрд. лева годишно, но отделно от това българинът дава още 4 млрд. лева. Йончева представи данни и на Световната банка. По данни на банката всяка година 4% от българите слизат под прага на бедността и ако настоящето управление остане още три години на власт, то по данни на Световната банка 12% от населението ще слязат под прага на бедността.   Здравето не би трябвало да бъде стока, а държавата да гарантира на всеки един от нас достъп до здравеопазването, призова червеният депутат.   Йончева изрази възмущението си от изказването на вицепремиера и лидер на НФСБ Валери Симеонов по адрес на майките на деца с увреждания. Тя е на мнение, че зад думите на правителството стои една и също политика - пълно пренебрежение към исканията на гражданите.", "date": "2018.10.21", "title": "Елена Йончева обяви общата цел: Да свалим ГЕРБ от властта"}
{"url": "http://epicenter.bg/article/-Ognyan-Gerdzhikov--Normalno-e-Sakskoburggotski-da-specheli-deloto-v-Strasburg/166276/2/0", "text": "Нормално е бившият премиер Симеон Сакскобургготски да спечели делото в Страсбург по казуса с царските имоти. Това каза в предаването „Тази неделя” по bTV бившият председател на парламента и бивш служебен премиер Огнян Герджиков.   По думите му това би било шамар за българската държава. „Доста дела губим в Страсбург, което не е добър атестат”, заяви той.   „Когато НДСВ дойде на власт, юристите казахме на Царя, че е вероятно да има проблеми, свързани с имотите, и затова трябва да се приеме закон. Той каза:  „Аз докато съм в управлението, дума да не става”, което, разбира се, му прави чест”, изтъкна Герджиков.   „След изтичането на двата мандата с участието на НДСВ във властта следващото Народно събрание вместо да направи това, което се очакваше – да издаде реституционния закон за царските имоти, взе решение за мораториум върху тези имоти. Един такъв мораториум е абсолютно ограничаване на всякакви правомощия, нищо не може да правят с тези имоти. Това е много сериозно засягане на собствеността – нещо, което е много лош знак навън”, отбеляза той.   „Как е възможно нашият цар Симеон, неговата фамилия, след като толкова години са господствали в нашия политически живот, да нямат никаква собственост”, попита още Герджиков.   Бившият служебен премиер заяви, че няма предложение от президента Румен Радев да бъде неговата номинация за конституционен съдия.   На въпрос дали би приел, ако такова се появи, Герджиков отговори: „Нека първо се появи, и второ, вероятно няма да приема. Чувствам се много активен, занимавам се с много дейности, с някои от които няма да мога да се занимавам, ако евентуално бих станал конституционен съдия”.", "date": "2018.10.21", "title": " Огнян Герджиков: Нормално е Сакскобургготски да спечели делото в Страсбург"}
{"url": "http://epicenter.bg/article/-Blizkite-na-pochinali--dokato-chakat-transplantatsiya--Ako-chakate--byagayte-v-chuzhbina/166277/2/0", "text": "Близките на двама пациенти, починали, докато чакат за белодробна трансплантация, призоваха останалите чакащи да търсят решение в чужбина.   „Тези хора трябва да потърсят сами решение в чужбина. Държавата в момента не иска да ги изпрати никъде. Тези хора могат да заминат във Виена, поне има някакъв шанс”, категоричен беше Алберт Петков, брат на починалия Адриан Петков.   „Заминете за някъде другаде, зарежете тези лъжи, спасете се някъде и тогава спокойно се върнете на територията на държавата, ако искате, с един живот повече, а не по-малко”, допълни той в предаването „Тази неделя” по bTV.   Христина Хрисимова, която губи съпруга си също в очакване на белодробна трансплантация в чужбина, подкрепи мнението му. „Ако тези хора могат да избягат, да бягат. Аз лично не виждам надежда в близко бъдеще”, заяви тя.   Според нея новият шеф на Агенцията по трансплантациите трябва да бъде сменен.   „Този човек преди няколко дни в ефир, подхилвайки се, каза, че в рамките на няколко седмици в България може да се извършват белодробни трансплантации и че имаме невероятна база. Нищо от това не е вярно. Ако това знае новият шеф на Агенцията по трансплантациите, в такъв случай този човек въобще не знае за какво става въпрос и неговата дезинформираност ще доведе до още смърт”, категорична е Христина.   Здравното министерство, Външно министерство, Бойко Борисов, Агенцията по трансплантациите трябва да впрегнат сили максимално бързо да намерят болница в Европа, която има успешни практики за извършване на белодробни трансплантации, посочи тя.   По думите ѝ това е най-спешното и най-важното в момента за всички, които чакат. „Иначе трябва да се работи много активно в следващите години, за да се развие национална програма, да се обучат координатори по донорство, да се изградят центрове. Това изисква много пари и подозирам, че няма да се случи скоро”, изтъкна Христина.   „Трябва да разберем, че тези министри са там, за да ни помагат, а ние сме на това положение заради тях. В крайна сметка от нас зависи дали ще стоят още там и дали ще продължават така да ни убиват”, категоричен е Алберт Петков.   По думите му болница „Лозенец” всячески се опитва да прави белодробни трансплантации. „В момента лъжат едно 17-годишно момче по същия начин, както лъжеха нас: Ще дойде доктор от Турция, ще ви види как сте”, каза той.   „Дори да дойде този турски екип и да констатира, че това момче е годно за трансплантация, ние пак ще търсим донор на територията на държавата. Просто трябва да се стараем да го измъкнем в ЕС, а не извън ЕС, защото сред европейските държави са го направили така, че далаверите да не могат да се въртят. Ако няма далавера, просто няма смисъл за живот явно според тези доктори, които уж ни лекуват по някакъв начин”, отбеляза Алберт.   „Преди 2 години ми беше споменато, че шефът на болница „Лозенец” д-р Спасов има интерес турски болници да поемат българските пациенти. Днес това е факт. Има ли далавери или не, аз не зная, но това, което ми беше казано, вече се случва”, отбеляза и Христина Хрисимова.", "date": "2018.10.21", "title": " Близките на починали, докато чакат трансплантация: Ако чакате, бягайте в чужбина"}
{"url": "http://epicenter.bg/article/Deputati-iskat-obyasneniya-ot-vatreshniya-ministar-za-misterioznata-smart-na-vissh-menidar-na-A1/166280/2/0", "text": "Двама народни представители от БСП настояват министърът на вътрешните работи Младен Маринов да проучи случая с починалия вследствие на жесток побой мениджър на А1 Илия Кусев, показа проверка на Епицентър.бг.   Славчо Велков и Николай Цонков са внесли в деловодството на Народното събрание въпрос до МВР – шефа по повод мистериозния случай. Избраниците искат да разберат какви действия по изясняване на случая са предприели служителите на столичното първо РУП.   Тежкият криминален инцидент стана в нощта на 6 срещу 7 октомври в Борисовата градина. Илия Кусев бе открит в безпомощно състояние до подлеза на булевард „Цариградско шосе“. Той бе транспортиран във Военна болница, но лекарите не успяха да спасят живота му.   Родителите, близките и приятелите на Кусев бяха шокирани от версията на МВР, че той е получил многобройните травми в резултат на...падане в шахта в Борисовата градина. Полицейската версия е категорично опровергана от лекарската експертиза, в която е констатирана, че починалият е с множество травми по цялото тяло, а черепът му е бил счупен.   Родителите на починалия са ангажирали и лекари от чужбина, които ще трябва да установят причината за смъртта му.", "date": "2018.10.21", "title": "Депутати искат обяснения от вътрешния министър за мистериозната смърт на висш мениджър на А1"}
{"url": "http://epicenter.bg/article/Ivaylo-Kalfin--Skandalno-e-slaganeto-na-tavan-na-vsichki-pensii/166282/2/0", "text": "    „За да се изолира министър-председателят от обвиненията, той казва „Махнете ги“, за да не се обяснява всеки ден. Това е извън законовите рамки. „Джи Пи Груп може да си търси правата в съда. Интересно е дали ще си ги потърси“. Това коментира пред БНР Ивайло Калфин – бивш министър на труда и социалната политика и настоящ специален съветник на еврокомисаря по бюджета и човешките ресурси.   В момента в ЕС се създава пост на европейски прокурор, който ще се занимава със злоупотребите с европейските фондове, подчерта Калфин и добави, че България подкрепя това решение. По думите му този европейски прокурор ще може да внася обвинения в съда.   „Тежките нарушения на европейски фондове вече няма да минават с леки проверки с препоръки, а ще финишират в съда. Това ще бъде факт от следващата година. Вече не може някой да си създаде някаква затворена система, в която никой да не му се бърка. Не може да мине някое безобразие, без да бъде забелязано“.   Годишно България получава над 1 млрд. евро от европейските фондове, отбеляза той и заяви категорично, че европейските средства не са равни на корупция.   „Дупката“ във Варна, къщата на Яворов – защо бяха приватизирани? За да дадем сега всички средства от публичния си бюджет, за да си ги купи обратно държавата… Кой носи отговорност едно време, че ги е приватизирал? Никой! Вече даже сме забравили кой е бил там“, коментира Калфин.   Икономистът Георги Ганев от Екипа за управленски алтернативи на „Демократична България“ добави, че хората вече се интересуват от обществената ефективност на разходването на европейски средства. Обществото става по-взискателно към своето управление, подчерта той. „Увеличаването на косвените данъци или вдигането на осигурителния праг са промени, които засягат всички – тогава по-трудно се мобилизират протестните сили. Докато при конкретните случаи, където наистина може предметно да се види скандалното, хората изведнъж избухват и дават много сериозна корекция на властта. Фактът, че тя реагира и ѝ се налага да реагира е един от начините, по които работи демокрацията“.   Ивайло Калфин изказа мнение, че данъчната система в страната е изключително несправедлива – тя е много дебалансирана към хората с ниски доходи:   „С по-нататъшно задълбочаване на облагането на преките данъци, ние продължаваме да пренасяме тежестта към хората с ниски доходи. Това рано или късно ще доведе до огромен социален проблем, до социална бомба в държавата“.   Георги Ганев не се съгласи с мнението на бившия социален министър, че данъчната система е несправедлива: „Целта на една данъчна система е да събере приходи за политиките, които държавата иска да провежда, а тези политики могат да са справедливи или не. Ключовият въпрос е колко ефективно се харчат тези пари. Ключовият въпрос е за тези политики, които държавата провежда с така събраните пари. Обществената ефективност на харченето на българската държава е изключително ниска. Политиките й, въпреки че на думи са насочени към това да подпомагат най-бедните хора, всъщност не успяват да го постигнат. За сметка на това имаме несправедливо разпределение на печелившите от харченето на държавните средства, било чрез държавни поръчки или други политики. Всичко това не се преразглежда, не се променят политиките и оттам се натрупва и напрежение“.   Според Ивайло Калфин системата за хората с увреждания трябва да се пренареди: „Тези действия сега правят някои стъпки в добра посока, но самата система не е добра. С тези стъпки се дава още от същото, от чувството за несправедливост в системата“.   Според него е скандално слагането на таван на всички пенсии. Той е категоричен, че държавата трябва да направи нещо за най-ниските пенсии и това е преизчисляване и осъвременяване със сегашния осигурителен доход, но това е по-скъпо и трудно да се направи и затова държавата го избягва.   Неспазването на обещанието за падането на тавана за новите пенсии е скандално, съгласи се Георги Ганев. Според него няма как сегашната система да даде сериозен стандарт на живот на пенсионерите.   Калфин определи поведението на Валери Симеонов към майките на деца с увреждания като абсурдно и показва самозабравяне. Ганев допълни, че във всяка по-развита демокрация подобни думи на казаните от Симеонов би трябвало да означават край на съответната политическа кариера.", "date": "2018.10.21", "title": "Ивайло Калфин: Скандално е слагането на таван на всички пенсии"}
{"url": "http://epicenter.bg/article/Skorosten-vlak-s-2310-patnitsi-se-obarna-v-Tayvan/166296/7/0", "text": "Най-малко 17 души загинаха, а десетки други са ранени при дерайлирането на пътнически влак в Тайван. Вискоскоростният влак \"Пуюма експерс 6432\" е пътувал от столицата Тайпе за източната крайбрежна провинция Тайтунг с 2310 пътници на борда, съобщи БГНЕС. Инцидентът е станал в Суао, в източния окръг Илан, на около 70 километра от Тайпе. Преобърнали са се няколко от вагоните в композицията, съобщават местните власти. Според медицински източници ранените са най-малко 126 души.   Предполага се че поне 30 души все още са затиснати под тоновете смачкана ламарина. Причините за катастрофата се разследват. Текат спасителни операции. На мястото на трагедията има десетки пожарникари и военни, които помагат на пострадалите. Този железопътен маршрут е популярен сред туристите, които го използват, за да стигнат до крайбрежието.", "date": "2018.10.21", "title": "Скоростен влак с 2310 пътници се обърна в Тайван"}
{"url": "http://epicenter.bg/article/Turtsiya--Tyaloto-na-Hashogi-e-bilo-razchleneno-v-sauditskoto-konsulstvo-v-Istanbul/166307/7/0", "text": "След 19 дни Саудитска Арабия потвърди смъртта на Джамал Хашоги. Рияд лансира версията, че Хашоги е починал при юмручен бой на територията на саудитското консулство в Истанбул. Тялото му все още не е открито. Тази версия беше отречена от редица експерти в сферата на разузнаването.   В ранния следобед на 2 октомври, саудитският гражданин с американски паспорт Джамал Хашоги влиза в саудитското консулство в Истанбул. Очакват го няколко агента на саудитските служби, които първо режат пръстите му, след това главата му.   Накрая тялото му е напълно разчленено. Тази информация от турски разузнавателни източници провокира отзвук, който не са предизвиквали и войни, и геноцид.     Наричаха го журналист. Но истината е, че той е човек от кухнята на кралското семейство на Саудитска Арабия. Джамал Хашоги е пишещ човек, интервюирал преди години младия Осама Бен Ладен, с дългогодишен стаж и неофициален говорител на кралската фамилия преди появата на престолонаследника Мохаммед Бин Салман.   Годеницата му Хатидже Дженгиз напразно го чака повече от 10 часа на улицата. И тук започва сюжет като от шпионски трилър, но истински. В следващите дни турските власти координирано изпускат информация към определени медии, от която става ясно следното.   15 мъже влизат с частни самолети на територията на Турция в деня на изчезването на Хашоги. Няколко от тях са посочени от \"Ню Йорк Таймс\" като членове на близкото обкръжение на принц Мохаммед Бин Салман.   33-годишният престолонаследник е човекът, който фактически управлява страната, а Хашоги – един от големите му критици в Западния свят с над милион последователи в „Туитър”.   Изчезването на Хашоги скандализира целия свят – в САЩ демократи и републиканци искат дистанциране от Саудитска Арабия, а Рияд неофициално заплашва с намаляване на петролните доставки. Отзвукът от \"странния случай\" може да преобърне цялото съотношение на силите в Арабския свят.   Какво се крие зад изчезването на Хашоги? Какво и колко е знаел за принцовете, милиардите и влиянието на различните крила в кралската фамилия?  ", "date": "2018.10.21", "title": "Турция: Тялото на Хашоги е било напълно разчленено в саудитското консулство в Истанбул"}
{"url": "http://epicenter.bg/article/Rachkov-i-Zueka-shte-izpitvat-uchenitsi-ot-15-oblasti-na-stranata/166293/4/0", "text": "Министерството на регионалното развитие и благоустройството продължава образователно - патриотичната кампания „Моят град е моята крепост“, в която актьорите Димитър Рачков и Васил Василев – Зуека изпитват ученици. На 24 и 30 октомври ще се проведат два полуфинала в градовете Сливен и Габрово. По време на състезанията 15 отбора ще премерят знания и само два от тях ще стигнат до големия финал, който ще се проведе на 04 ноември в град София. С помощта на Министерството на образованието и науката бяха излъчени отбори от всяка област.   Децата ще премерят знания в три състезателни кръга. В първия всеки отбор ще отговаря на два въпроса за родния му край, като ще трябва да познае обектите от снимката (културни и туристически обекти, финансирани от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е Колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото.   Петчленно жури ще оценява представянето на учениците. Негов председател е министърът на регионалното развитие и благоустройството Петя Аврамова. В журито са още зам.-регионалният министър Деница Николова, зам.-министърът на образованието и науката Таня Михайлова, както и кметът и областният управител от града-домакин.  Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. И, разбира се, много подаръци за победителите.   На 24 октомври в зала „Сливен“ знания ще премерят отборите от областите Сливен, Бургас, Ямбол, Хасково, Пловдия, Смолян, Кърджали и Стара Загора. А на 30 октомври, в зала „Възраждане“, град Габрово, ще се състезават деца от областите Велико Търново, Видин, Враца, Монтана, Ловеч, Габрово и Плевен.   Преди лятната ваканция бяха проведени два полуфинала от образователно-патриотичната кампания „Моят град е моята крепост“, в които се включиха деца от останалите 13 области на страната. Отборите победители от град Перник и Шумен ще покажат знания на финала. След състезанията в Сливен и Габрово ще станат ясни и другите два отбора, които ще се явят на грандиозния финал в зала 1 на НДК на 4 ноември. На него Зуека и Рачков ще изпитват четирите отбора победители.", "date": "2018.10.21", "title": "Рачков и Зуека ще изпитват ученици от 15 области на страната"}
{"url": "http://epicenter.bg/article/-Naredba-za-zemedelskoto-ministerstvo-zadalzhava-pastirite-da-si-vodyat-dnevnitsi/166301/4/0", "text": "Пастирите на паша вече ще трябва да водят дневник при извеждане на животните. За новото изискване, което е част от наредба на земеделското министерство за прилагане на т. нар. „хуманно отношение към животните\", съобщи БНТ.   От телевизията разказват за Георги Иванов от врачанското село Крапец, ,който отглежда над 350 овце, които извежда на паша всяка сутрин в осем часа. Самият той е удивен от новата разпоредба. Иванов споделя, че не брои овцете всяка сутрин, а веднъж в месеца. \"Трябва да стана даскал, вместо да паса овцете, трябва да нося тетрадката\", казва той, наричайки новите изисквания \"глупава работа\". \"Ние не сме чиновници, чиновниците вече не носят тетрадки, щракат по клавишите на компютъра, а ние да носим тетрадки - не иде!\", смята още Иванов.   Ветеринарите обаче казват, че зад привидно неуместното изискване към пастирите се крие важен проблем - т.нар. хуманно отношение към животните, част от което е и дневната паша на открито, е всъщност грижа за здравето на хората, които консумират животинските продукти.   \"ЕК въвежда начин на субсидиране, но пък иска и да контролира това дали се прави - разширяване на пространството за отглеждане, повече пасищно отглеждане, животните трябва да живеят в комфортна среда, да не боледуват и да не им се прилагат антибиотици. И си мислят, че това може да стане с някакъв дневник за контрол на пашата. Според мен е малко крайно това\", коментира ветеринарът д-р Мирослав Първанов.", "date": "2018.10.21", "title": " Наредба за земеделското министерство задължава пастирите да си водят дневници"}
{"url": "http://epicenter.bg/article/Koshmari-v-selo--quot-Zavoy-quot--Maloletni-tsigani-nasilvat-s-kol-vazrasten-mazh--video-/166269/3/0", "text": "Детска площадка, на която няма деца. В двора на църква, заключена, защото се прави ремонт. Това село може би е забравено и от Господ. Село, в което две деца са заподозрени за брутално убийство. Жертвата е на 62 години. Казва се Атанас Иванов, няма снимка, няма некролог. Бил е беден, неграмотен, а единствената, която се е грижила за него е сестра му Мария.   „Женена съм, имам 3 деца. Ние се грижихме за Атанас, защото нямаше кой. Той беше по-голям от мен, но малко не разсъждаваше. Не пиеше, но не беше женен, защото не беше годен за жена- никога не е имал приятелка”, разказва пред Канал 3 Мария.   Във фаталния ден, Атанас отива до недовършен строеж, където се събират наркомани и деца от селото. Малчуганите често са му се подигравали.   „Атанас не беше агресивен, дори беше много кротък. Полицията нищо не казва за убийството, не знаем какво ще стане. Там в празната къща не можем да знаем вечер какво правят като се събират. Имаме кмет, имаме и полиция, защо не се интересуват какво се случва там? Ние сме неграмотни хора, Атанас имаше най-много до втори клас. Работеше почасово при тези, които го викнат, нямаше много пари, беше беден. Знаем, че са го били съблекли и лекарите казват, че е бил изнасилен с дървета. Убиецът заслужава да влезе в затвора. Има съд, нека бъдат наказани”, споделят от семейството на жертвата.   След нечовешките гаври сестрата на Атанас, Мария го докарва на ръце в дома си. От там, линейка го транспортира в болницата, където той умира.   „Децата преди го биеха, където го завареха. Той не разсъждава, защо ще го тормозят? Биеха го без причина, за забавление. Има Господ- ще бъдат наказани. Когато го намерихме- той беше гол, прибрахме го вкъщи да го облечем, от кръста надолу беше посинен. Искаме справедливост и това убийство да бъде разкрито. Ако беше българин, до сега да е излязло наяве. Имаме кмет, имаме и полицаи, а няма разкритие. Убиецът на Виктория Маринова беше намерен за по-малко от 24 часа, а беше в Германия, а при нас извършителят си седи на свобода. Ако деца са извършили това, трябва бащите им да влязат в затвора, защото не са ги възпитавали”, категорични са от семейството.   По монтираните в близост камери, полицаите достигат до 11-годишния Стоян Иванов и 8-годишния Димитър Илиев. Двете деца са отведени в полицията.   „Стоян беше разпитан от полицията, обаче няма доказателство, че той го е извършил, или е участвал. Обвиняват ни децата при положение, че Атанас е 120 килограма човек и те не могат да го убият. Всички обвинения са лъжа. Искам убийците да се накажат много строго, както и тези, които ни клеветят децата. Детето ми каза, че са го закачали, но не са го убили, или изнасилили. Ако се окаже, че е виновен, нека си получи заслуженото. ”, категоричен беше бащата на петокласника.   Циганите от квартала не вярват, че две деца са способни на подобно зверство, вярват, че убиеца е българин, но нямат отговор какво ще правят ако се окаже, че Стоян и Димитър са изтезавали до смърт, възрастния Атанас.   „Децата не са виновни. Тя кметицата знае всичко, но не иска да каже кой е извършителя. Сина ми като се прибра не каза нищо. Кротко дете е, не се бие. Притеснени сме за детето, защото самото то много се страхува. Страх го е да излиза и не спи по цяла нощ. Не разбираме щом имат показания и отпечатъци защо не прибират детето”, каза Доля Илиева, майката на 8-годишния Димитър.", "date": "2018.10.21", "title": "Кошмари в село \"Завой\"! Малолетни цигани насилват с кол възрастен мъж (видео)"}
{"url": "http://epicenter.bg/article/V-Blagoevgrad--Bansko-i-Razlog-se-provezhda-aktsiya-sreshtu-grupata-na--quot-Gargata-quot-/166278/3/0", "text": "Операция на ГДБОП срещу престъпна група за разпространение на наркотици и насилствени действия спрямо хора се провежда на територията на Благоевград, Банско и Разлог, съобщиха за БНР източници от МВР.   До момента са задържани повече от 5 души, сред които и лидерът на групата, познат с прозвището „Гаргата“.   В момента продължават претърсванията на адреси в трите града. Обиски се извършват и в София.   Повече подробности ще бъдат дадени след края на акцията.", "date": "2018.10.21", "title": "В Благоевград, Банско и Разлог се провежда акция срещу групата на \"Гаргата\""}
{"url": "http://epicenter.bg/article/Aktsiya-na-MVR-sreshtu-drogata--Zadarzhaha-Atanas-Mechev---Gargata-/166286/3/0", "text": "7 души са задържани при акция на ГДБОП късно снощи в София, Банско и Разлог. Според източници на bTV сред тях е Атанас Мечев, известен с прякора Гаргата.     По неофициална информация той ще бъде обвинен като лидер на група за наркоразпространение. По време на акцията полицията е открила наркотици.   Преди месеци Мечев беше задържан за изнасилване и за хулиганство на пътя след скандал в  в София. Очаквайте повече подробности в следващите емисии на bTV Новините.", "date": "2018.10.21", "title": "Акция на МВР срещу дрогата: Задържаха Атанас Мечев – Гаргата "}
{"url": "http://epicenter.bg/article/-quot-Fokusnik-quot--zadigna--Roleks--za-90-000-lv--ot-magazin-v-tsentara-na-Sofiya/166295/3/0", "text": "\"Фокусник\" открадна ултраскъп Ролекс за 90 000 лв. от магазин на пъпа на София, и то пред очите на на продавача и охранителя.   Рекордната кражба като от филм за илюзионисти се разиграла миналата седмица в лъскав бутик на бул. \"Витоша\", пише \"Телеграф\". Сигналът е подаден в полицията и в момента се води разследване, а извършителят се издирва.   Чужденецът, издокаран в стилен светъл костюм и тъмна риза, влязъл в магазин на \"Витошка\" и започнал да оглежда скъпите часовници. По правилник, който се спазва във всички обекти с маркови бижута и аксесоари, вратата се заключва, щом клиентът гледа и пипа стоките. Така станало и в този случай.   Охранителят на обекта врътнал ключа, а чужденецът седнал на една маса и започнал да иска различни модели часовници. Погледът на измамника се спрял на \"Ролекс\" за 45 000 евро. Фокусникът омайвал продавача близо 40 минути с приказки и въпроси за отделните аксесоари. След дългото омайване, чужденецът обещал да купи определен часовник, дори оставил 100 евро бакшиш за доброто обслужване и обещал да се върне до броени часове, след като изтегли пари. Никой не успял да види как ловко бутнал тузарския \"Ролекс\" в джоба на сакото си.   Охранителят му отключил вратата, той тръгнал и повече не се върнал. След минути продавачът установил, че липсва часовникът за 90 бона и позвънил незабавно на полицията.", "date": "2018.10.21", "title": "\"Фокусник\" задигна „Ролекс“ за 90 000 лв. от магазин в центъра на София"}
{"url": "http://epicenter.bg/article/Tsentralniyat-savet-na-DPS-shte-zasedava-na-26-oktomvri/166294/2/0", "text": "Централният съвет на ДПС ще заседава на 26 октомври в София.   По традиция заседанието на разширеното ръководство на партията ще се проведе в столичния хотел „Рамада“ бивш  ( Принцес ).   Ще присъстват депутатите, евродепутатите, областните и общински лидери на партията.   На проведения в началото на месеца семинар във Велинград, председателят на ДПС Мустафа Карадайъ, че а лтернативата на сегашното хаотично управление е програма за ускорено развитие на база ценности, както и че движението ДПС има самочувствието да предложи такава. \"Според нас управляващите концентрират и пропиляват енергията си в потушането на различни конфликти и опити за прикриване на важните проблеми в обществото. Ситуацията е \"скандал след скандал\", а управлението действа на принципа проба и грешка без ясна визия. Българските граждани не живеят добре, ситуацията в страната не е добра. Според нас алтернатива на този модел има и тя е програма за ускорено развитие на база ценности,\" каза Карадайъ пред журналисти във Велинград.", "date": "2018.10.21", "title": "Централният съвет на ДПС ще заседава на 26 октомври"}
{"url": "http://epicenter.bg/article/Obsazhdat-zakonoproekt-za-maslodaynata-roza/166297/2/0", "text": "Утре в Карлово в зала „Васил Караиванов“ от 17, 30ч. ще се обсъжда Законопроектът за маслодайната роза.   Обсъждането е инициирано от Веска Ненчева, народен представител от Карлово и народни представители от ПГ на „БСП за България“, членове на комисията по земеделието и храни в НС – проф. Светла Бъчварова, Георги Стоилов, Даниел Йорданов, Румен Георгиев, Цветан Топчиев. На обсъждането са поканени розопроизводители и розопреработватели. Срещата е част от последователната политика за защита на розопроизводството, след протестите на хората в района през месец май, когато спря изкупуването на розовия цвят.   Обсъждането с експерти и дадените предложения са началото на дългия и тежък път за защита на интересите на розопроизводителите и създаване на правила при производството, изкупуването и преработката на розовия цвят.   Очакванията са държавата да има отношение към запазване на розопроизводството в района, защото е поминък с традиции, а българската маслодайната роза е уникален с качествата си продукт в световен мащаб. Много млади семейства разчитат на защита на труда им, за да не се превърне районът в поредния обезлюден в България.", "date": "2018.10.21", "title": "Обсъждат законопроект за маслодайната роза"}
{"url": "http://epicenter.bg/article/Borisov-v-OAE/166298/2/0", "text": "Министър-председателят Бойко Борисов даде изявление за медиите след срещите си в Обединените арабски емирства (ОАЕ).  \"Това, което може да се направи като мост между ОАЕ и България, е в сферата на дигиталното развитие и изкуствения интелект\", коментира Борисов.   Стратегически договор за сътрудничество между двете страни в областата на образованието, земеделието, киберсигурността, военната индустрия и борбата с тероризма ще бъде подписан в най-скоро време, заяви Борисов. Екипи на България и ОАЕ започват подготовката по изготвянето на документа.   \"Много може да се направи в сферата на селското стопанство, като имаме възможност и желание да изнасяме различни стоки\", каза още той.   С финансовия министър Владислав Горанов е обсъдена визита от страна на представители на ОАЕ, които да се запознаят с нашия опит в сферата на образованието и изкуствения интелект да видят нашите университети и БАН и други училища, откъдето наши ученици печелят олимпиади, информира премиерът.   От изказването на премиера стана ясно още, че страната ни е получила зелена светлина да изпрати български треньори, които да изкарат курс на обучение в Манчестър Сити и да се срещнат с старши треньора на отбора Хосеп Гуардиола. Собственик на английският гранд е Шейх Мансур.   Бойко Борисов добави, че утре ще разговаря с премиера на Дубай и след това отива да се срещне с президента на Египет. \"Моето искане е до края на тази година да определим рамката и да подпишем договора за сътрудничество\", разкри министър-председателят.   \"Първият и последният, който е идвал на такова ниво, е президентът Първанов през 2003 година. Трябва да има сигурност за бизнеса, трябва да има политически воля и стратегия, която да съвпада. България е известна със изключително кадърния си народ, с мирна и добронамерена съседска политика и е изключително предвидима\", добави той.   \"Това, което впечатли престолонаследника на Абу Даби, беше, че не дойдох да кажа: \"Дай пари, защото сме много хубави\". Ние не искаме някой да ни дава пари. Предлагаме нещо, което носи инвестиции\", увери Бойко Борисов.                ", "date": "2018.10.21", "title": "Борисов в ОАЕ: Ние не искаме някой да ни дава пари. Предлагаме нещо, което носи инвестиции"}
{"url": "http://epicenter.bg/article/BSP-ozheni-predsedatelya-na-mladezhkata-si-organizatsiya/166299/2/0", "text": "БСП ожени председателя на младежката организация на столетницата.   Николай Бериевски си каза \"да\" с ослепителната сръбкиня Сандра Петрович.   На сватбеното тържество се изсипаха съратниците му от младежката организация на БСП, но и зам.-председателите на партията Деница Златева и Кирил Добрев.   Сред сватбарите бе забелязана и медийната съветничка на на соцлидера Корнелия Нинова - Бояна Бозаджиева.   Панчаревското езеро и ресторант \"Лебеда\" бе мястото, което си избраха за сватбеното тържество младоженецът  Бериевски и красивата му булка Сандра.", "date": "2018.10.21", "title": "БСП ожени председателя на младежката си организация"}
{"url": "http://epicenter.bg/article/Mitropolit-Gavriil--Samo-Vsepravoslaven-sabor-mozhe-da-reshi-tsarkovnite-problemite-v-Ukrayna/166300/2/0", "text": "Само Всеправославен събор, който е най-висшият църковен орган може да реши църковните проблеми в Украйна. Това каза пред БНР Ловчанския митрополит Гавриил по повод дадената на  Украинската православна църква автокефалия от Цариградската патриаршия, която обаче Московската не признава.   “Константинополската църква е дала автокефалия на руската православна църква преди 320 години и, когато една църква-майка даде автокефалия на своя дъщеря,  другата църква става независима, автокефална и равна. Оттук нататък  не може друга църква да решава вътрешните въпроси. Затова, ако някой трябва да дава пълна автокефалия на Украинската православна църква, това е московската патриаршия, но тъй като въпросът е доста сложен, доста църкви предлагат да бъде свикан един Всеправославен събор, който да реши църковните проблеми в Украйна. Политическа нотка със сигурност има, но ние говорим въпросът да се реши справедливо и църковно, без всякаква политика“, коментира владиката.   Темата коментира и Полтавския и Миргородския митрополит Филип, който посети Ловеч: “Украинската православна църква, която е в каноническо единство с Московската патриаршия, получи през 1992 година широка автономия от Патриарх Алексий. Така че тя има право да бъде автокефална. За нас този въпрос не е актуален, защото ние и сега сме самостоятелна и независима църква и единствената ни връзка с Московската патриаршия е, че по време на Богослужение споменаваме името на патриарх Кирил“, каза Митрополит Филип от признаващата върховенството на Московската патриаршия Украинска православна църква на Московския патриархат.", "date": "2018.10.21", "title": "Митрополит Гавриил: Само Всеправославен събор може да реши църковните проблемите в Украйна"}
{"url": "http://epicenter.bg/article/Premierat--Ako-BFS-proyavi-interes--shte-izpratim-mladi-futbolisti-na-podgotovka-v-Manchestar-Siti/166302/2/0", "text": "Визитата на премиера Бойко Борисов в Обединените Арабски Емирства е първото посещение на български министър-председател от установяването на отношенията с емирствата. Там живеят около 7000 български граждани.   Основно за ОАЕ България изнася цигари, които след това се реекспортират  за Иран. Големи шансове имаме и в износа на хранителни продукти. През пролетта България откри свое посолство в Абу Даби.   Днес премиерът Бойко Борисов се срещна с престолонаследника на Абу Даби шейх Мохамед бин Зайед Ал Нахаян. Двамата обсъдиха конкретни проекти.  „Мисля, че след пробива, който направихме в Саудитска Арабия, сега това е поредното доказателство и за вниманието и за отношението, което има престолонаследникът на Обединените Арабски Емирства към нашата велика държава и към това което българският народ е постигнал и постига в момента. Ако Футболният съюз има интерес и намерят достатъчно прозрачен начин подберат 20-30 млади футболисти и млади треньори, мога да уредя на издръжка на Манчестър сити да отидат и да се готвят в определен период от време. Включително и с Гуардиола да имат срещи и да обменят информация”, заяви министър-председателят след срещата.   Утре предстоят срещи на премиера Бойко Борисов в съседното емирство с емира на Дубай.", "date": "2018.10.21", "title": "Премиерът: Ако БФС прояви интерес, ще изпратим млади футболисти на подготовка в Манчестър Сити"}
{"url": "http://epicenter.bg/article/D-r-Nikolay-Mihaylov--Borisov-tryabva-vednaga-da-otstrani-Valeri-Simeonov/166303/2/0", "text": "Борисов трябва веднага на отстрани Валери Симеонов. Който е очаквал друго, е бил наивен“, заяви пред бТВ и предаването „120 минути“ д-р Николай Михайлов по отношение на случващото се в последните дни около Обединените патриоти. “Волен Сидеров и Валери Симеонов имат плитки страсти и доста възпалими“, напомни той. Сидеров иска да продължи и да завърши благополучно кариерата си в Европарламента, но ще трябва да се конкурира с Ангел Джамбазки, смята д-р Михайлов. Сидеров и Симеонов играят играта си с елементарната цел да оцеляват и да пребъдат, каза още той. Тези хора имат дълга биография на игра с възможностите.  Тази коалиция прилича на циркова трупа, а лидерите й играят на паянтов трапец. Всеки момент могат да срутят управлението. Това е вход в един ирационален процес, в който играят дребни страсти със сериозни интереси. Те имат много резки политически различия, които не са тематизирани в началото при проекта им да бъдат заедно, за да оцеляват. Тези хора нямат един към друг идеологически претенции, свързани с техните убеждения. Това не се знае от вчера. Те играят собствената си игра на опортюнисти в политиката, с елементарната цел да оцеляват и пребъдат. ВМРО и лидерът й г- н Каракачанов стои стабилно в тази коалиция. Присъствие на здрав разум в нея. Патриотите в политиката имат структурен проблем. Те трябва да се погрижат, макар че е късно, да свържат собствения си патриотизъм със здравия разум. Последните прояви на Симеонов, говоря за думите му за майките, е неквалифицируема. Това трябва да бъде санкционирано с незабавно отстраняване от политиката. Борисов трябва да поеме отговорност за това, което изрича неговият вицепремиер. Това няма да стане. Г-н Борисов има идея да завърши този мандат, макар, че ще го приключи предварително. Жертва малко , за да постигне повече. Това може да стане по време на майските избори. Съдейки по начина, по който протича коалиционната политика, идеята за цял мандат, става все по-малко вероятна. Тези господа не могат да се понасят. Има предстояща замислена възможност, която отблъсква. Г-н Сидеров има идея да интегрира Бареков в тяхната коалиция, за да спечелят европейските избори с 4 или 5 мандата. Само по себе си това е лошата новина. Симеонов и Сидеров са майстори на заканата. Този цирк ще спре, когато тази трупа и тези циркови артисти върху паянтовия трапец паднат върху мрежата поради несръчност. Това е крайно време да се случи. Това управление е деградиращо за българската политическа система още от самото начало.  ", "date": "2018.10.21", "title": "Д-р  Михайлов: Борисов трябва веднага да отстрани Валери Симеонов! Това управление е деградиращо!"}
{"url": "http://epicenter.bg/article/Ilhan-Kyuchyuk-ot-London--Ideyata-za-Brekzit-zapochna-s-lazha-i-ne-mozhe-da-priklyuchi-taka/166304/2/0", "text": "Илхан Кючюк, член на Европейския парламент от АЛДЕ/ДПС, взе участие в анти-Брекзит протеста, по време на който над половин милион души призоваха за провеждането на референдум за условията по сделката за напускане на ЕС.   Евродепутатът бе в Обединеното кралство по покана на Либералдемократическата партия в качеството му на вицепрезидент на партия АЛДЕ. И въпреки че британският премиер Тереза Мей отхвърли идеята за провеждане на втори референдум, според Кючюк е време за равносметка.   „Тук съм, защото каквото започна с лъжа, не може да приключи с лъжа. Време е да приемем истината, а тя е, че Брекзит е глупава и болезнена идея, която нe може да се реализира в интерес на гражданите. Те са тези, които трябва да получат финалната дума, и в това е силата на демокрацията. Вярвам, че Европейският съюз и Обединеното кралство имат общо бъдеще напред и можем да се противопоставим на тази грешка, наречена Брекзит“, заяви Кючюк пред британски медии.   Протестът бе организиран от групата \"People’s vote\" и по първоначални оценки се очакваше в демонстрацията да се включат около 100 000 души, но според организаторите над 600 000 са изпълнили улиците около британския парламент в Лондон.   На митинга имаше много депутати от големите партии в страната, а речите бяха открити от кмета на Лондон Садик Хан. През изминалата седмица лидерите на ЕС посрещнаха в Брюксел със скептицизъм последните предложения на британския премиер Тереза Мей за Брекзит и въпреки че крайният срок за напускане на ЕС наближава, двете страни изглежда са далече от постигане на споразумение.", "date": "2018.10.21", "title": "Илхан Кючюк от Лондон: Идеята за Брекзит започна с лъжа и не може да приключи така"}
{"url": "http://epicenter.bg/article/Pavlova--I-az--kato-premiera-Borisov--se-izvinyavam-na-maykite-i-uvredenite-detsa-zaradi-Simeonov/166305/2/0", "text": "Първите проекти на малкия и среден бизнес в България, получили финансова подкрепа от Китай, ще започнат още следващата година, заяви министърът за Българското председателствона Съвета на ЕС Лиляна Павлова в предаването „Беновска пита“ по  Радио К2 и Канал 3.    Този факт е сред „добрите новини“ от проведената вчера Четвърта среща на местните лидери от Централна и Източна Европа и Китай във формата „16+1“. Това е и един от практическите резултати от срещата на правителствените ръководители през юли, когато Българската банка за развитие и Китайската банка за развитие подписаха споразумение за 300 млн. евро, които ще влязат в българската икономика.    Министър Павлова подчерта, че Китай е вторият глобален пазар за България след ЕС , стратегически партньор за страната ни и това е родило и идеята за създаването на глобален партньорски център с Китай, процес, на който координатор е министър Павлова. Продължава работата на правителствено равнище във формата 16+1, следи се изпълнението на споразуменията в сферата на туризма, малките и средни предприятия, иновациите, енергетиката, земеделието. На въпрос за възможни китайски инвестиции в Белене, министър Павлова отговори, че инвеститори от Китай са правили оглед на площадката, но българската страна е категорична, че не може да изпълни нито едно от двете поставени условия – за държавна гаранция и за изкупуване на произведения ток дългосрочно на определена цена.    Второто равнище на сътрудничество е на местно равнище. В срещата вчера са участвали делегации от 15 китайски провинции с население от 44 до 100 млн.души, провинции, които формират половината от брутния вътрешен продукт на Китай. Вече има и 22 партньорства между тях и региони в нашата страна. Като пример министър Павлова посочи София, Бургас, Казанлък, Стара Загора, Добрич и др.  Тя спомена инвестициите в индустриална зона Тракия, земеделието, доставката на автобуси. Лиляна Павлова подчерта, че вчерашния форум е дал възможност на българския бизнес да се срещне с представители на китайски компании в четири групи: туризъм, селско стопанство, малки и средни предприятия, индустриални зони и демонстрационни паркове.    Освен подготовката на глобалния партньорски център, министър Павлова обясни, че има задължения по председателството на Съвета на ЕС до  края на годината, тъй като България е част от тройката Естония-България-Австрия, а триото работи дотогава.   На въпроса за бъдещето на управляващата коалиция министър Павлова уточни, че според вота на избирателите това бе възможната коалиция, за да има стабилно управление. Тя подчерта, че както премиерът Борисов от името на правителството, тя също лично се извинява за думите на Валери Симеонов за майките на деца с увреждания. Що се отнася до отношенията с опозицията, министър Павлова подчерта, че за нея най-важното е да се пази авторитетът на институциите. Защото исканията на опозицията и говоренето клатят не само правителството, а сриват авторитета на институциите.  ", "date": "2018.10.21", "title": "Павлова: И аз, като премиера Борисов, се извинявам на майките и увредените деца заради Симеонов"}
{"url": "http://epicenter.bg/article/Borisov-v-OAE--Da-badem-umni-i-da-zhiveem-shtastlivo-zaedno--Vseki-sas-svoya-Bog---snimki-/166306/2/0", "text": "“Да бъдем умни и да живеем щастливо заедно! Всеки със своя Бог!”.   Това написа министър-председателят Бойко Борисов в книгата за гости на най-големия мюсюлмански храм в ОАЕ Голямата джамия “Шейх Зайед”. Тя е 8-та по големина в света и носи името на основателя на Обединените арабски емирства шейх Зайед бин Султан Ал-Нахаян.    Премиерът Борисов посети и военния монумент “Оазис на честта” и паметника “Зайед” - монументална, триизмерна творба, която е открита в началото на тази година по случай 100 години от рождението на шейх Зайед бин Султан Ал-Нахаян.   Българският министър-председател и част от българската делегация бяха съпроводени от държавния министър на изкуствения интелект Омар бин Султан Ал Олама.", "date": "2018.10.21", "title": "Борисов в ОАЕ: Да бъдем умни и да живеем щастливо заедно! Всеки със своя Бог! (снимки)"}
