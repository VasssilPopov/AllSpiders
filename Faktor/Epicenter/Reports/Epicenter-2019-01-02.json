{"url": "http://epicenter.bg/article/Rabotna-grupa-na-API-i-Stolichna-obshtina-shte-tarsi-reshenie-za-Severnata-tangenta-do-25-yanuari-/172008/2/0", "text": "Агенцията за \"Пътна инфраструктура\" и Столична община се договориха да създадат работна група, която да защити интересите и на двете страни. В състава на работната група ще бъдат включени представители и на АПИ, и на СО, предаде Канал 3. Те имат срок до 25 януари да дадат решение как АПИ да не губи от своите приходи за поддръжка и изграждане на пътна инфраструктура, а Столичната община да защити интереса на гражданите и и те да се придвижват по Северната тангента.  По-рано днес премиерът Бойко Борисов нареди винетки да не се ползват за Северната тангента. Казусът се появи в края на миналата година след последното правителствено заседание, на което се утвърди нов списък пътищата от републиканската пътна мрежа. Така Северната тангента попадна в трасето на новата магистрала \"Европа\", която води до Калотина.  Столична община и АПИ започнаха преговори по казуса и бе наложен гратисен период, в който от Пътна полиция да не санкционират шофьори, които управляват автомобилите си без винетка по Северната тангента.  \"Целта е да не се намаляват приходите на агенцията от пътни такси, основно тол за превозните средства над 3,5 тона, които ще се събират от 16 август, тъй като те са необходими за изграждането и поддържането на инфраструктурата“, заяви шефът АПИ инж. Светослав Глосов след днешната среща.  Заместник-кметът на София Дончо Барбалов каза след срещата, че има още много да се работи на експертно ниво, защото трябва да намери законосъобразна форма, която да е съобразена с очакванията на хората от столицата, но и да се осигури финансов ресурс за развитието и поддържането на транспортната инфраструктура. Той подчерта, че предстои да се обсъди дали Столична община ще има възможност да поддържа Северната скоростна тангента, тъй като в момента 16-километровият участък се поддържа от АПИ.  \"Надявам се в рамките на добрия диалог да намерим приемливо за всички решение“, каза още заместник-кметът на София.", "date": "2019.01.02", "title": "Работна група на АПИ и Столична община ще търси решение за Северната тангента до 25 януари "}
{"url": "http://epicenter.bg/article/Boyko-Borisov-sabira-ministrite/171934/2/0", "text": "Редовното правителствено заседание ще се състои днес от 10.00 часа.   В предварителния дневен ред се посочва, че кабинетът ще гласува изменение на решение на Министерския съвет от 2008 г. за създаване на Комисия по прозрачност по Закона за лекарствените продукти в хуманната медицина и определяне на нейния състав.   Министрите се очаква да одобрят доклади за резултатите от участието на България в заседания на Съвета на Европейския съюз. Те са били по темите транспорт, телекомуникации и енергетика; икономически и финансови въпроси (ЕКОФИН); по заетост, социална политика, здравеопазване и потребителски въпроси. Заседанията са били в Брюксел на 3,4 и 6 декември.  ", "date": "2019.01.02", "title": "Първо заседание на кабинета. Борисов събира министрите"}
{"url": "http://epicenter.bg/article/-Ivan-Neykov--Ochakva-ni-visoka-inflatsiya-prez-tazi-godina/171947/2/0", "text": "\"Ако искаме по-високи доходи, това означава, че трябва да търсим сериозни инвестиции. Има обаче сериозни аргументи, че икономическият ръст започва да се стабилизира\", обясни Иван Нейков. Той подчерта, че една от най-важните промени за гражданите е тази при социалните пенсии в размер на 25% от минималната работна заплата. Те престават да бъдат вид пенсия, и стават допълнително социално плащане. Затова много хора ще трябва да подадат заявление, тъй като тези помощи вече няма да се плащат от НОИ.   Според експерта, през 2019 г. инфлацията у нас ще нараства. „2019 г. ще видим по-висок ръст на инфлацията, отколкото предишни години. Това ще изяде до голяма степен розовия цвят в посланията на управляващите“, каза Нейков.   По думите на проф. Христина Вучева, очакванията са по-сериозни промени в доходите да има от 1 юли, когато ще се променят пенсиите и някои плащания.   „Това, което засяга по-голям кръг хора, е обещанието да се увеличат с 10% заплатите на работещите в администрацията и с 20% да нараснат заплатите на работещите в образованието“, заяви Вучева.", "date": "2019.01.02", "title": " Иван Нейков: Очаква ни висока инфлация през тази година"}
{"url": "http://epicenter.bg/article/Prof--Asen-Baltov--Po-praznitsite-prez--quot-Pirogov-quot--mina-edno-tsunami/171948/2/0", "text": "През почивните дни около празниците над 7200 пациенти са преминали през „Пирогов”. За лечение са останали 1100. Това каза директорът на болницата проф. Асен Балтов ефира на Би Ти Ви. За последното денонощие в травматологичния кабинет са преминали над 150 души. От пиратки са пострадали и три деца, от които 16-годишно момче е с ампутиран пръст, както и 10 възрастни. Най-фрапантният сигнал по празниците е за младеж, уж подгонен от мечка. „Оказа се момче, което най-вероятно е употребило хапчета екстази. Някой го е видял, че ходи по къси гащета в планината”, разказа той. Пациенти след препиване имаше и по коледните празници, имаше и по Нова година, като по Коледа бяха повече, заяви още проф. Балтов. „Хубавото е, че фалшивия алкохол вече го няма, защото той предизвикваше особено тежки поражения”, допълни директорът на „Пирогов”. По празниците е имало и случаи на инфаркти и инсулти, като спрямо миналата година са били по-малко. „В следващите дни предстои рязко застудяване, така че рискът от инфаркти и инсулти се увеличава”, предупреди проф. Балтов. „Макар и да наследихме доста сериозни задължения, благодарение на усилията на всички в болницата, завършваме годината на малък счетоводен положителен баланс спрямо миналата година”, допълни директорът на „Пирогов”. Задълженията бяха 22 милиона, в момента са 20, а просрочията бяха 14 милиона, в момента са 10. Оборотът на болницата се вдигна с 15%, или 7,5 милиона.", "date": "2019.01.02", "title": "Проф. Асен Балтов: По празниците през \"Пирогов\" мина едно цунами"}
{"url": "http://epicenter.bg/article/Doncho-Barbalov--Nadyavam-se-dnes-da-postignem-razbiratelstvo-s-API-za-Severnata-skorostna-tangenta/171952/2/0", "text": "Надявам се днес да постигнем разбирателство с Агенция „Пътна инфраструктура“. Това каза в предаването „Здравей, България“ по Нова телевизия. Дончо Барбалов, зам.-кмет на София, във връзка с това дали ще има винетки за преминаването през Северната скоростна тангента.   „Разговорите започнаха още миналата година. Духът е конструктивен. Мисля, че има разбиране от тяхна страна. В крайна сметка се касае за 5 района на Столична община – „Надежда“, „Връбница“, Нови Искър, „Сердика“ и Кремиковци, които са непосредствено разположени по протежението на Северната скоростна тангента.   Стотици хиляди хора я ползват всеки ден, така че предполагам, че ще намерим решение в името на обществения интерес“, коментира Барбалов.   „Преди 3 години, когато беше открит този път, негова роля е залегната като транзитен и път, но и като път, който отклонява трафика от центъра и свързва северните райони на града. Така че се надявам да запазим неговото предназначение, както беше планирано преди години“, допълни той.   „На този етап не мисля, че има нещо сериозно за притеснение. Беше реагирано още в последните дни на миналата година, днес продължаваме разговорите. Така че ще имаме диалог и ще намерим решение“, каза още Барбалов.   „Не мисля, че на този етап има сериозно място за безпокойство. Надявам се, че ще намерим решение, общественият интерес е голям, има разбиране и трябва да търсим законово решение“, добави той.", "date": "2019.01.02", "title": "Дончо Барбалов: Надявам се днес да постигнем разбирателство с АПИ за Северната скоростна тангента"}
{"url": "http://epicenter.bg/article/Borisov-otseche--Bez-vinetka-na-Severnata-tangenta/171966/2/0", "text": "Няма да има винетки за ползването на Северната тангента, отсече премиерът след извънредно заседание с участието на шефа на АПИ, регионалния министър, финансовия и вътрешния министър.   Борисов припомни, че и Северната, и Южната дъга са направени за удобство на хората и затова ситуацията си остава същата, като през миналата година.   \"Независимо от логиката и това, че принципът е „който кара повече, той плаща повече“, независимо от това, че е ясно, че едно е да чистиш и поддържаш 2 платна, каквито бяха по времето на социализма и при управлението на БСП от Околовръстния път, то беше много скоро, друго е да поддържаш 12 платна\", вметна Борисов.   \"А и смисълът на това да правим Южна дъга, Северна тангента, Западна дъга и какво ли не още, е бил винаги в услуга на гражданите да пътуват по-бързо, по-безопасно, по-лесно и съответно това да дава възможност за по-високи доходи. Което също е факт“, аргументира той отказа на държавата, в лицето на АПИ да взема пари за винетки от жителите на кварталите кай София, които ползват пътя, за да дойдат на работа в столицата.   \"Това съм разпоредил на регионалното министерство и АПИ, от това, което е било миналата година. Както Южната дъга е в рамките на града, така и Северната тангента е в рамките на града. И тя е правена, за да им е по-удобно на хората. Така че съм разпоредил да си преправят плановете и така както са отчитали досега винетната система, така да продължи и през 2019 г.\" отсече Борисов, а Глосов запази мълчание. Шефът на Пътната агенция дойде за среща с премиера веднага след заседанието на кабинета.   Надявам се да не се спекулира повече по тази тема, обобщи Борисов. Той обаче заяви, че пътищата, които се строят от държавата, трябва да се поддържат от самите общини в последствие.   Източник: Канал 3", "date": "2019.01.02", "title": "Борисов отсече: Без винетка на Северната тангента"}
{"url": "http://epicenter.bg/article/Kabinetat-sazdade-mitnichesko-razuznavane/171967/2/0", "text": "Правителството одобри структурни промени в Агенция „Митници“, съобщават от правителствената информационна служба. На първото си заседание на кабинета за годината бе създадено митрическо разузнаване. Очаква се промяната да доведе до увеличаване на приходите при едновременно съкращаване на администрацията. Министерският съвет прие Постановление за изменение и допълнение на Устройствения правилник на Агенция „Митници“ и на Класификатора на длъжностите в администрацията и наредбата по неговото прилагане, се казва в съобщението от \"Дондуков\" 1. Актът е в следствие на приетите изменения и допълнения в Закона за митниците, приети с § 50 от Преходните и заключителни разпоредби на Закона за корпоративното подоходно облагане, обнародван в Държавен вестник, бр. 98 от 27.11.2018 г.  Агенция „Митници“ се структурира в Централно митническо управление и териториални дирекции. В структурата на Централно митническо управление се създават две главни дирекции - Главна дирекция „Митническо разузнаване и разследване“ и Главна дирекция „Информационни системи и аналитична дейност“. Преструктурират се териториалните структури на управление в Агенцията с цел по-добра координация, ръководство и контрол при осъществяване на основните функции и задачи на АМ, постигане на по-голяма бързина в работните процеси и по-голяма ефикасност и ефективност при управлението на човешките ресурси в администрацията.  Предвижда се с промените да се засили административният капацитет на централно и териториално ниво и по-ефективно да се осъществява дейността на митническите органи при митническия контрол, включително на контрола в областта на митническите, акцизните и валутните нарушения и престъпления.   В резултат на преструктурирането ще се постигне оптимизиране на администрацията с отпадане на излишни структури, повишаване на ефективността на работа на митническите учреждения и оптимизиране на натовареността на митническите служители. Като ефект от реформата се очаква увеличаване на приходите, реализирани от агенцията в резултат на засилените контролни функции, повишаване на качеството на административния капацитет и оптимизиране на вертикалната организационна структура.  С измененията и допълненията в Класификатора на длъжностите в администрацията и наредбата за неговото прилагане се въвеждат специфични длъжности, предвидени в Закона за митниците на основание разпоредбата на § 6 от Преходните и заключителните разпоредби на Наредбата за прилагане на Класификатора на длъжностите в администрацията. В проекта са отразени и промени по отношение на функциите и минималните изисквания за заемане на конкретни длъжности.   Измененията са продиктувани от предвидената в закона разпоредба в структурата на Агенция „Митници“ да се създадат пет териториални дирекции и две главни дирекции. ", "date": "2019.01.02", "title": "Кабинетът създаде митническо разузнаване"}
{"url": "http://epicenter.bg/article/Idva-sibirski-stud/171968/2/0", "text": "От днес в страната предстои сериозно застудяване, което ще продължи в близките десетина дни. Утре ще нахлуе арктически студ със силен вятър от север. Температурите ще започнат да се понижават и дневните ще бъдат между 0 и 6 градуса, ще има и снеговалежи.   В петък застудяването ще продължи, преваляванията ще отслабнат. Максималните температури ще бъдат от минус 2 градуса в западните райони до около 2 градуса над нулата на изток. Слаби превалявания от сняг се очакват в Западна и Южна България. Сутрешните температури на места в Северна и Централна България ще паднат до около минус 10 градуса.   През почивните дни ще бъде студено с отрицателни дневни и нощни температури, в Централна България сутрешните температури може да паднат до около минус 15 градуса.   И в неделния ден ще остане студено, със сутрешни температури между минус 15 и минус 5 градуса, и дневни между минус 2 и 4 градуса.   Новата седмица ще започне също със студено време, като се очакват превалявания от сняг в Западна и Северна България. Към средата на седмицата се очаква сутрешните температури да се вдигнат до около минус 5 градуса, а дневните да достигнат до около 5-6 градуса над нулата, разкрива БНТ.", "date": "2019.01.02", "title": "Идва сибирски студ, придружен със силен северен вятър и снеговалеж"}
{"url": "http://epicenter.bg/article/Dvama-mazhe-sa-otkriti-martvi-v-Smolyansko/171963/3/0", "text": "На 1 януари 2019 г. около 12.30 часа в РУ-Чепеларе е получено съобщение за това, че в к.к. „Пампорово“ в апартамент на хотел е починал 40-годишен мъж от София. Това съобщиха от пресцентъра на ОДМВР-Смолян.   Първоначални данни за насилствена смърт не са установени. Трупът на починалия е транспортиран в МБАЛ \"Братан Шукеров\" град Смолян за аутопсия.   Местопроизшествието е запазено и посетено от дежурна оперативна група на РУ-Чепеларе. Извършен е оглед и е образувано досъдебно производство.   54-годишен мъж, обявен за издирване, е открит мъртъв в местността \"Чилингирско\"   На 31 декември 2018 г. около 10.00 часа в м.\"Чилингирско\", е намерен трупа на 54-годишен мъж от гр. Златоград, който е бил обявен за местно издирване на 30 декември 2018г. по молба на близките му, съобщиха от пресцентъра на ОДМВР-Смолян.   Незабавно след получаване на молбата за издирване са предприети мероприятия за установяване местонахождението на 54-годиншя мъж. В резултат на тях мъжът е намерен починал в местността „Чилингирско“, землище на гр. Златоград.   Местопроизшествието е запазено и посетено от дежурна оперативна група при РУ- Златоград.   Извършен е оглед, при който не са установени първоначални данни за насилствена смърт. Трупът е приведен за аутопсия в МБАЛ-Смолян.   По случая е образувано досъдебно производство.", "date": "2019.01.02", "title": "Двама мъже са открити мъртви в Смолянско"}
{"url": "http://epicenter.bg/article/2-mlrd--leva-sa-poharchili-balgarite-mezhdu-Koleda-i-Nova-godina/171958/4/0", "text": "Само през касовите апарати в последните дни – между Коледа и Нова година - са минали 2 млрд. лв., сочат предварителните данни на търговците. Окончателно колко точно сме похарчили НАП ще обобщи в края на месеца. Но със сигурност оборотите в търговската мрежа са надскочили тези от м.г. – когато са били 1,4 млрд. лв., съобщи Нова телевизия.   Само за пътувания и туризъм – по Коледа и Нова година сме похарчили 195 млн. лв. От тях 136 млн. са за туризъм в България, а 59 млн. – за екскурзии в чужбина.   От началото на 2019-та – за вода вече плащаме по нови цени. Най-голямо е поскъпването в София и в Бургас, а по-малко за вода ще плащат единствено – в Кърджали.   От 1 януари природният газ поскъпва с 3.51 %. Тъй като повишението е под 5 на сто - няма да се отрази върху сметките ни за парно, топла вода и ток.   С до 30% скачат и данъците на старите коли. Всяка община сама ще прецени с колко да вдигне налога – като ще се ръководи от три показателя – възраст на колата, евро стандарт и мощност.   По-високи данъци ще плащат и собствениците на повече от едно основно жилище. От тази година те губят отстъпката си от 50 % и напрактика ще плащат двойно.   В сила вече са и електронните винетки – те се продават на старите цени от 97 лв. А от 16 август шофьорите на камиони вече ще плащат тол такси – т.е. не за време, а за изминато разстояние.   След по-големите разходи, които вече са факт, – да погледнем и към доходите ни през 2019-та. От 1 януари скачат всички заплати в държавната администрацията с 10%, а с 20% се увеличават възнагражденията на учителите. Минималната работна заплата в страната вече е 560 лева. А минималните пенсии се запазват до 1 юли – когато ще бъдат увеличени с 12 лв. - до 219 лв.   В частния сектор – половината от работодателите ще вдигнат заплатите, като за две трети – ръстът ще е до 10 %.   Ето и част от прогнозите на експертите: от тази година се очаква и началото на края на ниските лихви по ипотечните кредити. Още от лятото експертите прогнозират плавно поскъпване – с между 0,2-0,3 %. Брокерите обаче очакват задържане на цените на имотите и през тази година.   Заради рекордното поскъпване на промишления ток, бизнесът предупреди за по-скъпи основни храни и стоки, които купуваме – като хляб, месни и млечни продукти, сладкарски изделия. Как ще усетим по джоба си всички промени – ще покаже 2019-та.", "date": "2019.01.02", "title": "2 млрд. лева са похарчили българите между Коледа и Нова година"}
{"url": "http://epicenter.bg/article/Parvan-Simeonov--GERB-se-iznosva--balgarite-iskat-provetryavane/171973/11/0", "text": ". Понякога общественото мнение вижда проблема там, където има дори само опасения.   В България зимата винаги е политически фактор.  От друга страна, ако погледнем данните за това как хората възприемат икономиката, се оказва, че   Това може би е втората добра точка от началото на века насам. Така че – може да има ръст на икономическата тревога в обществото, но все пак базата, от която се почва, не е чак толкова лоша. И това е нещото, на което се надява правителството на Бойко Борисов. Още повече, че   Но изниква и въпросът колко въобще може да се удържа това, защото част от тези цена са и икономически фактори, те не са зависими от политически натиск.   А се знае, че когато се влезе в предизборна кампания, дори и опозицията да прави нещо, то се таксува като предизборно и минава по-леко за властта.  Бих казал, че това, което отличава ГЕРБ от някогашното НДСВ, което също беше лидерска партия, е това, че  Това е надеждата на ГЕРБ, че ще имат добър резултат на местните избори, където им е силата.  Има и още нещо – на предните местни избори те взеха толкова много, че сега и малко да загубят, ще изглежда като отстъпление.   От днешна гледна точка по-вероятно е те да спечелят европейските избори. Но какво ще каже обществената емоция, това е съвсем друг въпрос. Защото видно е, че   Това означава, че хората ще се озъртат за алтернативи.   Всичко това прави  Но логиката все пак казва, че най-вероятно   Ползвайки енергията и инерцията от тях, ще се опита да вземе и местните и евентуално може да мечтае и за пълен мандат, ако не реши да ползва удобните местни избори за вот две в едно – парламентарни и местни заедно.  ГЕРБ ще се мъчи всячески да избута перспективата за вот две в едно и ще се мъчи да изкара пълен мандат,  Що се отнася до обществената подкрепа – има, разбира се  Защото в момента ГЕРБ все още води с малко, буквално с под процент. Истината е, че   Тази поляризация ги стегна, но колкото и да ги стяга –   И разликата, която беше доста по-голяма, сега е минимална.   Те и да искат няма откъде да извадят целия този блясък, цялото това въодушевление от първите години. Забележително е, че те все пак удържат.   Това е самата политическа нормалност. Още от самото начало, когато влезе във властта Бойко Борисов като види някакво напрежение, се опитва да тушира недоволството. Без да прави болезнените реформи, които са нужни за обществото. Борисов отлага трудното и отдавна всички знаят, че при протест имат голям шанс да получат това, което искат. Все пак в интерес на обективността трябва да кажем, че това правителство и удържа на някои протести. Преди година вече министър Нено Димов удържа на протестите. Но има и неща, които не могат да се удържат, както беше с репликата на Валери Симеонов.   Освен че е   През 2018 година за първи път видяхме, че ПГ на ГЕРБ малко скърца със зъби срещу някои решения на Борисов. Разбира се, това е т. нар. тактически похват на доброто и лошото ченге. Но както беше тактически похват, в един момент май наистина се чуха реплики като „Абе, защо да даваме своите“, „Защо не ги запазим“.    Ако се появи ясна преднина на БСП – това би било нова политическа ситуация, която Борисов не познава. Но дори и при нова политическа ситуация, той, струва ми се, е решен да върви докрай.   Големият проблем няма да е в социологията, или пък БСП и ДПС заедно да имат повече евродепутати от ГЕРБ и патриотите, да речем, и това да даде повод на опозицията да каже „изтича ви времето“.    Някак си изглеждаше така, сякаш той ще ползва засилката на своето управление и в един момент ще може да превключи към президентството, което ще е своеобразен политически епилог. Президентството на всичкото отгоре освен, че е по-спокойна политическа длъжност, пасва на неговата политическа природа. Свързано е със слава, без особена отговорност и с мъдро политическо присъствие на арбитър – нещо, което на Борисов му се услажда и му се отдава. Но нищо такова не се очертава.      е непосредствена, ако наистина се намери някой (да речем служебен кабинет или нещо подобно), който тръгне да го ревизира.   Т.е. ако утре има предсрочни избори и ГЕРБ победи, възниква въпросът „с кого след това?“   Струва ми се, че той познава добре народа си и знае, че идва момент, в който  . Може икономиката да показва хубави работи, социологията – още по-хубави, проправителствената преса да пише страшни неща. Но   Справка – пътищата. Това, което им беше сърцевината, самия плакат „Градим за България“, в момента се обръща срещу тях. Ето така от черно става бяло и от ефект става дефект. Борисов ги знае тези неща. ГЕРБ пада жертва на собствената си реклама. ", "date": "2019.01.02", "title": "Първан Симеонов: ГЕРБ се износва, българите искат проветряване. Страховете на Борисов"}
{"url": "http://epicenter.bg/article/Zapochvame-2019-a-s-Ameli-Notomb-i--Popitay-sartseto-/172005/6/0", "text": "Новият роман на Амели Нотомб повелява: „Попитай сърцето”.  Спиращ дъха разказ за трудното израстване на едно лишено от обич дете, за това как ревността преминава в завист и любовта в омраза. Очаквайте на 4 януари!    (превод: Светла Лекарска, 128 стр., цена: 14 лв.) е история за първичните страсти и инстинкти, които често движат човешките отношения и пораждат недоверие, ревност, съперничество. В началото е историята на Мари, красива и суетна млада жена, чиято единствена цел е да буди възхищение и завист. Една неочаквана бременност обърква живота й – Мари изпада в депресия. Следва историята на дъщеря й Диан, която на свой ред буди възхищението на околните и… завистта на собствената си майка. „Попитай сърцето“ е роман, който разгражда мита за майчината любов. Тук неизменно духовитата Амели Нотомб, която владее иронията и автоиронията до съвършенство, се спуска до най-дълбоките пластове на човешкото его. Финалът, както може да се очаква, е абсолютно непредвидим.   От дебюта с „Хигиена на убиеца“ през 1992 г. литературният ритъм на   е безотказен – всяка есен нова книга. Със своята неизтощима фантазия и провокативен личен стил тя се превърна в икона за милиони последователи от всички географски ширини. През 1999 г. й е присъдена Голямата награда на Френската академия за „Изумление и трепет“, който има успешна екранизация под режисурата на Ален Корно. „Речи против Катилина” излиза още през 1995 г. и печели награда „Жан Жионо”, награда на телевизионния канал „Пари Прьомиер”, награда на Френско-европейските литературни асоциации и награда „Ролан дьо Жювнел”. Заглавието „Попитай сърцето” е взето от стихотворение на Алфред дьо Мюсе, а дежурната ода за шампанското придава лекота на текста и предизвиква съучастническа усмивка.     *** “   Мари харесваше името си. Може и да беше банално за някои, но за нея беше прекрасно. Когато се представяше, винаги постигаше ефект.   „Мари“, очаровано повтаряха хората. Но името не беше достатъчно, за да обясни успеха й. Тя знаеше, че е хубава. Висока и стройна, с огряно от руса коса лице, Мари не оставяше никого безразличен. Е, в Париж можеше и да не я забележат, но тя не живееше там, нито в някое парижко предградие, а в доста отдалечен от столицата град. Винаги бе живяла тук и всички я познаваха.   Мари беше на деветнайсет години, сега беше нейното време. Тя чувстваше, че я очаква прекрасен живот. Учеше за секретарка, но това не предопределяше съдбата й, нали все нещо трябваше да се учи. Беше 1971 година. „Път на младите“, се чуваше отвсякъде. Срещаше се с хора на нейната възраст, не изпускаше нито една веселба в града. Почти всяка вечер по-отворените младежи се събираха някъде. След едно спокойно детство и скучно юношество животът най-после започваше. „Вече аз съм най-важната, това е моята история, а не тази на родителите ми или на сестра ми.“ Предишното лято по-голямата й сестра се бе омъжила за едно добро момче и вече бе майка. Мари й бе честитила, мислейки: „Край на забавленията, клетата ми!“.   Опияняващо й действаха чуждите погледи, завистта на другите момичета, танците по цели нощи, прибирането вкъщи призори, пропускането на лекции. „Мари, вие пак сте го ударили на живот“, казваше всеки път уж сърдито професорът. Грозничките, които идваха винаги навреме, я наблюдаваха ядно. Мари отвръщаше със слънчев смях.   Да й бяха казали, че не е кой знае какво да си част от златната младеж на провинциален град, тя нямаше да повярва. Без да прави специални планове, бе убедена, че я чака нещо грандиозно. Когато сутрин се събуждаше, тя чувстваше в сърцето си мощен порив и се оставяше ентусиазмът да я носи. Всеки нов ден обещаваше неизвестни за нея събития и тя обожаваше тяхната неизбежност.   Когато момичетата от курса говореха за бъдещето си, Мари се кикотеше вътрешно – брак, деца, къща – как би могла тя да се задоволи с това? Що за глупост, да изразяваш с думи надеждите си, и то с такива мизерни думи? Мари не формулираше очакванията си, тя се наслаждаваше на тяхната безкрайност.   Искаше по купоните момчетата да виждат само нея и внимаваше да не покаже предпочитание към някого – всички трябваше да тръпнат от ужас, че няма да бъдат избрани. Сто пъти мечтана, хиляди пъти желана и никога незавладяна – какво удоволствие!   Още по-силна радост й доставяше завистта на другите. Когато Мари виждаше погледите на момичетата, изпълнени с болезнена ревност, тя изпитваше такава наслада от страданието им, че чак устата й пресъхваше. Беше повече от наслада – това, което огорчените им очи й разкриваха, бе, че сега върви нейният филм, тя имаше главната роля, а другите бяха нещастни статисти, събиращи трохите от пиршеството, поканени, за да погинат от някой заблуден куршум, който дори не е бил предназначен за тях.   Съдбата се интересуваше само от Мари и пренебрегваше всички останали, ето кое я караше да тържествува. Ако някой се бе опитал да й обясни, че радостта от чуждата завист всъщност прикрива завист и няма по-грозно чувство от това, тя просто би повдигнала рамене. Докато танцуваше в центъра на купона, красотата на усмивката й бе способна на измамни внушения.   Най-хубавото момче в града се казваше Оливие. Висок и мургав като южняк, този син на фармацевт се канеше да продължи занаята на баща си. Беше мил, забавен и винаги готов да услужи, което го правеше любимец на момчетата и на момичетата. Последният детайл не бе убягнал на Мари. Достатъчно й бе просто да се появи в полезрението му и работата бе готова – Оливие се влюби до уши. На Мари й хареса, че всички забелязаха това. В погледите на момичетата омразата замени завистта, а насладата, която тя изпита от всеобщото внимание, я накара да потръпне.   Оливие схвана превратно природата на тази тръпка и помисли, че е обичан. Това го окуражи да я целуне. Мари не извърна лице, а само се огледа наоколо, за да се увери в ужаса, който бе предизвикала. Целувката съвпадна с властното ухапване на нейния вътрешен демон и тя сладостно изстена.   Нататък нещата се развиха според логиката, известна от сто хиляди години. Мари, която не знаеше какво да очаква, се учуди, че всъщност е толкова безчувствена, ако не се брои моментът, в който всички ги видяха, че двамата си тръгват заедно. Хареса й макар и за кратко да се превъплъти в ролята на изгряваща звезда.   Полудял от щастие, Оливие не криеше любовта си. Мари, вече истинска примадона, просто сияеше. „Каква хубава двойка! Как си подхождат!“, казваха хората. Тя бе толкова щастлива, че се помисли за влюбена. Усмивката на родителите не я радваше така, както киселата гримаса на нейните връстнички. Как само й харесваше да играе главната роля в този успешен филм!   Шест седмици по-късно еуфорията й секна. Лекарят потвърди това, от което Мари се страхуваше. Ужасена, тя съобщи новината на Оливие, който веднага я прегърна. – Скъпа моя, това е прекрасно! Омъжи се за мен! Тя избухна в плач. – Не искаш ли? – Искам – каза тя през плач. – Но не смятах да стане така. – Какво значение? – отговори той, като я притисна радостно към себе си. – Когато хората се обичат така, както се обичаме ние, децата винаги идват бързо. А и защо да чакаме? – Щеше ми се хората да не подозират нищо. Той се умили от това, което прие за благоприличие. – Никой нищо не подозира. Всички видяха, че сме лудо влюбени. Ще се оженим след две седмици. Талията ти ще е още като на младо момиче. Тя замълча, понеже нямаше на какво да възрази. Изчисли, че за петнайсет дни няма как да се подготви грандиозния празник, който щеше да й подхожда.   Оливие постави родителите си пред свършен факт. Той не скри от тях причината за тази прибързаност, с което предизвика ентусиазма на двете майки и на двамата бащи. – Не си губите времето, деца! Чудесно, няма нищо по-хубаво от това да бъдеш млад родител. „Гадост“, помисли Мари, която се престори на горда, надявайки се да повярват на щастието й.   Сватбата бе толкова перфектна, колкото можеше да бъде при тези срокове. Оливие цъфтеше. – Благодаря ти, любима. Винаги съм се ужасявал от тези безкрайни банкети, на които идват разни непознати вуйчовци. Благодарение на теб имаме истинска сватба по любов, скромна вечеря с нашите истински роднини – каза той, докато двамата танцуваха. Снимките запечатаха образите на един безкрайно щастлив млад мъж и една млада жена с насилена усмивка.   Присъстващите харесваха младоженците и по тази причина Мари, колкото и да търсеше, не откри по лицата им израза на завистта, която би я накарала да мисли, че преживява най-хубавия ден в живота си. А как й се искаше грандиозна сватба с любопитни минувачи, злословещи завистници, грозновати жени, гледащи под око разкошната й сватбена рокля, а не тази на майка й.   „Представяш ли си, че на твоята възраст съм била слаба като теб!“, възкликна тя, забелязвайки, че следвоенният модел стои така добре на дъщеря й. Този коментар покруси Мари.", "date": "2019.01.02", "title": "Започваме 2019-а с Амели Нотомб и „Попитай сърцето“"}
{"url": "http://epicenter.bg/article/Predi-Svetovnoto-parvenstvo-po-futbol-Katar-uvelichi-tsenata-na-alkohola-drastichno/171956/7/0", "text": "Катар въведе  драстично 3 години преди Световното първенство по футбол през 2022 г. Така един стек бира (24 бр.) в консервативната държава в Персийския залив вече е 384 риала, или 92 евро, а бутилка джин струва 73 евро. Цената на виното също скочи - най-евтината бутилка вино е 20 евро. са легални, но Алкохол ще се продава и по време на Световното първенство по футбол, но само на определени за това места. Дни преди да влязат в сила новите цени, в социалните мрежи се появиха любителски   Повишението е част от държавната политика за налагане на високи данъци на стоки, които вредят на здравето. Новината идва в момент, когато бившата съветска република Азиатската държава забрани продажбата на алкохол във влаковете, самолетите, фериботите и спортните обекти. Напитки с висок градус няма да се продават и на официални празници. Появиха се дори призиви през 2021 г. да бъде забранена и продажбата в събота и неделя, освен в баровете и ресторантите.   Източник: Дарик", "date": "2019.01.02", "title": "Преди Световното първенство по футбол Катар увеличи цената на алкохола драстично"}
{"url": "http://epicenter.bg/article/Pulishich-podpisa-s--quot-Chelsi-quot--no-ostava-pod-naem-v-Dortmund-do-kraya-na-sezona/171971/8/0", "text": "Кристиан Пулишич вече е футболист на \"Челси\". Американският полузащитник осъществи трансфер в лондонския гранд за сумата от 64 млн. евро, но ще остане под наем в \"Борусия\" Дортмунд до края на сезона, съобщи  bTV .   Името на 20-годишния Пулишич бе свързвано с \"Ливърпул\", \"Арсенал\" и ПСЖ, но в крайна сметка той е избрал \"Стамфорд Бридж\".   \"Мечтата на Кристиан бе да играе във Висшата лига. В резултат на това не успяхме да удължим контракта му и решихме да приемем изключително примамливата оферта на \"Челси\", съобщи директорът на \"жълто-черните\" Михаел Цорк.    ", "date": "2019.01.02", "title": "Пулишич подписа с \"Челси\", но остава под наем в Дортмунд до края на сезона"}
{"url": "http://epicenter.bg/article/Sabota-e-kritichna---razrushavane--zagubi--faliti--bolesti--razvod--zdravoslovni-problemi/171933/10/101", "text": "Честита Нова Година! Предстои да изживеем година на щастие, любов и хармонизиране в много области на живота. 2019-а ще бъде награда за мнозина, които са положили труд и усилия през изминалите три не толкова благоприятни години. Този период от 365 дни се дава на човечеството като нова възможност за избор и упражняване на свободната воля.     Дневно предназначение: Ден предназначен за развитие и проявление на материята. Дневната нумерологична карта чертае любов и радост във взаимоотношенията и постигнатото. Активират се възможности  за изграждане на добри основи, доказване, работа с документи, важни дейности на фирми. Основна цифрова характеристика – 1, 2, 3, 4, 5, 6, 9. Позитивен и щастлив ден за радост, любов и добри постижения.  Използвайте го за позитивна проекция на 2019 г. и се радвайте на постигнатото.  Часова характеристика:   00.00 – 6.00 ч. – Денят започва със споделяне, думи, откази и връщане..  6.00 – 12.00 ч. – Сутринта е време за добър личен старт на 2019г. Отстоявайте себе си и се радвайте на новите познанства.  12.00 – 18.00 ч. – На обяд всичко се подрежда. Ще получите шанс и подкрепа от висшестоящ.  18.00 – 00.00 ч. – Вчерта приключва отлично, радостно, шумно, красиво и хубаво. Съдбовно правило: Аз се радвам се на живота си! Мото: Аз съм късметът, който ме спохожда! Късметът ме спохожда, защото се усмихвам! Позитивно утвърждение: Аз ценя всеки вълшебен миг от деня!  Позволявам на любовта да се осъществява в живота ми!     Дневно предназначение: Ден, в който прецизността и точността ще бъдат шанс за случващото се. Дневната нумерологична карта активира уроци по отношение на личното разбиране и израстване . Активира се работа в дома или офиса, проблеми и главоболия които сами си създавате, както и духовни изпити, мечти и надежди. Ако не повтаряте стари грешки, всичко ще придобие друг израстващ смисъл.   Основна цифрова характеристика – 1, 2, 3, 4 , 6, 7, 9. Ден за изпит и проверка на духовните ценности. Часова характеристика  00.00 – 6.00 ч. – Денят започва с радост, която постепенно преминава в спокойствие и уют.  6.00 – 12.00 ч. – В сутрешните часове се появява възможност за успехи и съдействие, което да бъде личен избор.  12.00 – 18.00 ч. – В обедните часове късмета и баланса ще се явят като награда за личния избор.  18.00 – 24.00 ч. – Вечерта, целта или поуката ще бъдат откритото съровище.   Съдбовно правило: Аз се уча се от грешките си!  Мото: Аз вярвам, че всичко се случва с добра причина!  Позитивно утвърждение: Аз  вярвам в далечно светло бъдеще!      Дневно предназначение:  Ден, в който може да се погрижите за дома и семейството си. Дневната нумерологична карта благославя трайните имотни капиталовложения, покупки за дома и офиса, разрешаване на финансови въпроси, обсъждане на  наследства, плащания на сметки, вземане и връщане на заеми и парични кредити.    Погрижете се за финансовата сигурност на рода и инвестирайте парите си стабилно и сигурно. Моментът е подходящ за пътувания, покупки на коли, техника и обзавеждане. Направете проекция за работа и материални придобивки свързани с чужбина.   Основна цифрова характеристика – 1, 2, 3, 4,  5, 7, 8, 9. Ден за парична и финансова проекция, който може да ви подсигури добри финансови доходи в бъдеще.   Часова характеристика:  00.00 – 6.00 ч. –Денят започва леко несигурно и колебливо в следствие на осъзнатите поуки от предишния ден.  6.00 – 12.00 ч. – Въпреки това, сутринта ще ви посрещне с активност и способност да влезете в кондиция.  12.00 – 18.00 ч. – На обяд решавайте сами финансовите си въпроси, шанс и късмет ще ви бъдат дадени.  18.00 – 00.00 ч. – Вечерта приключва с мисли и действия относно финанси, сметки, наследства и капиталовложения.    Съдбовно правило: Аз управлявам правилно финансите си! Мото: Днес Аз мога да постигна нещо невероятно!  Позитивно утвърждение: Днес Аз постигам финансово благополучие!      Дневно предназначение: Критичен ден, в който действия, извършени от ниски страсти, причиняват лоши последствия, като приключване, разрушаване, загуби, фалити, болести, развод, здравословни проблеми и др.   При неразбиране на случващото се, дневната нумерологина карта активира липса на вяра, безверие, депресивни състояния, липса на концентрация и интелигентност, трудност при работа. Бъдете смирени и добри, като лекувате аспекта спазвайки правилата за критичните дни. Денят е подходящ за операция и съобщение за край и раздяла.   Основна цифрова характеристика – 1, 2, 3, 4, 5, 6, 8, 9. Ден за хранителен режим, почивка, спане и приключване със стари неща и хора.   Часова характеристика:  00.00 – 6.00 ч. – Денят започва за да намерите баланс и спокойствие, пътувайки по пътя напред.  6.00 – 12.00 ч.- Сутринта е благосклонна и дава възможност за преживяно щастие..  12.00 – 18.00 ч. – На обяд възможнните избори са смирение и осъзнаване на истината.  18.00 – 24.00 ч. – Вечер макар и трудно, всичко приключва окончателно.    Съдбовно правило: Днес аз приемам със смирение всички предизвикателства!  Мото: Любовта и добрината са моята защита!  Позитивно утвърждение: Съдбата ме подкрепя!      Дневно предназначение:  Пасивен ден, предназначен за новост в работата, поява на нов член в колектив, обсъждане и думи за нов проект, както и крайни чувства и емоции.    Активират се ядове свързани с ремонт на дома или офиса, проблеми при обзавеждане или подредба вкъщи. Възможно е да породите негативна емоция заради лично отношение или чуждо изказано мнение. Запазете спокойствие, всичко е за добро ново начало. Основна цифрова характеристика – 1, 2, 3, 4, 6, 7, 9. Пасивен ден, в който може да проектирате спокойствие, приемане и сигурност към новостите .  Часова характеристика:  00.0 – 6.00 ч. – Денят започва с тиха радост и зараждаща се мотивация.  6.00 – 12.00 ч. – Преминаваща в сутрешна увереност и избор за лично щастие.  12.00 – 18.00 ч. – В обедните часове шанса ще е на ваша страна.  18.00 – 00.00 ч. – За да осъзнаете себе си през вечерта, за да направите нужната промяна на следващия ден.  Положително утвърждение:Аз съм щастлива реалност! Съдбовно правило: Аз съм успех!  Мото: Аз съм новост!  Положително утвърждение: Аз съм щастлива реалност!", "date": "2019.01.02", "title": "Събота е критична - разрушаване, загуби, фалити, болести, развод, здравословни проблеми"}
{"url": "http://epicenter.bg/article/Skalata-podari-na-mayka-si-nov-dom-za-praznitsite/171954/10/100", "text": "Дуейн \"Скалата\" Джонсън изненада майка си с коледен подарък, какъвто тя не е можела да си позволи в миналото - нов дом.   Четиридесет и шест годишният актьор и професионален кечист разкри в социалните мрежи, че подарил на майка си, 70-годишната Ата, \"златен билет\", който й позволява да притежава дом в съответствие с желанията й. Дуейн постна видео в Инстаграм, в което заявява, че купил на майка си нов дом за Коледа.   Във видеото Ата отваря плик, в който е пъхнат златният билет, преди да се разплаче от радост и да прегърне сина си. След това се обръща към 3-годишната си внучка Жасмин и й казва:   В същото видео звездата от филмовата поредица \"Бързи и яростни\" пояснява, че когато бил по-млад, семейството му често се местело и всъщност не е имало постоянен дом.   \", отбелязва Джонсън.   ", "date": "2019.01.02", "title": "Скалата подари на майка си нов дом за празниците"}
{"url": "http://epicenter.bg/article/Pevetsat-Riki-Martin-stana-tatko-na-dashterichka--Snimka-/171957/10/100", "text": "Певецът и актьор  , оповести раждането на дъщеря си, съобщи ЮПИ, цитирана от Дарик. Мартин  че с брачния му партньор - шведския художник концептуалист от сирийски произход Джуан Йосеф, са станали родители на момиченце. Бебето  Рики Мартин  , родени от сурогатна майка през 2008 г. Мартин съобщи през януари м.г., че е  , припомня агенцията.", "date": "2019.01.02", "title": "Певецът Рики Мартин стана татко на дъщеричка (Снимка)"}
{"url": "http://epicenter.bg/article/Slanchevo-s-maksimalni-temperaturi-mezhdu-4--i-9-/171935/2/0", "text": "Днес преди обяд над по-голямата част от страната ще е предимно слънчево. В сутрешните часове в Дунавската равнина и Лудогорието ще е с ниска облачност или мъгла. След обяд облачността бързо ще се увеличи и вечерта в югозападните райони и Рило-Родопската област ще започне да превалява сняг. Вятърът ще се ориентира от запад-северозапад и ще се усили. Максималните температури ще бъдат между 4° и 9°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология. Атмосферното налягане ще бъде по-ниско от средното за месеца и през деня още малко ще се понижи. Над Черноморието ще има значителна висока облачност. Ще духа умерен западен вятър. Максимални температури 6° - 7°. Температурата на морската вода е 7°-8°. Вълнението на морето ще бъде 2 бала. Над планините ще има променлива облачност, по-късно през деня вече значителна и на места ще има превалявания от сняг. Ще духа умерен северозападен вятър. Максимална температура на 1200 минус 1 - 0°, на 2000 метра - около минус 7°.  ", "date": "2019.01.02", "title": "Слънчево с максимални температури между 4° и 9°"}
{"url": "http://epicenter.bg/article/Karamanovden-e-/171938/2/0", "text": "На втория ден от новата година празнуваме деня на Свети Силвестър. Този празник е известен още и като Карамановден. На този ден православната църква чества родения в Рим Св. Силвестър. Негов учител във вярата и науката бил благочестивият презвитер Кирин. В столицата на световната империя тогава идвали много странници, а младият Силвестър много обичал да ги подслонява в гостоприемния си дом. Веднъж, градоначалникът го повикал да принесе жертва на боговете и го заплашил с мъчения и смърт, ако не изпълни заповедта. Св. Силвестър предвидил близката смърт на користолюбивия и жесток управител и му отговорил с евангелските слова от притчата за безумния богаташ: \"Нощес ще ти поискат душата\" (Лука 12:20) - и му заявил, че неговите заплахи няма да се сбъднат! Самонадеяният Тарквиний наредил да заведат Силвестър в тъмница и да го оковат във вериги, но като седнал да обядва, заседнала рибена кост в гърлото му и към полунощ умрял и Силвестър бил освободен от затвора. Светите му мощи почиват в построената от него гробница върху катакомбата \"Св. Прискила\" и неговата гробница е една от най-старите гробници на \"Вечния град\". С името на Св. Силвестър е свързано интересно предание. Магьосникът Замврий, който не бил привърженик на християнството, убива вол, прошепвайки му името на някакъв бог. Св. Силвестър разбира за това и кара магьосника да спаси животното, тъй като само Бог има право да дарява и отнема живот. Замврий не успява да спаси вола, но уповавайки се на своята вяра Силвестър връща живота на животното. По тази причина той се счита за покровител на животните и най-вече на воловете. На този ден народът отдава почит на едрия рогат добитък и най-вече на вола, тъй като в миналото това животно е било използвано като основна впрегатна сила. Поради това празника на Свети Силвестър освен Карамановден се нарича още и Волски празник. Свързан е с обичая да се чистят (ринат) оборите. През нощта срещу празника момците, които са ходили да коледуват обикалят домовете на тези стопани, които имат биволи (или друг едър рогат добитък) и изриват тора от неизринатите от Коледа обори. Риначите вземат оставената за тях от стопаните в обора торба с хляб, месо и вино и си отиват, без да се обадят. На следващия ден могат да бъдат поканени на гости, особено там, където има мома. Празникът завършва с голямо хоро на мегдана. Днес имен ден имат Силвестър, Силвия (\"силва\" е \"гора\" - сила и свежест), Гopан и Гoрица.  ", "date": "2019.01.02", "title": "Карамановден е!"}
{"url": "http://epicenter.bg/article/Eksperti-v-spor--Shte-badat-li-po-bogati-balgarite-prez-novata-2019-g-/171939/2/0", "text": "Ще бъдат ли по-богати българите през новата 2019 г.? Тази тема коментираха в сутрешния блок на БТВ финансистът Емил Христов и икономистът Мика Зайкова.   Според финансиста Емил Хърсев отговорът на този въпрос е ясно „Да”. Първо, защото цялата армия от държавни служители ще получи обещаните им от бюджета увеличения на заплатите. Икономистът Мика Зайкова обаче не може да отговори положително.   „Колкото и да са много държавните чиновници, по-голямата част от хората няма да станат по-богати. Първо, ние сме сред страните, в които инфлацията расте най-бързо. Второ, ние сме страната с най-големите неравенства и запълването на тази дупка ще е трудно”, обясни тя.   Хърсев обаче уточни, че бизнесът също е потвърдил намерение за увеличаване на заплатите с 8%. По думите му инфлацията винаги е по-ниска от ръста на доходите през последните 10 г.   Според Хърсев в сравнение останалите европейски държави качеството на живот у нас определено е добро и ние не сме на последно място в Европа.   „Три са страните, в които има малко по-ниски доходи от нас – Черна гора, Босна и Херцеговина и Косово”, отбеляза обаче Зайкова. „Защо имаме излишък? От капиталовите разходи, не от това, че изведнъж събираемостта е започнала да става по-висока”, каза още тя в разговора.   Хърсев обаче отчете, че и събираемостта на данъци, акцизи и мита расте, и в същото време неизвършените капиталови разходи, които са били планирани в миналогодишния бюджет, водят до излишъка, с който завършихме годината.     „Четири години поред залагаме дефицити, a накрая завършваме с излишъци – това е или недобре планирано нещо, или нарочно направено”, отбеляза Зайкова.   А очаква ли ни нова криза в края на 2019 г.? „Ако не криза, поне влизаме в застой”, смята Зайкова.   „Очакванията на света са намаляване на растежа, но криза в следващата година никой не прогнозира”, заяви Хърсев.    ", "date": "2019.01.02", "title": "Експерти в спор: Ще бъдат ли по-богати българите през новата 2019 г.? Влизаме в застой!"}
{"url": "http://epicenter.bg/article/Balgari-ostanali-blokirani-na-ostrov-Tasos-sled-novogodishnite-praznitsi/171940/2/0", "text": "Българи останаха блокирани на остров Тасос след новогодишните празници. Чакали ферибот цял ден, но такъв не е имало, информира Нова телевизия.   „В момента пътуваме с ферибота към континенталната част. Забавянето беше близо 20 часа. Голяма част от групата си бяха направили сметка, че трябва да платят нощувка до 1-ви януари и нямаха пари. Други пък останаха без лекарства. Чакахме в автобуса на пристанището”, разказа за предаването „Здравей, България” потърпевшата Петя Пенкова. Тя допълни още, че от туристическата агенцията не са им дали информация какво всъщност се случва. От консулството са подали информация, че заради влошено време фериботи няма да има.   „След това от агенцията ни казаха, че ще дойде ферибот, но не дойде. От бреговата полиция обаче ни съобщиха, че няма да има ферибот до края на деня”, каза още Петя Пенкова. Потърпевшите са категорични, че ще заведат общ иск срещу агенцията.  ", "date": "2019.01.02", "title": "Българи останали блокирани на остров Тасос след новогодишните празници"}
{"url": "http://epicenter.bg/article/Doncho-Atanasov--API--Severnata-skorostna-tangenta-nikoga-ne-e-planirana-kato-gradski-bulevard/171941/2/0", "text": "        „Северната скоростна тангента никога не е планирана като градски булевард.\"  Това заяви в студиото на Нова ТВ инж. Дончо Атанасов от ръководството на Агенция „Пътна инфраструктура”. Той посочи, че целта е да се намери такова решение, което да не лишава АПИ от приходите от пътни такси от този път.     От самото начало нейното предназначение е било да изнесе целия транзитен трафик извън София и този път много успешно изпълнява тази роля. Преговорите, които водим със Столична община, е да прецизираме всички крайградски части и това къде ще има винетки, къде няма да има, къде ще има тол система”.   Според Атанасов целта е да се намери такова решение, което да не лишава АПИ от приходите от пътни такси от този път.   „За мен това са измислени скандали, никога Северната скоростна тангента не е била планирана като градска магистрала. Тя винаги е била планирана като крайградска магистрала и е част от републиканската пътна мрежа. Не може да се разглежда само фрагментарно дали да има там винетки по няколко причини – ресурсът, който АПИ отделя за развитието на крайградската инфраструктура на София е доста сериозен”, посочи още Атанасов.   През Северната скоростна тангента преминават на годишна база над 10 млн. автомобила. Затова според представителя на агенцията, дори само само 1 млн. автомобили да нямат винетки за преминаването по този път, се губи огромен ресурс. „Надявам се днес да постигнем споразумение с Агенция „Пътна инфраструктура”. В крайна сметка казусът засяга пет района на Столична община – „Надежда”, „Връбница”, „Нови искър”, „Сердика” и „Кремиковци”, които са непосредствено разположени по протежението на Северната скоростна тангента.   „Надявам се днес да постигнем споразумение с Агенция „Пътна инфраструктура”. В крайна сметка казусът засяга пет района на Столична община – „Надежда”, „Връбница”, „Нови искър”, „Сердика” и „Кремиковци”, които са непосредствено разположени по протежението на Северната скоростна тангента. Надявам се, че ще постигнем споразумение тези хора да не заплащат винетна такса, въпреки че този път е заложен като транзитен път, но от друга страна има предназначение на път, който отклонява трафика от центъра на града  и свръзва северните райони на града. Така че надявам се да успеем да запазим неговото предназначение, както беше планирано”, каза зам.-кметът на София инж. Дончо Барбалов.   По повод сигналите за проблеми в системата за новите винетки инж. Дончо Атанасов обясни, че всички проблеми в електронната система ще бъдат изчистени.   Зрители на Нова телевизия сигнализираха, че системата не работи коректно – някои са платили два пъти винетката си, а други имат проблеми с конвертирането на винетките от хартиени в електронни, имаше и информация за блокирани машини за продажба на винетки по бензиностанциите. „Парите на водача, който е платил два пъти една и съща годишна такса ще бъдат възстановени, а ако има грешки в електронната система, те ще бъдат отстранени в най-скоро време”, коментира Атанасов.   През Северната скоростна тангента преминават на годишна база над 10 млн. автомобила. Затова според представителя на агенцията, дори само само 1 млн. автомобили да нямат винетки за преминаването по този път, се губи огромен ресурс.  ", "date": "2019.01.02", "title": "Дончо Атанасов, АПИ: Северната скоростна тангента никога не е планирана като градски булевард"}
{"url": "http://epicenter.bg/article/Fandakova-prizovava-za-gratisen-period-za-preminavane-po-Severnata-skorostna-tangenta/171943/2/0", "text": "Гратисен период за преминаване по Северната скоростна тангента без винетен стикер за леки коли ще поиска кметът на София Йорданка Фандъкова от ръководството на Агенция пътна инфраструктура.  Днес Столичната община и Пътната агенция трябва да постигнат споразумение за изключване на Северната тангента от списъка на пътищата, за които е нужна винетка.  \"Надявам се в първия работен ден на новата година да финализираме преговорите и да може хората, които живеят на територията на Столичната община, да се движат с леките си автомобили без винетки. Постигнахме договореност да има гратисен период, така че хората да посрещнат спокойно Нова година и да се чувстват също така спокойни първите дни, докато приключим с преговорите и подпишем съответните споразумения\", пише кметът на София в профила си в социалните мрежи.  Как се стигна до винетките за Северната скоростна тангента? На последното правителствено заседание за 2018 година кабинетът на Бойко Борисов реши да се създаде магистрала \"Европа\", която да свързва София и граничен пункт Кулата.  В трасето попадна и тангентата, което опъна нервите на живеещите в околните квартали.    ", "date": "2019.01.02", "title": "Фандъкова призовава за гратисен период за преминаване по Северната скоростна тангента"}
{"url": "http://epicenter.bg/article/D-r-Angel-Kunchev--Pikat-na-gripa-se-ochakva-v-sredata-na-yanuari/171944/2/0", "text": "Идва ли пикът на грипа у нас и какви щамове ще ни атакуват тази зима?   Тази тема коментира в Сутрешния блок на БНТ1  д-р Ангел Кунчев, главен държавен здравен инспектор. Пикът на грипа ще настъпи в средата на януари, потвърди д-р Кунчев. По думите му, предстои да продължи повишаването на заболяваемостта. Точна информация за броя на болните обаче ще има след като изтече една пълна работна седмица след поредицата празнични дни, когато хората избягват да посещават лекар, обясни експертът. Вероятно към края на месеца някои от областите ще достигнат епидемиологични нива, допълни д-р Кунчев.   Грипът се проявява с остро начало, висока температура, много силно проявена отпадналост, почти пълна загуба на енергия. Много често след няколко дни без специфично лечение, тези симптоми отшумяват, заяви д-р Кунчев. Експертът е категоричен, че грипът не се лекува с антибиотици, защото те нямат ефект върху заболяването.    ", "date": "2019.01.02", "title": "Д-р Ангел Кунчев: Пикът на грипа се очаква в средата на януари"}
{"url": "http://epicenter.bg/article/D-r-Sotir-Marchev--Kraynoto-zatlastyavane-e-zasegnalo-25--ot-balgarite/171945/2/0", "text": "Инвестирайте в здравето си. Сложете го в приоритети си за новата година. Това посъветва всички българи кардиологът доц. д-р Сотир Марчев.    Движете си, намалете цигарите и алкохола, ходете на лекар. За да е здраво сърцето ни, трябва да следим много зъбите си, каза д-р Марчев пред БНТ. „Здрави зъби - здраво сърце. Развалените зъби променят бактериите в устата, а те се променят в храносмилателния тракт и се отразяват на храносмилането, а хранителните вещества влизат в кръвта, затова е много важно да се следи здравето на зъбите”, обясни Марчев.  Той бе категоричен, че трябва да обърнем много голямо внимание на здравето си. Основното е да се наспиваме, да се движим и да се следим, като ходим на прегледи. Недоспиването види и до затлъстяване, открои Марчев. Той препоръча, дори и всичко да е наред с нас, след 40 години да ходим поне веднъж на 5 години на лекар и обясни, че кардиолозите са против крайното затлъстяване, което е засегнало 25% от населението у нас. „То е плод на липсата на движение, а се отслабва с неядене, но да задържим килограмите си можем само чрез спорт”, отбеляза д-р Марчев. Той обясни, че крайните форми на спорта увреждат сърцето, но умереното натоварване е полезно. Може и да има кратко тежко натоварване с вдигане на тежести. Сърце не се лекува с лежане, бе категоричен кардиологът и подсказа как да разберем дали сме здрави. Ако се качваме до 3-4 етаж без сериозни задъхвания и почивки, нямаме сериозни проблеми. Това не значи, че сме на 100% здрави, но е знак, че няма нужда от инвазивни процедури като операции.   За здраве и тонус трябва поне 300 минути на седмица да се натоварваме умерено, препоръча Марчев. Той посъветва хората да следят пулса и кръвното си. Ако имаме кръвно 140 на 90, определено трябва да се отиде на лекар, отбеляза кардиологът.", "date": "2019.01.02", "title": "Д-р Сотир Марчев: Крайното затлъстяване е засегнало 25% от българите"}
{"url": "http://epicenter.bg/article/Petar-Cholakov--Predsrochni-izbori-nyama-da-ima/171946/2/0", "text": "Един добър резултат на европейските избори за ГЕРБ ще даде тласък за оставането им в изпълнителната власт, за продължаването на конструкцията и вероятно би им дало шанс до местните избори, прогнозира пред БНР политологът Петър Чолаков. Той е категоричен, че предсрочни избори няма да има.    \"Основната задача на опозицията ще бъде да не дадат възможност на ГЕРБ да „доплува“ спокойно до европейските избори през май. Всяка възможност ще се използва – всеки скандал, всяко колебание\", смята политологът.   Той прогнозира неспокойна година, която ще продължи скандалите от втората половина на 2018 г.: „Годината е критична не само за Борисов, а въобще за политическата система и за това накъде ще вървим не само ние, но и членките на ЕС. ГЕРБ вече е 10 години начело на държавата с различни правителства и известни прекъсвания и все по-често хората си задават и ще си задават въпроса – какво свърши ГЕРБ през тези години“.   За 30 години за много хора в България като че ли социализмът продължава да присъства, изказа мнение Петър Чолаков и обясни: „И преди 89-та година, и след това като че ли има една мечта, която много хора ги обединява – това е мечтата ако не ти, то поне децата ти да отидат в чужбина, да се изучат и да останат там. Ние сме патриоти, но на „другата България\".   Политологът отговори и на въпроси какво се е променило и какво не 30 години след 89-та година. Очевидно е, че се промениха доста неща в положителен план. Страната е член на НАТО и ЕС. Има много позитивни промени. От друга страна обаче в някакъв смисъл някои от недъзите на социализма останаха, а те са в това, че например този идеал, който има за пазарната икономика – че трябва да се реализира най-работливият, най-предприемчивият и т.н., много често като че ли не се случва.   Чолаков подчерта, че шуробаджанащината продължава да бъде водещ принцип в много отношения. Според него трагедията край Своге, както и ремонтът на столичната улица \"Граф Игнатиев\" са откроили проблемите в начина на възлагане на обществени поръчки. Той постави и редица въпроси, свързани със съдебната система. По думите му хората все повече ще си задават подобни въпроси.    ", "date": "2019.01.02", "title": "Петър Чолаков: Предсрочни избори няма да има"}
{"url": "http://epicenter.bg/article/Prof--Hristina-Vucheva--Chaka-ni-visok-rast-na-inflatsiyata-prez-2019-a/171949/2/0", "text": "  \"Ако искаме по-високи доходи, това означава, че трябва да търсим сериозни инвестиции. Има обаче сериозни аргументи, че икономическият ръст започва да се стабилизира\", обясни Иван Нейков.   Той подчерта, че една от най-важните промени за гражданите е тази при социалните пенсии в размер на 25% от минималната работна заплата. Те престават да бъдат вид пенсия, и стават допълнително социално плащане. Затова много хора ще трябва да подадат заявление, тъй като тези помощи вече няма да се плащат от НОИ.   Според експерта, през 2019 г. инфлацията у нас ще нараства. „2019 г. ще видим по-висок ръст на инфлацията отколкото предишни години. Това ще изяде до голяма степен розовия цвят в посланията на управляващите“, каза Нейков.   По думите на проф. Христина Вучева, очакванията са по-сериозни промени в доходите да има от 1 юли, когато ще се променят пенсиите и някои плащания.   „Това, което засяга по-голям кръг хора, е обещанието да се увеличат с 10% заплатите на работещите в администрацията и с 20% да нараснат заплатите на работещите в образованието“, заяви Вучева.", "date": "2019.01.02", "title": "Проф. Христина Вучева: Промени в доходите ще има от 1 юли"}
{"url": "http://epicenter.bg/article/Inzh--Svetoslav-Glosov--Samo-vchera-sa-prodadeni-nad-380-000-vinetki/171950/2/0", "text": "Възможно е да възникнат грешки при електронната система за закупуване винетки, защото тя все още е нова. Това заяви в предаването „Тази сутрин” председателят на УС на Агенция „Пътна инфраструктура” инж. Светослав Глосов.   „Възможно е да се появяват технически грешки, но това не означава, че системата се е сринала. Само вчера са продадени над 380 хил. винетки, тоест на всяка 20-та секунда в държавата е продавана винетка, каза шефът на Пътната агенция.   Глосов обясни, че потребителите срещат трудности при боравенето със системата, но не би трябвало да има проблем при купуването им, независимо дали се взимат през терминал, уебсайт или мобилно приложение.   „1,5 млн. лв. са приходите от продажба на винетки от 17 декември до вчера. Тези, които са си купили винетка няма да бъдат прихващани като нарушители от ТОЛ-полицията. Тези автомобили започват да бъдат разполагани по Републиканската пътна мрежа, вчера броят им беше малък, бяха базирани около София, искаме хората да свикват с тях и да ги разпознават. Към този момент няма глобени”, заяви Глосов.   Шефът на Пътната агенция обясни, че глоби няма да бъдат налагани на шофьорите, чиито винетки важат и през 2019 г., но не са конвертирани в електронни. При залавяне на нарушител, ТОЛ-полицията няма да събира глобата в брой, тя ще може да бъде платена само чрез ПОС-терминал или по банков път – в срок от две седмици. Инж. Глосов посочи, че ще бъде съставена нова карта, която да показва за кои пътища ще бъде необходима такса.   Инж. Светослав Глосов коментира и ограничението от 90 км/ч по АМ „Тракия” в отсечката от Стара Загора до Чирпан. По думите му по пътя има неравности и затова се налага рестрикцията.   „Всички нови пътища се проектират със зони за отдих, те отговарят на всички европейски изисквания. АМ „Струма” ще бъде завършена през 2023 г., 2021 г. трябва да бъде завършен Лот 3-1 – до Симитли, предстои да се завърши тунелът при Железница”, каза Глосов и допълни, че АМ „Хемус” ще бъде завършена през 2024 г.", "date": "2019.01.02", "title": "Инж. Светослав Глосов: Само вчера са продадени над 380 000 винетки"}
{"url": "http://epicenter.bg/article/Tanya-Mihaylova--Bez-promyana-v-izpitnata-programa-na-darzhavnite-zrelostni-izpiti-tazi-godina/171955/2/0", "text": " каза пред БНР заместник-министърът на образованието Таня Михайлова.       Таня Михайлова посочи още, че  . До 10 януари те трябва да подадат заявления за явяване на този изпит в регионалните управления на образованието.   , категорична бе Михайлова в интервю за предаването „Преди всички“. Заявеното увеличение е не по-малко от 20%:   „ . Това са основните заплати. Предвидени са и средства за увеличение за придобита професионална квалификационна степен. За учителите, които водят документация, за втори час на класа, сумата е увеличена на 36 лв. Лекторският час е увеличен на 7,20 лв. Това са допълнителни плащания към заплатата на учителите.  “.   Михайлова подчерта, че е  . Преди се изискваше 1 психолог в училище с над 400 ученици, сега броят на учениците е намален на 350.   Предвидените стъпки са изключително важни за привличенето на мотивирани учители, добави още зам.-министърът:   „Увеличаването на заплатите е много важно за мотивацията на учителите, но тази професия е и призвание. През последната година се забелязва засилен интерес към учителската професия, на влизане и на млади колеги с нови идеи и амбиции. За да бъде ефективно и качествено образованието, не зависи всичко само от учителя, зависи и от учениците. Те също трябва да бъдат мотивирани. Качествената променя става единствено и само чрез образование, само така можем да постигнем ефективни резултати в нашето общество“.", "date": "2019.01.02", "title": "Таня Михайлова: Без промяна в изпитната програма на държавните зрелостни изпити тази година"}
{"url": "http://epicenter.bg/article/Premierat--Otchetohme-rekordno-visoki-prihodi/171959/2/0", "text": "Отчетохме рекордно високи приходи. Това каза премиерът Бойко Борисов преди началото на първото за годината правителствено заседание, предаде репортер на Агенция „Фокус“.   „Честита Коледа и Нова година на всички. Отчетохме се на съвещанието с рекордни приходи, така че да вложим усилия на първо място за образование, здравеопазване, иновации, технологии. Има план за съкращаване на администрацията, така че това, което вицепремиерът Дончев ви е казал, го привеждайте в необходимия вид. Успешна Нова година“, обърна се премиерът Бойко Борисов към министрите.   Министрите да започнат съкращения в държавната администрация, напомни им премиерът Бойко Борисов на първото за 2019 г. заседание на Министерския съвет.   От заседанието отсъстваха вицепремиерите Красимир Каракачанов и Екатерина Захариева, които бяха изпратили заместници, както и министърът на правосъдието Цецка Цачева.       ", "date": "2019.01.02", "title": "Бойко Борисов: Отчетохме рекордно високи приходи"}
{"url": "http://epicenter.bg/article/Vensan-Kasel-shte-stava-tatko--21-godishnata-mu-sapruga-e-bremenna/171982/10/100", "text": "Венсан Касел и красивата му съпруга Тина Кунаки очакват първото си дете заедно. \r\n \r\n Новината сподели с последователите си в Инстаграм 52-годишният Венсан.   Във видеото той и Тина (21) сияят от щастие на плажа в Бразилия. И двамата са по бански, а Венсан обсипва съпругата си с целувки. Тина вероятно вече е поне в четвъртия месец от бременността си.   По същото време Тина публикува красива гола снимка, на която отново е на плажа, прикрила гърдите със сламена шапка.  написа тя под снимката, цитирана от MissBloom.   Щастливата новина идва няколко месеца след сватбата на Венсан и Тина, която се състоя във Франция през август.   Невероятният романс на двамата започва през 2016-а, след като се запознават в Биариц, Франция. Преди отново да открие любовта в лицето на Тина, Венсан Касел беше женен за Моника Белучи от 1993 до 2013 година. Двамата имат две дъщери - Дева на 14 и Леони на 8 години.", "date": "2019.01.02", "title": "Венсан Касел ще става татко, 21-годишната му съпруга е бременна"}
{"url": "http://epicenter.bg/article/Mesechen-horoskop-za-yanuari/171984/10/101", "text": "Януари ще бъде изключително активен месец, с повече инициативи, тъй като Марс ще се движи през Овен. В първите дни на месеца ще има спад в тонуса и настроението, малко вероятно е да бъдете продуктивни, но после ще наваксате. По отношение на финансите, месецът е много нестабилен, важно е да се откажете от ненужните придобивки.   Важен аспект през януари е квадратурата на Юпитер с Нептун на 13-то число, който подсказва, че в мечтите си можете да отидете твърде далеч, дори до загубите връзка с реалността. В личен план мнозина ги очакват сериозни промени. Венера след 7 януари ще се движи през Стрелец. Това ще добави стремеж към експериментиране в любовта. Януари ще бъде чудесно време да опитате нещо ново с партньора си, да промените познатата атмосфера, да пътувате заедно. Посетете места, където никога не сте били преди или такива, от където имате чудесни спомени, направете приятна изненада на половинката си. Възможни са и нови запознанства, а ентусиазмът от обвързването ще бъде в повече. Запознанствата са по-вероятни по време на пътуване, по време на обучение, увеличава се вероятността за запознанства с чужденци.     През януари можете да успеете в материалния сектор, като в същото време постигнете успех и на други фронтове. Този месец е много добър и ще донесе добри резултати. Много планове и идеи. Действията са за предпочитане обаче пред думите: те ще доведат до засилване на позициите на работното място, увеличаване на доходите и по-добри отношения. Месецът ще бъде доминиран от радост и щастие. Мнозина ще успеят да разкрият собствения си потенциал, така че звездите ви обещават благополучие и късмет в почти всички сфери на живота. През втората половина на януари не е подходящо решаването на сериозните въпроси, особено финансовите, отложете ги за по-добри времена. Тези, които имат връзка, нека да не се доверяват на непроверена информация за партньорите си. Доброжелателите могат да ви кажат нещо, което може да е невярно, измислено или преувеличено. Свободните представители на знака сега предпочитат да бъдат повече ухажвани и завладявани вместо да предприемат активност и инициативност сами. Новите запознанства и връзки често ще започват на основа физическо привличане, нараства и вероятността от тайна любовна афера.       В самото начало на януари Марс ще влезе в знак Овен и вашия сектор на съдружниците. Ще бъдете мотивирани да започнете ново сътрудничество и да подобрите вашите бизнес отношения и контакти. Не търсете сега бързи начини за успех, действайте последователно, енергично и самостоятелно. Ще се увеличи усещането ви за инвестиции, сделки и парични потоци, което ще ви позволи да действате разумно и правилно. Избягвайте да правите нещо, за което нямате достатъчно опит. Стабилизиране на вашите финанси като цяло, но в края на месеца може да имате отново затруднения. Възможно е да се забавят някои плащания. Прекрасно време за личния ви живот. В съществуващите взаимоотношения ви чака период на хармония. Насладете се на компанията си, изразете чувствата си, добавете романтика във връзката си, поглезете се взаимно с внимание и подаръци. Ще има засилен интерес от страна на противоположния пол. Свободните от вас ще имат повече възможности за започване на нови отношения. Развлекателните дейности в компанията на приятели сега ще бъдат най-добрият начин да се отървете от стреса и напрежението.     Януари ще донесе интересни събития. Марс ще влезе в знака Овен още първия ден и ще минава през вашата сфера на работа и кариера, което ще засили мотивацията ви и фокуса върху големите цели. Квадратурата на Меркурий с Уран през третата десетдневка ще ви насърчи да развивате нови идеи. Възможни са конфликти с хора на власт (може да са началниците ви). От друга страна, позицията на планетите може да бъде полезна във вашата професионална кариера. Вие сте готови да се борите с всякакви препятствия. В средата на месеца трябва да обърнете специално внимание на професионалната си дейност. Ще се появят няколко благоприятни възможности за професионално израстване. Вашите взаимоотношения навлизат в по-стабилна фаза, но ще има моментни разногласия. Засилва се желанието ви да откриете всичко неизвестно и мистериозно. Вие също ще се интересувате от забранения плод. В допълнение, чувствата ви ще бъдат много интензивни. В екстремни ситуации мнозина могат да изневерят. На тези, които са сами, хороскопът препоръчва да промените отношението си към света и хората около вас. Възможно е да сте твърде скептични и критични към всичко и към всички. По този начин рискувате да останете сами още дълго време.     Януари ще бъде динамичен и вълнуващ. Лъвовете ще имат отлични възможности за разширяване на бизнеса си, а и възможни финансови приходи от миналогодишните сделки. Марс от Овен ще засили мотивацията и състезателния дух в посока на кариерното развитие. Ще затвърдите позициите си. Някои ще стартират голям нов проект. От средата на месеца до края му трябва да се обърне специално внимание на развитието на бизнес отношенията. Възможно е в този период да се появят нови, обещаващи проекти или възможности и гледайте да не ги пропуснете. Юпитер ще направи квадрат с Нептун на 13 януари. Избягвайте рисковите инвестиции на всяка цена. Можете да станете жертва на нечии машинации и измами, които могат да ви причинят загуби. Действайте мъдро и внимателно, за да избегнете проблеми в областта на финансите. Много свободни представители на знака могат да се запознаят с интересни личности от противоположния пол, с които да имат интимна връзка. Отношенията ще се развият доста благоприятно, така че ако не развалите всичко сами, тази връзка може да бъде доста продължителна.     Успехът през януари ще бъде цял месец на ваша страна. През първата десетдневка на месеца Слънцето ще направи съвпад със Сатурн и ще ви позволи да започнете нов творчески проект в дългосрочен план, въпреки трудностите, които няма да можете да заобиколите. Някой на по-висока позиция ще ви подкрепя. Ще трябва да направите много важен избор: лични амбиции или интересите на близките. В тази ситуация, не трябва да се ръководите от импулсивни решения - не забравяйте внимателно да претегляте плюсовете и минусите. Всяка област от живота ви може да бъде изложена на риск, затова си струва да бъдете нащрек. Още първите дни на януари секстилът на Слънцето с Нептун ще увеличи романтичните моменти във връзката ви, която ще се подобри. В средата на януари обаче Юпитер ще направи квадрат с Нептун. Тогава между вас и партньора ви ще настъпи известно охлаждане в отношенията, защото ще има неясноти и ще започнете да подозирате, че крие нещо от вас, което може да доведе до криза помежду ви. За щастие ще можете да преодолеете недоразуменията, като говорите за това, което ви тревожи и изясните дилемите. През януари ще бъдете изпълнени с положителни енергии, весели настроения и спокойствие. Вашата устойчивост на стрес ще бъде повишена и вашето здраве ще бъде твърдо и стабилно.     Януари носи нови предизвикателства. Това е много сериозен и труден период, защото е необходимо да свикнете с нови ситуации в живота си и в същото време да решавате бизнес, лични и семейни проблеми. Първите дни след празниците може да изпитате депресивно настроение, но само временно. Добре е да обърнете страницата и да погледнете всичко, което се случва от различен ъгъл. За да постигнете значителен успех ще трябва да пазите плановете си в тайна, да действате открито и да не се опитвате да мамите, в противен случай такива действия могат да причинят сериозни неприятности. На работното място е по-добре да държите емоциите под контрол и да избягвате конфликти с колегите или ръководството. Интуитивно ще можете да намерите изход от всяка ситуация, най-важното не е да обвинявате себе си или да прехвърляте вината върху други хора или обстоятелства. Марс ще бъде в 7-ми дом на отношенията и партньорството, което означава, че ще можете да коригирате личния си живот, да намерите нови бизнес партньори или да договорите нови работни места. Очакват ви интересни перспективи както в личната сфера, така и в други.     През януари Марс ще пребивава в 6-тия ви дом на работата и здравето. Енергията на тази планета ще ви стимулира да се захванете активно за работа и да се грижите повече за себе си. През този период ще се засили волята ви, което ще ви улесни например, да се отървете от лошите навици. Аспектите на планетите ще ви помогнат да се освободите от всичко излишно, да затворите вратите на миналото и да поемете по пътя към успеха. Често сте много категорични, не виждате нюансите, признавате, че всичко е само черно или бяло, избирате \"всичко\" или \"нищо\". Научете се да не бъдете толкова категорични и да приемате живота във всичките му цветове. През януари ще бъдете пълни със сила и енергия, най-важното е да ги насочите в правилната посока. Вие със сигурност ще постигнете поставената и желаната цел, но само ако полагате максимални усилия за това. В деня на пълнолуние - 21 януари, може да ви се стори, че силите са ви изоставили. Не се притеснявайте, това е временно усещане. Просто си позволете да се отпуснете, да правите любимите си неща. И на следващия ден отново ще бъдете готови да завладявате света. Избягвайте да седите у дома, а си устройте един месец пълен със събития и положителни емоции.     Януари може да бъде успешен във всички сфери на живота ви, ако се вземете в ръце и започнете да работите незабавно. Въпреки това не се препоръчва да предприемате нови пробиви, но е успешен период за духовно и личностно израстване. Финансовата ситуация ще стане по- стабилна. Трябва да опитате да спестите малко пари и да ги отделите като спестявания. В много моменти може да ви бъде доста трудно да мислите трезво и логично, вашият страстен темперамент ви пречи да направите това. Твърде често се поддавате на емоции, които напълно ви грабват и отвеждат до бурен водопад. Може да искате да промените стила, имиджа или да направите малки промени във външния си вид – промяна на цвета на косата или нова прическа. Важно е да се вземат самостоятелни решения през месеца и да не се ръководите от мненията на близки и роднини. Също така ще забележите засилено внимание към себе си от страна на противоположния пол. Хороскопа за януари обещава на Стрелците висока активност в любовните дела. В съществуващите взаимоотношения ще има повече страст, привличането ви към любимия човек ще се засили. Добавете малко повече романтика и съвместен активен отдих.     Януари ще бъде успешен и обещаващ месец. Околните са готови да се притекат за взаимна помощ, проблемите ще бъдат решени сякаш сами по себе си, а изненади се очакват само приятни. В първите дни на месеца трябва да бъдете търпеливи, тъй като този период може да се окаже труден. Не се препоръчва да вярвате на каквато и да е информация, защото има голяма вероятност да получите неверни данни. Сега по принцип е по-добре да се вярва само на това, което лично сте проверили. Това ще ви спаси от грешки и неправилни решения.Месецът ще бъде повлиян от Сатурн, което означава, че е благоприятен за сътрудничество и бизнес дейност. Доверявайте се на своите предчувствия, също така бъдете внимателни и не вземайте прибързани решения. Ако искате да получите, да постигнете нещо, то тогава трябва да действате. Просто така няма да ви бъде дадено нищо. В личния ви живот всичко ще е наред. Ще имате топли и хармонични отношения, макар че няма да са много активни. Сега е важно да се изгради доверие в съществуващите взаимоотношения и да се избягват кавги в ежедневието. Нови запознанства през януари са възможни, но често те водят или до чувства без отговор или до тайна любовна афера. Запознанството може да се случи при странни обстоятелства или с участието на роднини.     Енергията на планетите през януари ще бъде положителна, което означава, че това време трябва да се изразходва активно, за да успеете във всички сфери на живота. Очакват ви интересни запознанства, които по-късно могат да станат полезни. Може би някои от новите ви познати ще помогнат в последствие за напредването на кариерата ви. Вие сте прекалено объркани и не можете да се концентрирате. Това е основната причина, че не можете да постигнете целите си. На новолуние на 6 януари е по-добре да си останете у дома, да прекарате времето с близките си. Пътуванията едва ли ще бъдат успешни. И не започвайте нищо ново в този ден. В пълнолуние - 21 януари, можете да почувствате сънливост, ленивост и умора. Няма причина за паника, това е временно явление. Приятелите и тяхната подкрепа ще са важни за вас през януари, но не намесвайте паричните въпроси и дори финансова подкрепа е нежелателна. В съществуващите любовни отношения е време да се направят планове за бъдещето. Желателно е да е съвместно. Новите запознанства през януари могат да бъдат осъществени чрез приятели. Това е времето, когато можете да срещнете любовта си, като отидете например на приятелско парти.     Януари ще бъде вашият перфектен микс от работа и удоволствие. Благодарение на активното и позитивно влияние на планетите пред вас ще се отворят много перспективи, което означава, че няма да ви се налага да стоите на едно място. Ще се появят и много нови цели. Този месец ще бъдете в отлично настроение и в отлична физическа форма. Все пак избягвайте да се претоварвате с много отговорности. Разходите ви могат да нараснат повече от обичайното. Благодарение на влиянието на силния Юпитер ще бъде възможно да се реши всяка трудна ситуация лесно. Но към края на месеца последиците от стреса ще започнат да се проявяват и също е възможно да се появят неприятни проблеми, свързани с работата. Вие ще обичате свободата и чувството за независимост. Ще изглеждате красиви и самоуверени, точно такива каквито сте. Не се притеснявайте за онези, които са изпълнени със завист, насочете се към онези, които са изпълнени с любов. Свободните Риби в търсене на нови отношения през януари ще бъдат по-сериозни от обикновено. Сега е моментът, когато в търсенето на вашата сродна душа можете да действате последователно и дори да направите някакъв план. Ако се придържате към него ще увеличите шансовете си за успех и ще можете да срещнете точния човек.   Източник: Новини.бг", "date": "2019.01.02", "title": "Месечен хороскоп за януари"}
{"url": "http://epicenter.bg/article/Svatbata-i-rozhdeniyat-den-na-Elizabet-II-sa-nay-stilnite-momenti-na-Megan-Markal-za-2018-a--Snimki-/172001/10/84", "text": "За някои 2018-а бе успешна и спокойна, за други пък беше вихрушка от важни събития. За Меган Маркъл може да се каже, че е от вторите. Само за няколко месеца смуглата красавица се превърна от холивудска актриса в херцогиня, животът ѝ се промени драстично, а след седмици предстои да стане и майка.   През изминалите 12 месеца тя успя да си заслужи и още една титла, поне в нашите очи – модна икона. Несъмнено Меган доказа, че има отличен вкус и дори прояви смелост, като неведнъж наруши протокола, а влезе в кралската фамилия преди по-малко от година. Нека видим кои бяха най-стилните ѝ моменти през 2018-а.   Разбира се, започваме с най-приказния момент от годината за Меган, а именно деня, в който тя каза \"Да\" на принц Хари. На 19 май животът ѝ се промени завинаги и тя вече е херцогиня на Съсекс. На събитието тя бе с две булчински рокли.    Тук разбрахме, че Меган е дама с характер, която не се притеснява да взима необичайни модни решения. За този официален ангажимент тя избра да носи черно, цвят който кралица Елизабет II никога не е възприемала положително и обу изключително стилни панталони, които също не са желателни за кралските дами.    Роклята, която предизвика много противоречиви реакции. Някои я нападнаха поради факта, че е с голи рамене, но пък от друга страна тя бе заложила на цвят, който ѝ стои отлично - нежно бебешко розово.   Източник: woman.bg", "date": "2019.01.02", "title": "Рожденият ден на Елизабет II и сватбата са най-стилните моменти на Меган Маркъл за 2018-а (Снимки)"}
{"url": "http://epicenter.bg/article/Semeystvoto-na-Shumaher--Toy-e-vav-vazmozhno-nay-dobrite-ratse/171978/8/0", "text": "Семейството на седемкратния световен шампион във Формула 1 Михаел Шумахер сподели, че той е във възможно най-добрите ръце. Германецът е в кома от пет години заради ски инцидент, а сега семейството му разкри последни новини около него преди утрешния 50-ти рожен ден на спортната легенда, предаде БГНЕС.   \"Всички негови фенове могат да бъдат сигурни, че той е във възможно най-добрите ръце и правим всичко по силите си, за да му помогнем. Молим за разбирателство, като следваме желанията на Михаел да запазим такъв деликатен въпрос като неговото лично здраве за най-близките му\", заявяват роднините. За предстоящия юбилей ще бъде пуснато специално приложение, което ще отбележи всичките успехи на състезетеля на пистата. От \"Ферари\" пък ще го почетат, организирайки специална изложба в Маранело, проведена съвместно с неговата фондация.   Източник: Нова.тв", "date": "2019.01.02", "title": "Семейството на Шумахер: Той е във възможно най-добрите ръце"}
{"url": "http://epicenter.bg/article/Yaponskiyat-imperator-Akihito-otpravi-poslednoto-si-novogodishno-poslanie--predi-da-abdikira/171961/7/0", "text": "Японският император Акихито, който след четири месеца ще абдикира, отправи днес за последен път своите новогодишни пожелания пред десетки хиляди почитатели край императорския дворец в Токио, предаде ДПА, цитирана от БТА. Император Акихито, императрица Мичико и други членове на монархическото семейство махаха с ръце от балкона на двореца към приветстващото ги множество.  \"Надявам се тази година да бъде добра за възможно най-много хора\", каза в речта си Акихито. \"В началото на новата година се моля за мир и щастие на народа в нашата страна и по света\", добави той.   В общо петте аудиенции, състояли се днес, участваха над 140 хиляди благопожелатели. Това е най-големият брой посетители в двореца за новогодишното послание на императора, откакто той наследява трона преди 30 години, отбелязва ДПА.    На 30 април 85-годишният Акихито ще се оттегли от императорския престол - първа абдикация в историята на Япония от около 200 години. На 1 май сегашният престолонаследник Нарухито ще бъде обявен за император.    Нарухито и неговата съпруга, престолонаследничката Масако, също присъстваха на публичната проява в двореца днес.   Акихито е обявен за 125-ия император на Япония на 7 януари 1989 г., когато е 55-годишен. Той наследява покойния си баща император Хирохито, под чието властване Япония воюва през Втората световна война.  ", "date": "2019.01.02", "title": "Японският император Акихито отправи последното си новогодишно послание, преди да абдикира"}
{"url": "http://epicenter.bg/article/Britantsite-iskat-prints-Uilyam-za-kral--sochi-prouchvane/171962/7/0", "text": "Половината от британците смятат, че . Проучване на BMG показва, че , така че  Само 20% от анкетираните смятат, че съпругата на принц Чарлз - Камила, трябва да получи титлата „кралица“, ако принцът стане следващият британски монарх.   Принц Чарлз е , след смъртта на дядо си крал Джордж VI преди 67 години, през 1952 г. Засега обаче е  , пише британският вестник Индипендънт.   Източник: БГНЕС", "date": "2019.01.02", "title": "Британците искат принц Уилям за крал, сочи проучване"}
{"url": "http://epicenter.bg/article/Vlakova-katastrofa-v-Daniya--shestima-dushi-sa-zaginali/171965/7/0", "text": "Шестима души загинаха при влаков инцидент на мост в Дания, съобщи Ройтерс, цитирана от БТВ.  Мостът, който свързва островите Зийланд и Фюн, е затворен.  Пътническият влак, който е пътувал към столицата Копенхаген, е бил ударен от предмети от товарен влак.  Заради силна буря спасителните екипи са затруднени да стигнат до мястото на инцидента. ", "date": "2019.01.02", "title": "Влакова катастрофа в Дания, шестима души са загинали"}
{"url": "http://epicenter.bg/article/Kitay-zaplashva--Mozhem-da-potopim-2-amerikanski-samoletonosacha/171976/7/0", "text": "Китайски контраадмирал предупреди, че Пекин може да потопи два американски самолетоносача и да попари надеждите на хегемонията на Вашингтон в Тихия океан, пише The Daily Express, цитиран от Фокус.   Контраадмирал Лоу Юен е заявил в Шънджън, че \"онова, от което САЩ най-много се страхуват, е да не дадат жертви”.   По думите му новите китайски суперсамолетоносачи могат с лекота да потопят американски кораб от същия клас и така да убият 5000 противникови войници. А ако ударят два, то „тогава ще разберем колко уплашена е Америка”, твърди той.   В навечерието на новата година контраадмирал Лоу дискутира отношенията между Китай и САЩ по повод ескалацията в търговската война помежду им.   Китай продължава да демонстрира мускули в Южна Азия, да разширява влиянието си в Югоизточна Азия и да укрепва претенциите си за спорните острови Спартли, коментира британското издание.   Американските бойни кораби са разположени в района за да следят за китайската експанзия и движението на китайските кораби и все по-голяма става вероятността двете сили да се сблъскат в следващите месеци. ", "date": "2019.01.02", "title": "Китай заплашва: Можем да потопим 2 американски самолетоносача"}
{"url": "http://epicenter.bg/article/Vartolomey--Nezavisima-ukrainska-tsarkva-e--quot-golyamo-istorichesko-sabitie-quot-/171977/7/0", "text": "Вселенският патриарх Вартоломей нарече предоставянето на автокефалия на Украйна \"голямо историческо събитие\" и обеща, че то ще завърши с предоставянето на томос, въпреки опозицията на някои църкви, предава РИА Новости, цитирана от Фокус.   \"Господ благослови изминалата година. Ние Го прославяме за всички благословии, които ни е дал, и особено за великото историческо събитие на автокефалията на Църквата на Украйна, дело, което ще приключи и ще бъде благословено тази неделя в присъствието на новия примат на тази посестрима църква и в присъствието на президента Порошенко. Тук те ще получат томос за автокефалия ”, - каза Вартоломей.   Той подчерта, че това решение \"има много силна опозиция\", но тя няма да разколебае позицията на Константинопол.   В заключение патриархът изрази надеждата, че 2019 г. ще бъде година на мир за целия свят, а Православната църква ще се моли за него.   „И се молим сестринските църкви, които несправедливо се противопоставят на решенията и инициативите на Константинополския престол, най-накрая да започнат да мислят по-логично и справедливо, с голямо уважение и благодарност към църквата на нашата Вселенска патриаршия”, добави Вартоломей. ", "date": "2019.01.02", "title": "Вартоломей: Независима украинска църква е \"голямо историческо събитие\""}
{"url": "http://epicenter.bg/article/Noviyat-prezident-na-Braziliya-Zhair-Bolsonaro-obeshta--da-smazhe-koruptsiyata--i-da-spasi-stranata/171980/7/0", "text": "Десният националист Жаир Болсонаро положи клетва и встъпи официално в длъжност като 38-ия президент на Бразилия, съобщиха Ройтерс и АФП. Той обеща да смаже корупцията, да се пребори с престъпността и насилието и да насърчи икономическия растеж на южноамериканската страна. , заяви той в кратката си реч пред Националния конгрес в столицата. 63-годишният бивш армейски капитан призова за тази цел да бъде сключен „истински пакт между обществото, изпълнителната, законодателната и съдебната власт“.    Повтори намерението си да либерализира носенето на оръжия и заяви, че политиката му \"ще подготви децата за пазара на труда, а не за политически активизъм\". Церемонията в парламента бе бойкотирана от левицата.   На път към сградата Националния конгрес Жаир Болсонаро и съпругата му Мишел преминаха с „Ролсройс“ кабриолет през един от основните булеварди, водещи до правителствените сгради в столицата. Те помахаха на събралите се хиляди привърженици на новия президент, които скандираха лозунга му от предизборната кампания    Автомобилът беше обграден от конни гвардейци, а зад него тичаха охранители в цивилни дрехи. Проявите в Бразилия бяха охранявани от 3000 полицаи. Военни танкове, изтребители и системи за противовъздушна отбрана също бяха приведени в готовност.    Болсонаро смята, че избирането му на най-висшия държавен пост ще способства за избавлението на страната от социализма и политическата коректност. Това заяви политикът в обръщение към нацията след встъпването си в длъжност, предаде ТАСС.  , каза Болсонаро от трибуната на президентския дворец Планалто. Болсонаро обеща да спазва демокрацията и да проведе трудни икономически реформи, от които се нуждае най-голямата икономика в Латинска Америка. „Имаме да възстановим една велика страна“, каза той и добави, че е събрал екип от талантливи министри да направят именно това, предаде Ройтерс.  „Индипендънт“ посочва, че Болсонаро е почитател на американския президент Доналд Тръмп. На церемонията по встъпването му в длъжност бе вицепрезидентът Майк Пенс, а Тръмп пусна туитър, в който определи речта на бразилския си колега като „прекрасна“ и заяви: „САЩ е с вас“. На церемонията бяха още израелският премиер Бенямин Нетаняху и унгарският министър-председател Виктор Орбан.  Също през туитър Болсонаро се обърна към Тръмп с думите: „С Божията помощ, ние ще донесем просперитет и прогрес на нашите народи.“", "date": "2019.01.02", "title": "Новият президент на Бразилия Жаир Болсонаро обеща „да смаже корупцията“ и да спаси страната"}
{"url": "http://epicenter.bg/article/Nay-malko-31-ubiti-pri-boeve-mezhdu-vrazhduvashti-grupirovki-v-Siriya/171983/7/0", "text": "Най-малко 31 души, включително цивилни, са били убити при продължаващите боеве между свързана с Ал Каида групировка и съперничещи й сирийски бунтовници в северната част на размирната страна, съобщи днес неправителствена организация, цитирана от ДПА.   Сраженията в северната сирийска провинция Алепо избухнаха вчера. Те изправиха един срещу друг Хаят Тахрир аш Шам - сирийския клон на Ал Каида, известен преди това като Джебхат ан Нусра - и подкрепяната от Турция бунтовническа групировка Фронт за национално освобождение (ФНО), съобщи Сирийският център за наблюдение на правата на човека (СЦНПЧ). По време на боевете бойците на Хаят Тахрир аш Шам отвоювали според СЦНПЧ от ФНО Дарет Азех - втория най-голям град в западната част на провинция Алепо. Убити били най-малко 14 бойци на Хаят Тахрир аш Шам, 12 на ФНО, както и петима цивилни, включително две деца. Според местни активисти свързаната с Ал Каида групировка се е възползвала от заминаването на голям брой бойци на ФНО от района към град Манбидж, Северна Сирия, където Турция се готви за голяма офанзива срещу кюрдските милиции. Турция изпраща войници и военна техника към районите в близост до границата си със Сирия, с цел да се подготви за операцията.    Анкара смята сирийските кюрдски милиции за клон на забранената от нея Кюрдска работническа партия (ПКК), която извършва нападения на турска територия.   Източник: БТА", "date": "2019.01.02", "title": "Най-малко 31 убити при боеве между враждуващи групировки в Сирия"}
{"url": "http://epicenter.bg/article/Tayvan-othvarli-priziva-na-Kitay-za-obedinenie/171988/7/0", "text": "Тайван отхвърля призива на Китай за обединение, съобщиха световните информационни агенции, позовавайки се на президентката на страната Цай Ингвен. Тя подчерта на пресконференция, че Тайван никога не е приемал т. нар. консенсус от 1992 г. С този консенсус се признава принципно положение, че има само една-единствена китайска държава, но той не указва достатъчно ясно как точно следва да бъде интерпретиран.   По-рано днес китайският президент Си Цзинпин призова за обединение с Тайван, ако трябва, дори и със сила. Според Цай речта на Цзинпин е показала ясно, че от гледна точка на Пекин този консенсус означава в случая на Тайван \"една страна, две системи\".   На принципа \"една страна, две системи\" Хонконг и Макао бяха върнати на Китайската народна република след края на колониалното владичество.  \"Тайван никога няма да приеме (принципа) \"една страна, две системи\". Повечето тайванци са категорично против него. Това е тайванският консенсус\", заяви Цай.   Тайван и Китай се разделиха след гражданската война, която доведе на власт Комунистическата партия в Китай през 1949 г.  Враждебните на комунистите националисти създадоха свое собствено правителство на Тайван, остров, който се намира на 160 км от континенталната част на Китай.    ", "date": "2019.01.02", "title": "Тайван отхвърли призива на Китай за обединение"}
{"url": "http://epicenter.bg/article/Kremal--Putin-i-Makron-obsadiha-v-telefonen-razgovor-siriyskiya-i-ukrainskiya-konflikt/171989/7/0", "text": "Руският президент Владимир Путин и френският му колега Еманюел Макрон обсъдиха в телефонен разговор сирийския и украинския конфликт, предаде ТАСС, като се позова на съобщение от днес на пресслужбата на Кремъл.   \"Подробно бяха обсъдени проблемите при уреждането на сирийския конфликт в контекста на договореностите за формиране на Конституционен комитет, постигнати след срещата на лидерите на Русия, Турция, Германия и Франция на 27 октомври 2018 г. в Истанбул.   Продължено бе и споделянето на мнения по украинския конфликт в светлината на украинската провокация в Керченския проток на 25 ноември миналата година\", се посочва в изявлението, съобщи БТА.   Путин и Макрон също така са си честитили взаимно настъпването на новата година. ", "date": "2019.01.02", "title": "Кремъл: Путин и Макрон обсъдиха в телефонен разговор сирийския и украинския конфликт"}
{"url": "http://epicenter.bg/article/Rusiya-vavezhda-shtit-sreshtu-podvodnata-diversiya/171992/7/0", "text": "Руското министерство на отбраната започна разгръщането на хидроакустична противодиверсионна система ДИАБАС по всички свои военно-морски бази, съобщава в. „Известия“.  С нейна помощ става възможно проследяването на подводни обекти, намиращи се в пределите на охраняемата акватория или в пряка близост с нея. Системата вижда вражески плавателни съдове и влекачи, а най-важното – подводни безпилотни апарати. Военният флот на всяка страна по света отделя особено внимание на новите средства за борба с подводната диверсия.  В главния щаб на ВМФ твърдят, че системата ДИАБАС е разработена за защита на военно-морските бази и другите важни инфраструктурни обекти. Комплексът се състои от хидрофони и стандартен контейнер, в който са оборудвани работни места за операторите, проследяващи ситуацията в акваторията. Изнесените хидрофони – това са очите и ушите на ДИАБАС. Те могат да се установят както на дъното на акваторията, така и на пристанища и вълноломи. Системата е максимално мобилна.  Контейнерът може да бъде натоварен на железопътна платформа, на камион или на самолет, и да бъде транспортиран до необходимата точка, без практически да бъде разкрито съдържанието му, тъй като с нищо не се отличава от останалите.  Хидрофоните с висока степен на надеждност позволяват да се решават задачи за автоматично откриване и определение на параметрите на движение на подозрителните обекти. В режим онлайн те са способни да определят местонахождението, курса, скоростта и дълбочината, на които се намира диверсантът. С тяхна помощ може да се установи местонахождението и на цели над водата и във въздуха.  В режим онлайн ДИАБАС ще дава указания на целите на бойците от антидиверсионните спецчасти, охраняващи обекта. За да може правилно да се избира тактиката за унищожение или неутрализиране на диверсантите, системата ще осъществява тяхната класификация и ще определя оборудването им, в това число наличието на оръжия и технически средства. С висока точност ДИАБАС може да различава плавателните съдове от подводните безпилотни апарати и да установява броя на нарушителите.  Желателно е диверсионно-разузнавателните групи на противника да бъдат унищожавани, докато се намират на дъното. Затова на посочените от системата места бойците от спецчастите се издигат на катери. Предвидено е, че вражеските разузнавачи по правило започват обстрел с гранати – така прикритите диверсанти само изплуват на повърхността.  Руската армия и флотът разполагат с противодиверсионни специални средства – комплексите ДП-62 „Дамба“. Те са създадени на базата на реактивните системи за залпов огън „Град“ и са предназначени за унищожаване на подводни диверсанти и свръхмалки подводници.  Отрядите по противодействие на диверсионните сили и средства са оборудвани и с бързоходни катери от типа „Раптор“ и „Грачонок“, въоръжени с гранатомети и картечници с голям калибър. Новите системи за борбата с подводните диверсанти са жизнено необходими на съвременния флот, смята председателят на Клуба на моряците-подводници в Санкт Петербург капитанът от запаса Игор Курдин. Според него в руския военно-морски флот на борбата с подводните диверсионни сили отделят много по-голямо внимание, отколкото в съветското време.  „Водещите държави в света инвестират значителни суми в развитието на своите диверсионни средства. Затова тези системи трябва да се усъвършенстват. Нашият флот е длъжен да бъде готов за всякакви неочаквани събития“, коментира той.  Командването на НАТО счита, че с провеждането на подобни специални операции може да се нанесе значителна щета на противника и в кратки срокове да се гарантира подриване на вражеския политически, икономически и военен потенциал, акцентира „Известия“. Диверсионно-разузнавателните сили на САЩ, Великобритания и Италия се смятат за най-съвременните в света.        ", "date": "2019.01.02", "title": "Русия въвежда щит срещу подводната диверсия"}
{"url": "http://epicenter.bg/article/Katar-napusna-OPEK/171998/7/0", "text": "Катар напусна Организацията на страните износителки на петрол след близо 60-годишно членство в картела. Изтеглянето на страната обаче няма да се отрази силно на организацията, предаде БНТ.  Катар става първата страна - производителка на петрол, която напуска ОПЕК, за да се съсредоточи върху газовите си находища. Новината беше официално обявена през декември от енергийния министър на страната Саад ал Кааби и вече е факт от началото на тази година.  Катар е член на ОПЕК от 1961 г., една година след основаването му. До момента страната произвеждаше по около 600 хиляди барела петрол дневно, което я поставяше на 11 позиция в 15-членния картел и напускането няма да се отрази на картела.  Изтеглянето на Катар от Организацията на страните производителки на петрол идва на фона на тежка политическа ситуация и търговско ембарго от четири арабски страни, сред които Саудитска Арабия, заради обвинения към Доха във връзки и спонсориране на терористични групи.  Катар е водещ производител на втечнен природен газ. Намеренията на страната са да увеличи производството си на този източник на енергия от 77 млн. тона годишно до 110 млн. тона.  ", "date": "2019.01.02", "title": "Катар напусна ОПЕК"}
{"url": "http://epicenter.bg/article/Makedoniya-premahna-ploskiya-danak/171999/7/0", "text": "Македония премахна плоския си данък. От 1 януари 2019-та година влезе в сила прогресивна данъчна скала, според която доходите над 90 хил. денара (около 2900 лв.) месечно ще се облагат с допълнителен данък от 8% или ще стане общо 18 на сто). За другите размерът остава 10%.  Властите настояват, че промяната ще засегне едва един процент от населението, но бизнесът недоволства.  Данъците върху капиталовите печалби, хазарта и доходите от наем пък се увеличиха до 15 на сто. В страната е въведен и лимит от само 1000 евро за плащанията в брой.", "date": "2019.01.02", "title": "Македония премахна плоския данък"}
{"url": "http://epicenter.bg/article/Papa-Frantsisk--Po-dobre-da-badesh-ateist--otkolkoto-litsemeren-hristiyanin/172000/7/0", "text": "Папа Франциск разкритикува днес лицемерите в Католическата църква, предаде ДПА и БТА.   \"Колко често виждаме позорното поведение на онези хора, които ходят на църква и са там ежедневно, но водят живот, в който мразят останалите или злословят за други хора\", каза той по време на общата аудиенция във Ватикана.   \"По-добре не ходете на църква: Живейте като атеисти\", призова папата онези богомолци, които не са искрени.   По време на аудиенцията папата прие членове на Кубинския национален цирк, посмя се с танцуващите артисти и повъртя футболна топка на показалеца си.", "date": "2019.01.02", "title": "Папа Франциск: По-добре да бъдеш атеист, отколкото лицемерен християнин (Видео)"}
{"url": "http://epicenter.bg/article/Romni--Dumite-i-deystviyata-na-Tramp-predizvikaha-uzhas-po-sveta/172004/7/0", "text": "Президентът на САЩ Доналд Тръмп разкритикува сенатора от американския щат Юта Мит Ромни, който е бивш кандидат за президент от Републиканската партия. Ромни публикува своя със статия за вестник \"Вашингтон пост\", в която нападна управлението на  настоящия президент. Там той пише, че Тръмп не е на равнището, което се изисква за президентския пост и предизвиква ужас по света.   В статията Ромни не е само критичен. Той похвали много от политиките на Тръмп, като например неговите данъчни реформи и назначаването на консервативни съдии във Върховния съд, но  пише и : \"С толкова разделена, възмутена и ядосана страна, лидерството на президента по отношение качествата на характера е абсолютно необходимо. И тъкмо в тази област са най-големите дефицити на сегашния президент.\" \"Светът също наблюдава\", добавя той и подчертава: \"Думите и действията на Тръмп предизвикаха ужас по света.\"Ромни посочва, че би подкрепил президента в политиките, които той сметне, че са в интерес на Юта и САЩ, но се противопоставя на действия, \"които предизвикват разногласия и които са расистки, сексистки, антиимигрантски, нечестни или разрушителни за демократичните институции\". Държавният глава призова сенатора да не бъде \"егоист\" и да подкрепи отпускане на средства от Конгреса за гранична сигурност. \"Започна се с Мит Ромни, толкова бързо... Въпросът е, дали той е егоист? Надявам се, че не е. Предпочитам Мит повече да се съсредоточи върху граничната сигурност и много други неща, където той може да е полезен. Аз извоювах голяма победа, а той не успя. Той трябва да е радостен за всички републиканци. Бъди екипен играч и печели\", написа Тръмп в \"Туитър\".", "date": "2019.01.02", "title": "Ромни: Думите и действията на Тръмп предизвикаха ужас по света"}
{"url": "http://epicenter.bg/article/Zeehofer-sled-atakite-na-migranti-v-Amberg--Te-tryabva-da-napusnat-stranata-ni/172009/7/0", "text": "След нападенията и побоя над граждани в Амберг, извършени вероятно от кандидати за убежище, вътрешният министър Хорст Зеехофер се обяви за по-строги правила за екстрадиране. По думите на лидера на ХСС подобни ексцесии не могат да бъдат търпени.  Пред „Билд“ Зеехофер споделя, че събитията в Амберг са го „разтърсили много“. „Ако мигранти, кандидати за бежански статут, извършват подобни насилствени действия, те трябва да напуснат страната ни. Ако сегашните закони не са достатъчни за това, те трябва да бъдат променени“, смята вътрешният министър, който щял да направи предложения в тази посока.  Четирима младежи нападнаха минувачи в Амберг по време на новогодишните празници, като най-малко 12 души бяха ранени. Четиримата са в следствения арест, като най-вероятно се касае за младежи от 17 до 19-годишна възраст от Сирия, Афганистан и Иран. ", "date": "2019.01.02", "title": "Зеехофер след атаките на мигранти в Амберг: Те трябва да напуснат страната ни"}
{"url": "http://epicenter.bg/article/Aleks-Aleksiev-po-makedonskiya-vapros--Nesashtesvuvasht-ezik-tarsi-izmislena-natsiya-/171974/11/0", "text": "Повечето езици, говорени в света, идват от другаде и това изглежда не безпокои никого. Милиони говорят английски като матерен език в САЩ, Канада, Австралия, Нова Зеландия и т.н., но досега на никой не му е хрумнало да нарече езика американски, канадски, австралийски и пр. Дори хора като ирландците, които имат причини да не са много доволни от начина, по които бяха третирани исторически от англичаните, едва ли мислят, че езикът им е друг освен английски.   Така е и в Латинска Америка, където езикът, които се говори най-вече не е нито аржентински, нито колумбийски, а испански- езикът, донесен от конквистадорите, макар и те да не са били особено нежни хора. В Европа има една малка и просперираща нация на име Швейцария, която от векове има четири официални езика, нито един от които не се казва швейцарски.   Всичко това е добре известно, но заслужава да се спомене отново, тъй като един кандидат за членство в Европейския съюз си е присвоил езика и голяма част от историята на един съсед в пълно противоречие на европейските демократични норми. Кандидатът се казва Македония или Северна Македония, ако влезе в ЕС. Въпросният език е български, за който македонският е един локален диалект, а историята е стандартната българска история до създаването на Югославия през 1945 г. Това, което наблюдаваме не е нищо друго освен откритата фалшификацията на историята на един член на ЕС и присвояването на неговия език. Всичко това е вече свършен факт и има доста хора, които вярват, че ако си затворим очите и Македония влезе в Съюза, той някак си ще цивилизова тази бедна балканска провинция. Други настояват, че ако България не обръща внимание на фалшификациите и обидите и направи всичко възможно да интегрира Македония икономически, нещата ще се подредят. Може би, но този тип поведение е причинил не малко войни в миналото и няма гаранция, че няма отново да го направи. Елементарният въпрос, който си струва да се зададе е защо македонските управници не могат просто да признаят, че езикът е български, както огромното мнозинство от експертите твърдят, и да си спестят всички тези главоболия.  За да отговорим на този въпрос трябва макар и накратко да влезем в трагичната история на Балканите. Преди това са необходими само няколко думи за българския език. Той е един от малкото езици в славянската фамилия, който е доста различен, което го прави труден за фалшифициране. Българският, както и македонският като негов диалект, е единственият славянски език, който е предложен (лингвистите го наричат аналитичен) което значи, че той е загубил падежите си. Освен това българският (и македонският) е единствен между славянските езици, в който пълният член се употребява като суфикс.  И така, какво точно стана на тази бедна балканска провинция, което да я накара да се държи по начин, който й обещава само неприятности. Това, което стана се нарича комунизъм и той изигра типичната си пагубна роля и в Югославия, и в България. В момента често се забравя, че преди да се скара със Сталин през 1948 г., Тито беше не по- малък тоталитарен сатрап (със своя собствен гулаг на Голи Оток) от \"вожда на народите\". Що се отнася до българските комунисти, те никога не са били нищо друго освен послушни лакеи на болшевишката партия. Самата Югославия, въпреки постоянните си претенции за ‘братство и единство’ винаги е била една доминирана от сърбите фалшива федерация, както стана кристално ясно, когато тя започна да се разпада след смъртта на Тито в 1980 г. За Македония сръбската доминация започна още по-рано, когато през февруари 1934 г. Коминтерна, наричан полу на шега \"съветското министерство за революция\" постанови, че съществува отделна македонска нация и език. Малко по-късно в Яйце, Босна, югославските комунисти (подпомагани от техните послушни на Москва български събратя) обявиха, че цяла Македония, включително нейните български и гръцки части ще бъдат включени в държава гарантирана от Съветския Съюз, с което те открито обявиха териториалните си претенции спрямо тези държави.  Тези процеси бяха ускорени решително след като Тито взе властта в Югославия след войната. Тито започна активна кампания за \"дебългаризация\" на Македония и сърбизацията на местната комунистическа партия с активната помощ на българските комунисти. Тази кампания беше придружена от активни мероприятия за сърбизацията на македонския език, включително премахването на характерни букви от българската азбука, узаконяването на напълно чуждата сръбска азбука (караджица), внедряването на типично сръбски словесни изрази и т.н. Паралелно с това, течеше активната дебългаризация на комунистическите кадри, масови чистки на културни дейци с българско съзнание и де факто окупацията на Македония от 30 000 предимно сръбски войници.  Крайният резултат на всичко това беше, че когато Югославия се срути след неуспешния опит на обвинения във военни престъпления Слободан Милошевич да я запази със сила, Македония беше напълно сърбизирана.   И лявото, и дясното от политическия спектър се опитаха да си извоюват някаква фалшива политическа легитимност посредством присвояването на българската история и език. Тези опити са обречени. Мнимите националисти в Скопие трябва да разберат рано или късно, особено след като бързо растящото албанско малцинство става все по-непримиримо, че без подкрепата на много по-голямата България, Македония няма бъдеще, независимо от това дали е член на ЕС или не. ", "date": "2019.01.02", "title": "Алекс Алексиев по македонския въпрос: Несъществуващ език търси измислена нация!"}
{"url": "http://epicenter.bg/article/Koshmarite--koito-mozhe-da-se-sbadnat-prez-2019-g-/171975/11/0", "text": "Жегата, излъчвана в атмосферата от климатичното явление Ел Ниньо, повишава световните температури, превръщайки 2019 г. в най-горещата година в историята. Разрушителният ефект върху природата отприщва наводнения, суши и горски пожари, води до масово бягство на хора от родните им места, недостиг на храна и разрушаване на съществуващите пазари на енергия и храни.     През 2018 г. сушата е довела до намаляване на добивите от пшеница в района на Черно море. Това е довело до напрежение на пазарите на зърно в Русия и Украйна и е засилило опасенията в целия свят, че руският президент Владимир Путин ще забрани износа на зърно. Той прави точно това - забранява продажбата на пшеница извън страната, заявявайки, че е по-добре запасите да се използват вътре в страната. Това води до понижаване на цената на хляба в Русия и ръст на цената му навсякъде другаде. Путин тайно праща още войници в Донбас, ожесточавайки конфликта със съперника си в производството на пшеница. Той продава на ниски цени оръжие на Турция, което стряска САЩ. НАТО започва да се разпада, след като турският президент Реджеп Ердоган започва да ограничава връзките си със Запада.   Армии започват да се събират около черноморските проливи, които са основният маршрут за износ на украинска пшеница към Близкия изток и Африка.   На среща на върха в ъв Вашингтон Тръмп хвали постъпката на Путин по забрана на експорта на пшеница - собственият народ е на първо място.   Заради руското ембарго и ниските добиви в световен мащаб, цените на пшеницата през юли вече надминават рекордите от 1974 г., достигнати заради арабското петролно ембарго. Някои държави не издържат на напрежението – липсата на ориз във Филипините води до улични бунтове, жестоко потушени от държавния глава Родриго Дутерте.   Гладуващите хора започват да напускат тези територии, а организациите по предоставяне на помощ предупреждават за хуманитарна катастрофа на фона на провалената реколта в Източна Африка.   Сблъсъци заливат улиците на Египет, който е най-големият вносител на пшеница, след като властите в Кайро опитват да намалят субсидиите за цената на хляба. Подобни притеснения, свързани с рязък скок на разходите, заедно с недоволството от отсъствието на свобода и справедливост, доведоха и до бунта през 2011 г.  Когато милиони бягащи от глада се насочват към ЕС, Турция отменя споразумението с Брюксел да ги държи на своя територия в замяна на милиарди евро. Европейските лидери свикват извънредна среща на върха, на която решават да затягнат контрола по външните граници.  Великобритания излиза от ЕС без сделка през март, за завист на целия континент. Популистите във Франция и Чехия обединяват усилия, за да сложат край на Шенгенската зона. А Италия започва да по-сеиозно да обмисля дали въобще да не напусне ЕС. Всички националисти настояват за засилване на граничния контрол, а на изборите за Европейски парламент през май те стават силно малцинство.  Австралия отблъсква нова вълна бежанци, идващи по море, депортирайки ги в родните им държави, след като островните центрове се препълват. Япония снабдява бежанците с храна по въздушен мост, но не приема никого на своя територия. Опасявайки се от спекулации с храните, правителството е натрупало известни запаси. Китай, който от средата на 2018 г. разчита на Бразилия да го снабдява със соя, се оказва въвлечен в ожесточаваща се търговска война със САЩ. Не помага това, че президентът Си Дзинпин засилва риториката по отношение на Тайван, който Китай смята за част от своята територия.   Пирати започват да тероризират ключовите търговски пътища в Южнокитайско море, което дава повод на президента Си Дзинпин да нахлуе в спорните води.  Напрежението между богатия Сингапур и бедните му съседи Малайзия и Индонезия расте. Островът може да си позволи по-скъпите храни, но се изправя пред опасността Малайзия да ограничи доставките на вода.    Дъждовете, предизвикани от Ел Ниньо, водят до рекорден добив на зърнени култури в Северна Америка и до разширяване на \"пояса на царевицата\" в Канада. \"Американските фермери са най-великите в света\", провиква се Тръмп на шумен митинг в Айова една година преди неговата кандидатура за втори мандат като президент да бъде издигната.  Производителите на САЩ, които вече имат сериозен запас от соя и очакват рекордна реколта царевица, се готвят отново да станат №1 на световния пазар на храни. Но много разорени страни обаче не могат да си позволят цените им.   Канада се намесва и снабдява бедстващи държави със стоки за милиарди. Очаква се премиерът Джъстин Трюдо да спечели Нобелова награда, след като бива преизбран, без да срещне сериозна съпротива.   Инфлацията прояжда американската икономика, след като повишените цени навсякъде в света засягат и продажбите на местна почва. Много потребители, особено поддръжниците на Тръмп, приемат местните храни за национално съкровище, предназначено само за тях. Фермите очакват скок в износа и рекордни доходи, но Тръмп отправя патриотични призиви в туитър и подписва указ политиката за храните също да мине под надслова \"Америка на първо място\".  Забраната за износ обаче идва и с финансова помощ в размер на 50 млрд. долара за фермерите, три пъти повече от това, което са получили през 2018 г. Фермерите печелят, но данъкоплатците губят.  ", "date": "2019.01.02", "title": "\"Блумбърг\": Гид на песимиста за  2019 г. - пожари, наводнения и хаос"}
{"url": "http://epicenter.bg/article/Zhorzheta-Pehlivanova--Pregrashta-li-Amerika-natsionalizma-/172006/11/0", "text": "Политиките в Американския континент се завъртяха и смениха стратегията си на 180 градуса с избирането на президентите Тръмп (САЩ), Лопес Обрадор (Мексико) и Болсонаро (Бразилия). Идеологическата близост на Бразилия и САЩ се сблъсква с недоверието на Мексико, но същевременно и с необходимостта да се разбират помежду си.    Един необичаен триумвират, едно равновесие с Вашингтон, главният фар, на който Жаир Болсонаро се надява да бъде любимецът-съдружник. Но Болсонаро се опасява, че от непосредствената близост на Мексико до САЩ и от по-опитния политик Андрес Мануел Лопес Обрадор Бразилия може да остане изолирана от своя северен съсед. Болсонаро пропуска и един друг фактор - все по-голямото присъствие на Китай в региона, което може да завърши с поканата му като  външен участник в края на играта с тримата лидери.  В общи линии махалото се накланя все повече към крайно дясното. Все пак гигантът Мексико прави изключение. Триумфално бившият кмет на Мексико Лопес Обрадор през юли 2018 бе избран за държавен глава и за първи път от много време лидер на левицата е президент, докато в Бразилия и в Колумбия се отиде още по-надясно в избора на президентите.    Президентът от Белия дом  заяви, че ще направи „големи неща“ с новия си съсед, мексиканският президент, който встъпи в длъжност преди месец, на 1 декември 2018 г. Мексиканецът бе по-обран в обещанието си, заявявайки, че няма намерение да се конфронтира със своя северен съсед. Формата им да правят политика, маниерите и жестовете, които толкова имат значение в това време, не се различават много, въпреки идеологическите им различия. И двамата са внимателни в изказа като съседи. Въпросът, обаче, с мигрантската криза заплашва да стопира бъдещата съвместна дейност на тази несигурна дружба Тръмп - Обрадор. Тръмп всеки ден се сблъсква с проблеми и е напрегнат за финансирането на граничната стена между Мексико и САЩ, негово изборно обещание, което досега не е изпълнил, за да пресече потока кервани латиноамериканци, които постоянно се опитват да влизат нелегално, въпреки ограниченията. Мексиканското правителство, убедено че атаките ще стигнат до „in crescendo“ през следващите месеци с наближаване кампанията за преизбирането на Тръмп, комбинира прагматизъм с равнодушие. Необходима е икономическата помощ от САЩ за развитие на тези амбициозни програми на южната граница, което да допринесе за решаване на мигрантската криза.   В идеологическото преподреждане на региона, ако има основание някой, който да се намеси и вдигне ръка, то това е новият бразилски ръководител. Успехът на крайнодесния Болсонаро постави на една линия идеологически най-голямата страна на Латинска Америка до най-голямата световна сила от другия край на континента. Ако не беше Канада между тях, на картата щеше да има един изроден огромен сандвич на крайнодесен популизъм, който от друга страна без спирачки да залее и целия свят.   Лула, който от април 2018 г. е в затвора, е именно този, който създаде съюзите във външната търговия и индустрия със страните от южната част на континента, под петролния чадър на Венецуела при Уго Чавес и отдалечи до известна степен Бразилия от САЩ. Именно Болсонаро претендира да се превърне в главен съюзник на Тръмп в замяна на страните от южната част на континента, както в икономически, така и в идеологически план.  Новият бразилски президент иска да се издигне като посредник на Белия дом в южноамериканските конфликти. За да покаже колко е активен, той стигна дотам, че се обяви за смяна на режимите в Куба и Венецуела. Тази тема е била централната именно по време на срещата на Болсонаро с Джон Болтън по време на визитата му в Бразилия, преди Болтън да напусне поста съветник по националната сигурност на Белия дом. Болсонаро, който сметна, че е на политическо ниво с Тръмп, претендира да намали икономическото влияние на Китай, главен търговски партньор в Бразилия, въпреки че заплахите за възможна репресия на Пекин са стигнали до южноамериканския гигант. Т. н. „търговски стар враг“ на САЩ е призван да играе важна роля в латиноамериканската геополитика. През последните години азиатският гигант успя да формира блок от страни (които изоставиха своите традиционни отношения с Тайван и отвориха широко вратите на региона с Китай, специално в Централна Америка) със слабо икономическо развитие, но от значение стратегически. Коста Рика, Доминиканската република, Панама и Ел Салвадор образуват новата група-съюзници на Пекин в Система за интеграция в Централна Америка (SICA). Все по-голямото китайско присъствие в центъра на континента не смущава тези страни, ако Мексико реши да отвори по-широко вратите си към азиатския гигант. Но ще бъде една от най-рисковите игри, ако Тръмп даде заден ход на обещанието за инвестиции на границата със съседната страна, защото този нов алианс ще удари и Тръмп, но също и Бразилия. Ричар Лапер, един от известните експерти по Южна Америка е на мнение: “В много посоки движението Болсонаро е доста подобно с това на Доналд Тръмп за Белия Дом. Считам, че Болсонаро ще се опита да бъде харесан и близък с американците. Проблемът, обаче, който има Бразилия е, че е зависима изключително от своите икономически отношения с Китай”. Френският ежедневник“Монд” в уводна статия е по-краен:  “С избора на Жаир Болсонаро, носталгик по военната диктатура в Бразилия, 1964-1985, Бразилия се присъединява към вече дългата листа от страни, които са в национал-популизма. Бразилия избра президент расист, привърженик на сексизма и мизогинията, на мъченията и изтезанията, хомофоб. Бившият парашутист, който никой не предполагаше, че може да стигне до властта. Болсонаро е първият военен, който става президент след Гаспар Дутра през 1946 г. Военният Дутра се прочува с командването на репресиите срещу комунистическото въстание през 1935 г. и 1937 става министър на войната, маршал и създава добри отношения със страните от Оста. А като президент от 1946 г. той прокарва декрета, с който изважда Бразилската комунистическа партия извън закона и скъсва отношенията с Източна Европа и Съветския съюз...”   Преди Болсонаро в Южна Америка дясната вълна заля Чили със Себастиан Пинера, Маурисио Макри в Аржентина и Иван Дуке в Колумбия. Но левицата, въпреки опитите да бъде изтласкана от  Американския континент, проби в Мексико с избора на Лопес Обрадор и не позволи крайната десница да завладее третия гигант.  Такъв е случаят в Бразилия – този, който вкара в затвора през април 2018 кандидат-президента Лула в навечерието на президентските избори с обвинение за корупция без доказателства, но за да се даде въздух на ултрадесния кандидат Болсонаро, който по рейтинг бе на двадестина проценти зад Лула, днес е в правителството на Болсонаро като министър на правосъдието на Бразилия -  политически тъмни и нечисти ходове.  Извън вербалната му реторика, 63-годишният Болсонаро не подбира речника си, нито расизма към индианските общности, коренното население главно в резерватите в Амазония, обижда жени-политици и е убеден, че жената е да услугва на съпруга си и децата. Болсонаро има култ към оръжието и с декрет е обещал да позволи на бразилците свободно да имат оръжие. Самият той се определя като “химически чист екстремно десен”, обявявайки се против “престъпниците” и “червените”, слагайки равенство между тях. Ако Болсонаро не успее да има мнозинство в Парламента, той е обречен да управлява само с декрети.  Преди Коледа Болсонаро заяви:   А в туитър написа: „Една от целите ми е да извадя Бразилия от този марксистки боклук, който се е загнездил в нашите учебни институции...“  Във встъпителната си реч за международните съюзи, в които Бразилия е главен фактор, Болсонаро заяви, че е резервиран към съюзите като Меркосур и смята да освободи страната от „идеологическите свръзки и съюзи“, в които е вкарана по времето на Лула и Дилма. При изключително строги мерки за сигурност, в отсъствие на конгресмените от левите партии и движения , които бойкотират избора му, Болсонаро положи клетвата си за президент. Пред няколко президенти от съседните страни, но с ярко присъствие на държавния секретар М. Помпео, десните премиери Натаняху и Орбан на Израел и Унгария, Болсонаро стана 38-ия президент на държавата-гигант с 209 милиона жители и влезе в президентския дворец Планалто.  Новият бразилски президент направи показно шоу-встъпване във власт на краен националист, развявайки бразилското знаме по време на речта си, обещавайки да ликвидира корупцията и идеологическото иго в Бразилия. Той смеси Господ с национализма. Господът на Болсонаро не вижда, че в Бразилия е имало диктатура, че са измъчвани, изтезавани и убити хиляди бразилци. Неговият Господ смята  левицата, комунизмът и марксизмът за изчадия на дявола. Опиянените бразилци мислят, че Господ е бразилец. Дано опиянението им не стигне дотам, че Господ им е изпратил Болсонаро за президент и изтрезнеят скоро.", "date": "2019.01.02", "title": "Жоржета Пехливанова: Прегръща ли Америка национализма?"}
{"url": "http://epicenter.bg/article/Evrostat--Evropeytsite-harchat-po-130-mlrd--evro-godishno-za-alkohol/171960/4/0", "text": "Европейците харчат по 130 млрд. евро годишно за алкохол, България е по средата на класацията, сочат данни на Евростат, цитирани от БНР. Българските домакинства дават по 1,7 процента от общите си разходи за алкохол, сочат данни на европейската статистическа служба Евростат. Това нарежда страната ни на 15-о място сред всички 28 държави-членки на Европейския съюз.  Според най-новото проучване на Евростат разходите на европейските домакинства за спиртни напитки са както у нас - средно по 1,6 на сто. Това е близо 130 милиарда евро годишно.  Най-много за алкохол харчат домакинствата в Естония, Латвия и Литва – съответно 5,2, 4,9 и 4 на сто от общите си разходи. Веднага след балтийските държави се нарежда Полша с 3,5 %.  На другия полюс са Испания, Гърция и Италия, сочат данните на Европейската статистическа агенция с под 1 % от общите разходи.  От 2007 до 2017 разходите на българските домакинства за спиртни напитки са намалели значително – от 3 на 1,7 %. Разходите за алкохол на европейските домакинства през този 10-годишен период остават стабилни, а нй-голямо нарастване е регистрирано в Румъния – от 2,3 % през 2007 до 2,7 през 2017.  ", "date": "2019.01.02", "title": "Евростат: Европейците харчат по 130 млрд. евро годишно за алкохол"}
{"url": "http://epicenter.bg/article/Danachnata-kampaniya-zapochva-ot-10-yanuari-i-shte-prodalzhi-do-kraya-na-april/171969/4/0", "text": "Данъчната кампания тази година започва от 10 януари. Отлагането на старта е заради промени в законодателството.   Декларациите за доходите на физическите лица могат да бъдат подадени най-рано на тази дата както по електронен път, така и на място в офисите на НАП, съобщи bTV.   Данъчната кампания ще продължи до края на април. Отстъпка от 5% за ранно деклариране и плащане на данъците има за тези, които подадат декларациите си онлайн до края на януари.", "date": "2019.01.02", "title": "Данъчната кампания започва от 10 януари и ще продължи до края на април"}
{"url": "http://epicenter.bg/article/Balgariya-e-noviyat-rotatsionen-predsedatel-na-Organizatsiyata-za-chernomorsko-ikonomichesko-satrudnichestvo/171972/4/0", "text": "България е новият ротационен председател на Организацията за черноморско икономическо сътрудничество (ЧИС) за първите шест месеца на 2019 г. Ротационното председателство на ЧИС, която е най-представителната и институционално развита организация в Черноморския регион, е обвързано с редица отговорности от българска страна, съобщиха от МВнР.   Под мотото „Море от възможности“ Българското председателство ще работи за развитието на ЧИС като проектно-ориентирана организация.   Специален акцент ще бъде поставен върху сътрудничеството в областите на културата, транспорта и опазването на околната среда. Председателството ни ще работи също за задълбочаване на бизнес контактите между страните от региона, но и за по-нататъшното засилване на синхрона в работата на ЧИС и неговите специализирани органи. Те включват Парламентарната асамблея на ЧИС (ПАЧИС), Черноморската банка за търговия и развитие (ЧБТР), Международния център за черноморски изследвания (МЦЧИ) и Съвета на бизнес средите.   Друг приоритет на председателството ни е да се продължат процесите за реформиране и адаптиране на организацията към съвременните предизвикателства.   В същото време България ще работи и за насърчаване на пълноценното взаимодействие между Европейския съюз и ЧИС. Цел на Българското председателство е залегналите в календара за първата половина на 2019 г. прояви да допринесат за успешното изпълнение на Икономическия дневен ред на ЧИС. Успешното провеждане на председателството, което ще бъде четвърто за страната ни, ще допринесе за активизиране на регионалната външна политика на България. Това е в съзвучие с един от националните ни външнополитически приоритети – развиване на активни отношения с държавите от широкия Черноморски регион.   ЧИС е създадена през 1992 г., като България е сред 11-те учредителки. Днес в Организацията освен нас членуват още Албания, Армения, Азербайджан, Грузия, Гърция, Молдова, Румъния, Русия, Сърбия, Турция и Украйна.", "date": "2019.01.02", "title": "България е новият ротационен председател на Организацията за черноморско икономическо сътрудничество"}
{"url": "http://epicenter.bg/article/Prof--Dimitar-Ivanov--Pravitelstvoto-nyama-yasna-programa-kakvo-shte-pravi-do-kraya-na-mandata/171987/4/0", "text": "Светът през 2018 г. стана доста сложен, неприятен, бих казал, доминиран от националистични чувства, протекционизъм, силни геополитически  напрежения, горещи социални недоволства. Това заяви проф. Димитър Иванов в интервю за предаването \"12+3“ на БНР. Всичко това създава една изключително тежка инвестиционна, икономическа и политическа среда, която по оценката на всички уважавани икономически международни институции като МВФ, Световна банка, ЕЦБ – сочат, че настъпва период на минимум две-три години  намаляване на “глобалния растеж“, което няма как да не се отрази и върху нас. По последни данни се очертава за 2019-а година глобалният растеж да се намали до 2,9%.  „Очаква се рецесия може би във втората половина или края на 2019-а или в 2020-а година“, каза още той. „Намалява растежът също така в Европа, в еврозоната. Вижте, ние се намираме в ЕС, а самият той се намира в една ситуация на абсолютна необходимост да се случи дълбока трансформация на всички европейски институции и политики. Считам, че даже ще се стигне до реструктуриране  на конституционния договор на ЕС“.         Проф. Иванов коментира и тежката ситуация около договора за Брекзит във Великобритания.  „Една мъгла на политическа несигурност в момента съществува. Разбира се, Тереза Мей каза, че без сделка е далеч по-добре, отколкото лоша сделка“. Така той коментира въпроса доколко Брекзит може да „разтресе“ Европа. „България днес се събужда с едни добри новини. Тази сутрин с редица социални привилегии, гласувани с бюджет 2019 година. С увеличение на  заплатите на работещите в бюджетната сфера. С увеличение на минималната работна  заплата. С увеличение на заплатите на учителите“, каза още Иванов. Данните за четвъртото тримесечие още не са излезли, но  отсега мога да кажа, че в икономически план годината няма да бъде лесна. Считам, че ще има забавяне на растежа ни и ако той достигне 3% за 2019 г., това би  било добре“.  „Българинът трябва да бъде много внимателен за джоба си. Аз считам, че в тази година на преоценка и контрол-мониторинг на основните банки в  страната, колкото и да не ми се иска да го кажа, трябва да го кажа - кешът остава едно от най-сигурните места за съхраняване на парите. Особено когато ние не знаем кои банки ще се очертаят като стабилни“, каза той по отношение на това как средният българин ще усети увеличението на доходите. Българските домакинства ще бъдат значително по-затруднени тази година да вземат кредити заради засилената рестрикция към ефективността, към проверката на платежоспособността при вземането на тези кредити\", допълни още той.  Правителството няма ясна програма какво ще прави от тук до края на мандата. Независимо от разписаната програма, с която спечелиха изборите. „Управлението на икономиката в страната е от ден за ден“, коментира Димитър Иванов дали ще издържи правителството. „Този бюджет, който гласува тези реверанси, не даде никакъв отговор на въпроса – кои са основните двигатели на икономическия растеж за 2019 година“. ", "date": "2019.01.02", "title": "Проф. Димитър Иванов: Правителството няма ясна програма какво ще прави до края на мандата"}
{"url": "http://epicenter.bg/article/Problemi-s-e-vinetkite--Na-mnogo-mesta-terminalite-v-benzinostantsiite-ne-rabotyat/171993/4/0", "text": "За масови проблеми с новите системи за закупуване на електронни винетки, съобщи bTV.   Новата електронна система трябваше да заработи още от 1 януари.   След сигнали на зрители, проверка на няколко от големите бензиностанции показа, че нито една от машините не работи – някои поради липса на хартия, при други се изписва грешка при опит за плащане, а трети не функционират изцяло.   Валентин Петров трябва да пътува извън града рано сутринта. По закон му е необходима винетка. От 1 януари може да се закупи само електронна. Оказва се обаче, че терминалите в много бензиностанции не работят. „Сега съм тръгнал. Обиколил съм 7-8 бензиностанции, нямат хартия, не работят, не мога да си купя”, каза той.   Според него системата не функционира правилно, а хора като него, на които тепърва им предстои да закупят винетки, са ощетени.   Наистина винетка не може да бъде купена, установи проверка. При опит за извършване на плащане например се получава неколкократно отказ от системата.   Именно техническите проблеми спират някои шофьори вместо класическите стикери да ползват новите е-винетки.   В същото време, председателят на АПИ инж. Светослав Глосов заяви, че проблем със системата няма.   „Системата наистина е нова, възможно е някъде да има технически грешки, но това не значи, че се е сринала”, коментира той.", "date": "2019.01.02", "title": "Проблеми с е-винетките: На много места терминалите в бензиностанциите не работят"}
{"url": "http://epicenter.bg/article/KZK-otnovo--quot-otryaza-quot--Ginka-Varbakova/171995/4/0", "text": "Комисията за защита на конкуренцията отказа да направи нова оценка на сделката между ЧЕЗ и \"Инерком\" на Гинка Върбакова, съобщава \"Банкеръ\".   КЗК няма да направи ново производство за концентрация на енергийния пазар заради делото във Върховния административен съд. Това е видно от решение на антимонополната комисия, публикувано преди дни на нейната интернет страница.   \"Наличието на висящ съдебен спор и с цел избягване на противоречието между съдебни и административни актове, определя невъзможността на Комисията да се произнесе в рамките на своята компетентност по нотифицираната сделка за придобиването на пряк едноличен контрол от \"Инерком България\" ЕАД върху предприятията от групата на ЧЕЗ а.с. в България\", пише в определението на КЗК, публикувано на сайта й на 27 декември 2018 г.  Комисията \"спира производството до окончателното приключване на съдебния спор, иницииран с административно дело по описа на Върховния административен съд\". Самото дело е насрочено за 14 май 2019 година. Трудно е и изобщо да се прогнозира кога магистратите ще вземат решение по казуса.  Първата оценка за концентрация, извършена от КЗК преди няколко месеца, приключи с блокиране на покупко-продажбата между \"Инерком\" на Гинка Върбакова и ЧЕЗ. Тогава антимонополната комисия установи, че Върбакова ще има господстващо положение на пазара на фотоволтаици, ако придобие активите на чешкото дружество у нас. И двете страни обжалваха това решение пред ВАС.  Последва формално преструктуриране във фирмите на Върбакова.   Дружествата производители на електрическа енергия от фотоволтаични централи бяха премахнати от портфолиото на \"Инерком\". Самата тя напусна управлението на дружествата \"Евро бетон\", \"Улер 2009\", \"Еко-строй инженеринг\", \"Диана хънт\", \"Риал Стейтс\" и \"Солар грийн енерджи\". Това й се стори достатъчно основание да поиска нова оценка от страна на антимонополистите.   Но за трети път Гинка Върбакова получи отказ от КЗК за откриване на повторно производство.  Засега остава неизяснен и въпросът с финансирането на сделката, оценена на 320 млн. евро. Сътрудниците на Гинка Върбакова периодично съобщават за \"подкрепа от глобални инвестиционни банки\", но нито една финансова институция не е потвърдила това.  Не се ли нареди \"пасиансът\", централата в Прага изразява готовност да започне преговори за продажбата на \"ЧЕЗ България\", \"ЧЕЗ Разпределение България\", \"ЧЕЗ Електро България\", \"ЧЕЗ Трейд\", \"Фри Енерджи Проджект Орешец\" и \"Бара Груп\" с втория класиран претендент - India Power. \"Инерком\" и Върбакова пък могат да се простят с 5 млн. евро банкова гаранция.  ", "date": "2019.01.02", "title": "КЗК отново \"отряза\" Гинка Върбакова"}
{"url": "http://epicenter.bg/article/Rabotodateli--naeli-rabotnitsi-bez-trudov-dogovor--nyama-da-uchastvat-v-obshtestveni-porachki/171996/4/0", "text": "Без право да участват в обществени поръчки в срок от 3 години остават работодатели, които са допуснали полагане на труд от работници и служители без сключен с тях и регистриран в НАП писмен трудов договор, дори ако са заплатили наложената санкция. Срокът започва да тече от датата на влизане в сила на наказателното постановление, дори ако са платили наложената за нарушението санкция.   Според Закона за обществените поръчки (ЗОП) този вид нарушения на Кодекса на труда, освен че са основание за задължително отстраняване от обществена поръчка, не подлежат на изчистване, съобщиха от инспекцията по труда.   Причината е, че не е възможно да се отстранят със задна дата вредните последици за наетите лица в следствие на загубата на трудовите и осигурителните права за периода, през който те са полагали труд без трудов договор. В този смисъл ИА ГИТ не може да издаде удостоверение за липса на нарушение срещу доказателства за платена санкция, за каквото настояват работодатели.   Не подлежат на отстраняване и нарушенията, свързани с наемане на непълнолетни лица без разрешение от Инспекцията по труда, както и на незаконно пребиваващи на територия на Р България чужденци.   Възможността за доказване на надеждност чрез отстраняване на нарушението е регламентирана в чл. 56, ал. 1, т. 4 от ЗОП. Такава е предвидена само за нарушения, свързани със заплащането на труда, тъй като след изплащане на забавените възнаграждения се счита, че вредните последици от него са отстранени.   Нарушенията на Кодекса на труда, основание за задължително отстраняване от обществена поръчка, са регламентирани в чл. 54, ал. 1, т. 6 от Закона за обществените поръчки.   Всеки работодател може да заяви и да получи необходимите му удостоверения за удостоверяване на обстоятелства по ЗОП и други нормативни актове по електронен път с електронен подпис веднага, независимо от работното време на администрацията чрез внедрена от ИА ГИТ система.   Системата генерира уникален код за достъп, който се отпечатва върху удостоверението и гарантира неговата автентичност вместо мокър печат и подпис. Чрез кода всеки възложител на обществена поръчка може да провери дали предоставеното от изпълнителя удостоверение е достоверно.   Възложителите нямат основание да не приемат удостоверения, издадени по електронен път, т.е. през системата, която е разработена съгласно правилата за предоставяне на административни услуги по електронен път.", "date": "2019.01.02", "title": "Работодатели, наели работници без трудов договор, няма да участват в обществени поръчки"}
{"url": "http://epicenter.bg/article/Tiyneydzhar-ubi-bashta-si-sled-semeen-skandal/171964/3/0", "text": "Служители на ОДМВР – Варна работят по случай на извършено тежко криминално престъпление в село Осеново. На 1 януари т. г., около 18.30 часа, е постъпил сигнал за това, че след възникнал семеен скандал, непълнолетно момче е извършило убийство. Жертвата е 42-годишният му баща. Това съобщиха от ОДМВР – Варна.   По случая е образувано досъдебно производство. Материалите са докладвани на дежурен прокурор от Окръжната прокуратура във Варна, като под негово ръководство е започнато следствено дело.   Работата по документиране и доказване на престъплението продължава.", "date": "2019.01.02", "title": "Тийнейджър уби баща си след семеен скандал"}
{"url": "http://epicenter.bg/article/MVR-obyavi-aktualnite-smetki--po-koito-se-plashtat-patnite-globi/171979/3/0", "text": "Главна дирекция „Национална полиция“ уведомява гражданите, че от 1 януари 2019 г.          Сметката, по която се плащат  ), не е променяна.       Средствата се превеждат на името на Фонд за безопасност на движението.   .   От 1 януари 2019 г.  , се заплащат по сметка       Средствата се превеждат на името на Гаранционен фонд.     .     При заплащане на дължими глоби за извършени нарушения на Закона за движението по пътищата е необходимо да се изпълнят следните условия:   І. С един   да се заплати едно задължение. ІІ. Задължението се заплаща наведнъж в пълния му размер (или с посочената отстъпка, ако е електронен фиш). ІІІ. В платежния документ задължително коректно трябва да бъдат попълнени следните данни:   За фиш/електронен фиш:   1. Серия и номер на фиша, дата на издаване. 2. Точен размер на глобата. 3. Име, презиме, фамилия (наименование на фирма) на задълженото лице (независимо от вносителя на глобата). 4. ЕГН/ БУЛСТАТ на задълженото лице. 5.  , по която трябва да постъпят средствата, като сметката е тази, посочена във фиша.  ", "date": "2019.01.02", "title": "МВР обяви актуалните сметки, по които се плащат пътните глоби"}
{"url": "http://epicenter.bg/article/Balgariya-i-SASht-prodalzhavat-satrudnichestvoto-si-po-opazvaneto-na-kulturni-tsennosti/171970/2/0", "text": "Кабинетът \"Борисов 3\" проведе първото си заседание за 2019 година. Ето част от решенията, които взеха министрите:   Министерският съвет одобри проект на Меморандум за разбирателство между Правителството на Република България и Правителството на Съединените американски щати относно налагането на ограничения върху вноса на категории археологически материали и етноложки материали от Република България.  Настоящият документ се предвижда да замени подписания през 2014 г. Меморандум за разбирателство между България и САЩ относно налагането на ограничения върху вноса на категории археологически и църковно-етноложки материали.  Подготовката за сключването на новия меморандум е във връзка с прилагането на чл. 9 от Конвенцията относно мерките за забрана и предотвратяване на незаконен внос, износ и прехвърляне на правото на собственост на културни ценности, както и представлява общ интерес за двете страни.    Правителството одобри за член на Комисията по прозрачност по Закона за лекарствените продукти в хуманната медицина Лора Гурмева като представител на Българския лекарски съюз. До сега тези функции изпълняваше Цветозар Младенов.  Лора Гурмева е завършила Софийски университет „Св. Климент Охридски“, където придобива магистърска степен по специалност „Право“, специализация „Правораздаване“ и „Публична администрация”. Също така има магистърска степен по „Българска филология“ към Софийски университет „Св. Климент Охридски“. Вписана е в Софийската адвокатска колегия. В периода 2004 - 2010 г. е работила като помощник адвокат в адвокатски кантори. От 2010 г. до 2012 г. е инспектор в Инспектората на Министерство на здравеопазването, а в периода 2012-2015 г. е юрисконсулт в Националния център по обществено здраве и анализи. От 2016 г. до момента практикува самостоятелно като адвокат в областта на търговското, облигационното, трудовото и медицинското право.  На мястото на Ваня Илиева - представител на Националната здравноосигурителна каса, се определя Ваня Тонева. Тя е завършила Бургаски свободен университет, където придобива магистърска степен по специалност „Право“. Има и магистърска степен по специалност „Счетоводство и контрол“ към Университет за национално и световно стопанство. В периода 2001 -2006 г. е заемала длъжността „Младши юрисконсулт“ в Областна администрация - Стара Загора, а от ноември 2006 г. до февруари 2007 г. е заемала длъжността „Старши експерт – юрисконсулт“ в Министерство на икономиката и енергетиката. Ваня Тонева също така е заемала длъжността „Старши финансов  инспектор“ в Агенция за държавна финансова инспекция, а от декември 2007 г. до декември 2016 г. е заемала длъжността „Главен юрисконсулт“ в Министерство на регионалното развитие и благоустройството. От януари 2017 г. до момента заема длъжността „Главен юрисконсулт“ в Националната здравноосигурителна каса. На мястото на Нели Таринска като представител на Министерството на здравеопазването се предлага Цветозар Младенов. Той е възпитаник на Софийския университет „Св. Климент Охридски“, където придобива магистърска степен по специалност „Право“, специализация „Правораздаване“. Също така има магистърска степен по „Обществено здраве и здравен мениджмънт“ към Медицински университет - София и магистърска степен по специалност „Публична реч“ към Националната академия за театрално и филмово изкуство „Кръстьо Сарафов“. Адвокат Младенов е вписан в Софийската адвокатска колегия. Работил е като сътрудник в търговски дружества и адвокатска кантора, а в момента практикува самостоятелно като адвокат в областта на търговското, облигационното, застрахователното и медицинското право и медиацията. От 2016 г. до момента е член на Комисията по прозрачност.    Правителството одобри българската позиция за заседанието на Съвет „Общи въпроси“, което ще се проведе на 8 януари в Брюксел. Румънското председателство на Съвета на ЕС ще представи приоритетите си за периода 1 януари - 30 юни 2019 г. Ще разпространи и информация за организирането на преговорите по следващата Многогодишна финансова рамка на ЕС. Съвет „Общи въпроси“ ще обсъди представения на 5 декември Съвместен план за действие относно дезинформацията с цел осигуряване на решителен, всеобхватен и координиран европейски отговор на заплахите, произтичащи от разпространяването на умишлена, широкомащабна и систематична дезинформация. Румънското председателство ще представи актуалното състояние на законодателните актове, които следва да бъдат финализирани преди края на настоящия мандат на Европейската комисия и на Европейския парламент. Министерският съвет одобри също така резултатите от три заседания на Съвета на ЕС, проведени през декември в Брюксел. На 4 декември в рамките на Съвета на ЕС по икономически и финансови въпроси (ЕКОФИН) беше проведен публичен дебат по директивата за данъка върху цифровите услуги и бяха одобрени резултатите от проведените тристранни диалози с Европейския парламент относно пакета за намаляване на риска в банковия сектор. Председателството представи доклад за напредъка по изграждането на Европейска схема за гарантиране на депозитите. В контекста на Европейския семестър за 2019 г. Европейската комисия представи Годишния обзор на растежа за 2019 г., Доклада за механизма за предупреждение за 2019 г. и Препоръка относно икономическата политика на еврозоната. Министрите направиха преглед на постигнатия напредък в изпълнението на плана за действие за справяне с необслужваните кредити в Европа въз основа на съобщение на ЕК.  Съветът на ЕС по транспорт, телекомуникации и енергетика проведе заседание на 3 и 4 декември във формат „Транспорт“ и „Телекомуникации“. Основна тема в първия формат бе Пакетът за мобилност. В рамките на Съвета се проведе и Четвъртата Дунавска министерска среща. В областта на телекомуникациите Съветът прие частичен общ подход относно Програмата „Цифрова Европа“ за следващия програмен период 2021 -2027 г. Комисията представи информация за актуалното състояние на Единния цифров пазар и обяви, че към датата на провеждане на Съвета, от общо 30 законодателни предложения от Стратегията за единния цифров пазар, 19 от тях вече са договорени между съ- законодателите. Заседание на Съвета на ЕС по заетост и социална политика се състоя на 6 декември. По време на форума бе постигнат Общ подход по Директивата относно канцерогените и мутагените по време на работа (трети пакет). Друга обсъдена тема беше Регламентът за създаване на Европейски орган по труда. Австрийското председателство представи и два доклада за напредъка - по Регламента относно Европейския фонд за приспособяване към глобализацията и по Директива за равното третиране. По време на заседанието Председателството представи проект на Препоръка относно достъпа на работниците и самостоятелно заетите лица до социална закрила.    Консулството на Чешката република във Варна става почетно генерално консулство, а неговият ръководител - чешката гражданка Зденка Боевова, става почетен генерален консул. Това реши правителството на днешното заседание.  Промяната в консулския клас е мотивирана от оценката за работата на г-жа Боевова, както и от многобройните й заслуги за развитието и задълбочаването на отношенията между Република България и Чешката република в различни области.  Почетното генерално консулство е с консулски окръг, обхващащ областите Добрич, Варна и Бургас.    Правителството предлага на Президента на Република България да издаде указ за награждаване на проф. д-р Цекомир Воденичаров, дмн, с орден „Св. Св. Кирил и Методий“ огърлие за значимия му принос в областта на медицинската наука и в утвърждаването на факултетите по обществено здраве в системата на висшето образование в Република България.  Проф. Воденичаров е роден през 1949 г. в гр. София. През 1973 г. завършва с пълно отличие медицина в Медицински университет - София. През 1979 г. придобива специалност по социална медицина. През 1980 г. е кандидат на медицинските науки, а през 1989 г. доктор на медицинските науки. Избран за доцент и зам.-декан на Медицински факултет при Медицински университет - София; ръководител на Секция по медицинска етика в Катедра по социална медицина на Медицински факултет - София. През 1995 г. е избран за професор в Медицински университет - София. Ръководител на Катедра по социална медицина и здравен мениджмънт на Медицински факултет София. Преминава през множество специализации и курсове в чужбина. През 2001 г. проф. д-р Воденичаров е избран за Декан на създадения от него Факултет по обществено здраве към Медицински университет - София, където въвежда и утвърждава теорията и практиката на новото обществено здраве в България. По негова инициатива е подпомогнат процесът по създаването и на други факултети по обществено здраве в страната. Активна е и ролята му в процеса по установяване и изграждане на международното сътрудничество на Факултета по обществено здраве, чрез контакти с водещи академични структури в областта на общественото здраве.  Автор е на повече от 300 публикации и 12 монографии. Под научното му ръководство през годините защитават докторски дисертации и дипломни работи стотици утвърдени през годините здравни политици и мениджъри.  Носител е на високи призове и отличия за постигнати научни, експертни и обществени постижения като „Златен Хипократ“, „Златна Панацея“ и др. ", "date": "2019.01.02", "title": "България и САЩ продължават сътрудничеството си по опазването на културни ценности"}
{"url": "http://epicenter.bg/article/V-novogodishnata-nosht-600-patsienti-minaha-prez-speshniya-kabinet-na--Pirogov-/171981/2/0", "text": "Близо 600 души са минали през спешния кабинет на „Пирогов“ в новогодишната нощ. Една част от тях са настанени за лечение. Това отчетоха от болницата на традиционния брифинг, който дават лекарите на 1 януари, предаде БГНЕС.   Най-много пациенти са минали през травматологичния кабинет след инциденти с пиратки. Пострадали са петима. От тях – 16-годишен е в най-тежко състояние и е приет по спешност, заяви д-р Кремена Йорданова от Клиниката по хирургия на ръката , която е оперирала цяла нощ. Момчето загубва третия си пръст след взривена в ръката пиратка. Сред пострадалите има и пациент, който е ранен след счупване на стъкло по време на приготвяне на новогодишната трапеза.   В токсикологията са настанени двама мъже над 50-годишна възраст и 2 непълнолетни момичета. Тази година болницата отбелязва по-малко случаи на граждани, прекалили с употребата на алкохол.", "date": "2019.01.02", "title": "В новогодишната нощ 600 пациенти минаха през спешния кабинет на „Пирогов“ (Видео)"}
{"url": "http://epicenter.bg/article/Fandakova--Blagodarya-na-premiera--che-prie-argumentite-ni-za-dvizhenie-po-Severnata-tangenta/171985/2/0", "text": "Северната скоростна тангента ще бъде изключена от списъка на пътищата, за които е нужна винетка и благодаря на премиера Бойко Борисов че прие аргументите ни. Тангентата пресича територията на Столична община и се използва от жителите на 5 столични района като път, който им осигурява достъп до другите райони на София. Това написа кметът на София Йорданка Фандъкова в профила си във социалната мрежа „Фейсбук“.   „ССТ извежда голяма част от трафика, който преминава през центъра и е изключително важна както за намаляване на задръстванията, така и за подобряване на качеството на въздуха“, обръща внимание кметът.   „Разбираме аргументите на АПИ, че Северна тангента е връзката между магистралните пътища и е задължително всички коли, които пътуват по тях да имат винетен стикер. В същото време, хората, които живеят в София и се движат само в рамките на общината, е логично да я ползват за своите градски пътувания без винетка, защото те не я ползват като част от Републиканската пътна мрежа“, заявява Йорданка Фандъкова.   „Благодарна съм на АПИ затова, че инвестират в изграждане на Околовръстния път на София и очакваме да започне строителството на продължението на Южната дъга от „Младост“ до автомагистрала „Тракия“‘, посочва тя и уточнява, че главният архитект на Столична община Здравко Здравков е изработил регулационен план и идеен проект за трасето на Околовръстния път от бул. „България“ до автомагистрала „Люлин“.   „В края на декември изтече процедурата за обявяване на регулационния план в Държавен вестник и предстои разглеждане на възраженията и препоръките от експертен съвет“, пише още кметът.   Сутринта Фандъкова призовава за гратисен период за преминаване по Северната скоростна тангента.   \"Надявам се в първия работен ден на новата година да финализираме преговорите и да може хората, които живеят на територията на Столичната община, да се движат с леките си автомобили без винетки. Постигнахме договореност да има гратисен период, така че хората да посрещнат спокойно Нова година и да се чувстват също така спокойни първите дни, докато приключим с преговорите и подпишем съответните споразумения\", написа кметът на София в профила си в социалните мрежи.      ", "date": "2019.01.02", "title": "Фандъкова: Благодаря на премиера, че прие аргументите ни за движение по Северната тангента"}
{"url": "http://epicenter.bg/article/Momichentse-ot-Plovdiv-e-parvoto-bebe-za-2019-g-/171986/2/0", "text": "Момиченце от Пловдив е най-вероятният претендент за първото бебе на 2019 г.  Тя се ражда по естествен път с тегло 3510 гр. и ръст 51 см. 29-годишната майка и новороденото са в добро здраве.   каза д-р Ангел Ангелов.   Броят на родените деца в болницата се увеличава с всяка година. През 2018 г. там проплакват 2292 бебета – половината от всички родени в Област Пловдив. От тях 60 са близнаци.   Денят с най-голям брой родени бебета за цялата година е 08.08. Последното бебе за 2018 г. също е момиченце и се ражда в 16:43 часа.   Източник: Нова.тв", "date": "2019.01.02", "title": "Момиченце от Пловдив е първото бебе за 2019 г."}
{"url": "http://epicenter.bg/article/-quot-Lokhiyd-Martin-quot--F-16-shte-osiguri-na-Balgariya-nay-modernite-tehnologii/171990/2/0", "text": ". Това се казва в позиция на производителя Lockheed Martin („Локхийд Мартин“). Самолетът отговаря идеално на потребностите на българската национална отбрана и ще е гаранция, че военновъздушните сили ще използват най-модерния изтребител от 4-то поколение. Българската икономика и индустрия ще спечелят от новоустановените дългосрочни отношения с Lockheed Martin.   „Името F-16 остава същото, но последното поколение Block 70 е съвсем различен самолет – част от цялостен пакет решения, които ще осигурят на България един от най-модерните и надеждни самолети на въоръжение в НАТО в Европа, каза Джeймс Робинсън, директор „Международно бизнес развитие на F-16“ в Lockheed Martin. Екипиран с модерни оръжия, включени в предложената от нас цена, той ще даде много повече, отколкото обикновена охрана на въздушното пространство.“   F-16 Блок 70 разполага с многоцелеви радар (AESA), базиран на технология, използван във F-22 и F-35. Радарът може да проследява 20 отделни цели едновременно и има обхват от над 160 морски мили срещу наземни цели, значително повече от другите изтребители от четвърто поколение. В допълнение към осигуряването на модерни и надеждни изтребители за България, Lockheed Martin потвърждава ангажимента си за програма, която ще донесе икономически и индустриални ползи за България. Компанията, която има клиенти в повече от 50 страни по света, разбира важността на партньорството и ще работи с правителствата на САЩ и България за идентифициране на възможности за намаляване на разходите за F-16 блок 70, докато трае процесът по придобиване на изтребителите. „Офертата ни за F-16 блок 70 за България включва пълен пакет с обучение за пилоти и наземни екипи, логистика, помощно оборудване и оръжия за всички оперативни нужди, което означава, че няма абсолютно никакви скрити разходи.   На България няма да й се налага да придобива каквито и да било допълнителни оръжия чрез отделни договори с трети страни или лицензи от правителства за интегрирането и използването им, които водят до допълнителни разходи и несигурност при другите оферти,“ допълни Робинсън. Около 700 изтребители F-16 са част от военновъздушните сили на 10 държави-членки на НАТО в Европа. Миналия месец Гърция потвърди, че ще модернизира 84 от по-ранното си поколение изтребители F-16 до стандарт Viper, който е подобен на новия блок 70, избран от България.   „България, която напредва в процеса на придобиване на F-16 Блок 70, може да бъде уверена, че ще разполага с доказана, усъвършенствана и модерна система изтребители, която ще гарантира десетилетия на оперативна съвместимост в рамките на конфигурация от стотици самолети, споделяна от военновъздушните сили на много страни от НАТО,“ каза Робинсън. Новият завод в Грийнвил, щат Южна Каролина, САЩ, скоро ще започне производството на F-16 блок 70 за Бахрейн и Словакия. Това е и мястото, където ще бъдат произведени самолетите за България. В него се използва същото оборудване и същата база за доставки с голям опит, произвели хиляди F-16 във Форт Уърт, щат Тексас, като по този начин се елиминират рисковете, свързани с производството на новите самолети.   Източник: Канал 3", "date": "2019.01.02", "title": "\"Локхийд Мартин\": F-16 ще осигури на България най-модерните технологии"}
{"url": "http://epicenter.bg/article/Karakachanov-shte-prisastva-na-tarzhestven-ritual-po-posreshtane-na-36-iya-kontingent-ot-Afganistan/171991/2/0", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност в Афганистан „Решителна подкрепа”. Ритуалът ще се проведе на 3 януари 2019 г. от 11.30 часа на площад „Възраждане” в град Плевен.   36-ият български военен контингент се състои от национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада „Специални сили“.   По време на мисията те изпълняваха задачи, свързани основно с организирането на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия.   Национален командир на контингента е полковник Веселин Василев от Съвместното командване на силите, а командир на ротата - майор Велин Кехайов от 4-и механизиран батальон от Единен център за начална подготовка – град Плевен.", "date": "2019.01.02", "title": "Каракачанов ще присъства на тържествен ритуал по посрещането на 36-ия контингент от Афганистан"}
{"url": "http://epicenter.bg/article/-Saab--othvarli-kategorichno-tvardeniyata-za-koruptsiya-v-sdelkata-za--Gripen-/171997/2/0", "text": "Шведската компания за отбрана и сигурност \"Сааб\", производител на изтребителите „Грипен“ излезе с позиция относно твърденията за корупция, тиражирани в българските медии. В становището категорично се заявява, че „Сааб следва много стриктна политика по отношение на етичните стандарти при сключването на сделки и в бизнес взаимоотношенията на компанията.“ От Епицентър.бг припомняме, че намеците за корупционни практики се появиха след като политико-военната комисия, оценяваща офертите за закупуване на нови бойни самолети за ВВС, предложи старт на преговори със САЩ и „Локхийд Мартин“ за F-16. Това предизвика остри коментари, включително от президента, който директно обвини управляващите в лобизъм за F-16. Като ответен удар се появиха обвиненията за корупция, свързана с шведската оферта за „Грипен“.  В позицията на „Сааб“, разпространена днес, се казва още: „Нашият бизнес се развива в сектор със силна конкуренция и затова винаги предлага високо качество и се характеризира с изключителна коректност. Всяка друга практика би била в разрез с нашите собствени критерии и затова би била напълно неприемлива. Във военната индустрия сключването на бизнес сделки отнема дълго време - 10-20-30 години. Ето защо е много важно всеки договор да е оснаван на солидна основа и доверие.\"  След избора на комисията и Швеция излезе с позиция, в която изрази „тревога и разочарование“ от избора й.   Предстоят решения на правителството и на парламента във връзка с най-скъпия проект за модернизация на българската армия. Според решение на Народното събрание финансовата рамка за първите осем изтребители е 1,8 млрд. лева с ДДС. В рамките на тази сума \"Сааб\" подобриха офертата си, като предложиха 10 изтребителя в рамките на две години и разсрочено плащане. ", "date": "2019.01.02", "title": "„Сааб“ отхвърли категорично твърденията за корупция в сделката за „Грипен“"}
{"url": "http://epicenter.bg/article/Ivan-Neykov--/172002/2/0", "text": "Всички се надяват да дойде времето, когато социалната политика ще означава щастие, заяви в предаването \"Лице в лице\" по БТВ бившият социален министър Иван Нейков.   Според него надеждата на правителството, свързана с повишаването на минималната работна заплата на 560 лв. е тези, които не са \"на светло\" да излязат на светло. 500 000 души официално получават минимална работна заплата, поясни Нейков. Бившият социален министър посочи, че досега не е имало механизъм, по който се определя минималното заплащане. Но сега вече има такъв, след като е одобрена международна конвенция.   Увеличените осигуровки ще означават и по-висока пенсия, поясни той.   И припомни, че от 1 януари пенсиите ще се изчисляват по нов начин и ще оказва влияние всяка година осигурителен стаж върху размера на пенсията. Нейков припомни, че разликата между нови и стари пенсии за една и съща работа е в стотици лева.   За 2018 - 2019 г. има 6% инфлация, обърна внимание Нейков. И обърна внимание, че за няколко години инфлационните процеси са били замразени от кризата. Увеличението, което пенсионерите чакат към средата на годината, ще бъде изядено от инфлацията, подчертава Иван Нейков.   20-те процента ръст на учителските заплати ще се усети, смята той.   Създаде се усещането, че с приемането на закона за подпомагане на хората с увреждане, ще потече мед и масло. Но това не е така, подчерта Нейков. Много хора трябва да подадат заявления за социално подпомагане за получаване на т.н. четвъртинки, които досега се даваха от НОИ. Това са около 320 000 души. Притеснява ме готовността на администрацията за това, посочи Нейков.  ", "date": "2019.01.02", "title": "Иван Нейков: Няма да потече мед и масло, след като бе приет законът за хората с увреждане"}
{"url": "http://epicenter.bg/article/Kashtata-na-Yavorov-otnovo-na-targ/172003/2/0", "text": "Пореден опит да продажба на един от най-значимите паметници на културата в столицата. Масивната къщата на големия български поет и революционер Пейо Яворов, намираща се на софийската улица ”Раковски” 136 е обявена за втори път за публична продан, това става ясно от обявата, качена на страницата на Камарата на частните съдебни изпълнители. Посочената там цена е 1 465 882 лева, а денят за публичния търг е 21-ви януари. Припомняме, че това е втори опит за продажба на недвижимия имот. Първият такъв се случи през миналия ноември, като тогава обявената цена беше в размер на 1.6 милиона лева и съгласно закона, сега тя е намалена с 10%.  Върху емблематичния имот, в който Яворов и неговата съпруга Лора Каравелова прекарват последните няколко години от живота си, има редица тежести, между които някалко ипотеки.  Къщата се продава по изпълнително дело, а като собственик към момента е записан едноличен търговец \"Дом Яворов\" ЕООД. Разгърнатата застроена площ на имота е 397 квадратни метра, а целият парцел е с площ от 314 квадратни метра.  Припомняме, че след дълъг период, в който Яворовата къща тънеше в разруха, преди малко повече от година тя беше основно ремонтирана и отвори врати за всички, желаещи да се докоснат до живота на поета и неговата любима.  Като решение на проблема с имота от Столична община виждат, след като се изясни собствеността, държавата да я закупи и да я остави на грижите на общината.   Източник: Фрогнюз", "date": "2019.01.02", "title": "Къщата на Яворов отива на търг отново "}
{"url": "http://epicenter.bg/article/Prezidentat-dade-zelena-svetlina-na-popravkite-za-grazhdanska-konfiskatsiya-/172007/2/0", "text": "Решението на общото събрание на Гражданската колегия на Върховния касационен съд (ОСГК ВКС) по Тълкувателно дело 4/2016 година, прието преди по-малко от 2 месеца, на практика от четвъртък ще бъде обезсилено, съобщава \"Правен свят\".  Това става възможно, тъй като спешните поправки в Закона за противодействие на корупцията и за отнемане на незаконно придобитото имущество ще бъдат обнародвани в брой 1 на \"Държавен вестник\" от 3 януари 2019 година. Това означава, че президентът Румен Радев не е наложил вето на поправките, свързани с гражданската конфискация и дава зелена светлина на промените. Спешните промени се наложиха след като мнозинството от върховните съдии в Гражданската колегия на ВКС приеха, че с прекратяването на наказателното производство трябва да се прекратят и исковете за отнемане на незаконно продобито имущество.  Въпреки демонстрираната от парламента воля, потвърдена и от президента, гражданската конфискация да бъде наложена като устойчив модел в борбата с корупцията у нас, очакванията са поправките в Антикорупционния закон, излизащи в утрешния \"Държавен вестник\", да бъдат атакувани пред Конституционния съд от ВКС. С приетите промени Антикорупционната комисия ще може да води дела за отнемане на имущество и при прекратено производство, включително и при оправдателна присъда.   На 20 декември м.г. депутатите приеха също така неприключилите проверки и производства пред съда по установяване на конфликт на интереси и налагане на административни наказания да се довършат от Комисията за противодействие на корупцията и за отнемане на незаконно придобитото имущество (КПКОНПИ) по досегашния ред.", "date": "2019.01.02", "title": "Президентът даде зелена светлина на поправките за гражданска конфискация "}
