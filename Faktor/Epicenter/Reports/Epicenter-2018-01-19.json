{"url": "http://epicenter.bg/article/Intsident-sas-samolet--quot-Spartan-quot--na-letishte-Graf-Ignatievo-/145475/2/0", "text": "Инцидент е станал при учебна маневра на летище Граф Игнатиево, няма пострадали военнослужещи. Това съобщиха от пресцентъра на Военновъздушните сили (ВВС).  При учебна маневра на летище Граф Игнатиево са нанесени материални щети на военен транспортен самолет C-27J „Спартан“, няма пострадали военнослужещи от екипажа на самолета.  По случая се води разследване.  ", "date": "2018.01.19", "title": "Инцидент със самолет \"Спартан\" на летище Граф Игнатиево "}
{"url": "http://epicenter.bg/article/Merkel-idva-v-Sofiya-na-20-ti--Vizitite-na-kantslera-u-nas/145415/2/0", "text": "Германският канцлер Ангела Меркел ще посети на 20 януари София по покана на българския премиер Бойко Борисов.     На 17 януари заместник-говорителят на федералното правителство в Берлин Улрике Демер съобщи, че Ангела Меркел ще пътува на 19 януари за Париж, където ще разговаря с френския президент Еманюел Макрон. В центъра на срещата ще бъдат двустранните отношения, между които и 55-та годишнина от подписването на Елисейския договор, както и въпроси на европейската и международната политика. След срещата двамата лидери ще дадат пресконференция.   Прочутият Елисейски договор е сключен на 22 януари 1963 г. от френския президент Шарл дьо Гол и германския канцлер Конрад Аденауер. Той поставя нова основа на взаимоотношенията между Франция и Германия, които са смъртни врагове в две световни войни. Този документ има огромно значение и за европейския проект, чийто мотор стават Берлин и Париж. На същия брифинг от канцлерството обявиха също така, че на следващата сутрин, 20 януари, канцлерката Меркел пътува за София и там ще се срещне с българския министър-председател Борисов. На тази среща ще се обсъди преди всичко българското председателство на Съвета на ЕС. Посещението на Меркел у нас е изненадващо, логично и важно. Изненадващо е, защото бе обявено сякаш в последната минута (на 17 януари). Това се обяснява с факта, че Меркел е в тежки коалиционни преговори със социалдемократите за съставяне на голяма коалиция. Германия през последните месеци е затворена в себе си и визитите на канцлерката в чужбина са концентрирани до най-необходимите. Логично е, защото Германия има нужда да даде знак към Европа, председателстващата ЕС България и региона. Освен това очевидно Меркел иска публично да потвърди добрите си отношения със София. Берлин трябва и със сигурност ще използва посещението в България, за да артикулира европейската си политика, независимо от критичната ситуация по съставянето на управляващата коалиция. Важно е за България да получи потвърждение от Германия за балканската си политика и приоритетите на председателството.   В този аспект е важно какво ще чуе Борисов от Меркел за поне три главни въпроса – отношенията с Турция, бежанската политика, Западните Балкани и новите отношения на България и Република Македония. По отношение на нелегалната миграция има очевидна промяна в позицията на Германия. Това стана видно особено след срещата на Меркел с австрийския канцлер Себастиян Курц, на която стана ясно, че двете страни ще работят за „по-силни граници“. А границата на ЕС е… България.   Посещение на кмета на Столичната община, Бойко Борисов, в Берлин за разговори с федералния канцлер, г-жа Ангела Меркел   Посещение на министър-председателя Бойко Борисов в Германия по покана на федералния канцлер д-р Ангела Меркел, придружаван от министъра на вътрешните работи Цветан Цветанов, министъра на икономиката и енергетиката Трайчо Трайков и министъра на регионалното развитие и благоустройството Росен Плевнелиев   Посещение на федералния канцлер д-р Ангела Меркел по покана на министър-председателя Бойко Борисов   Посещение на министър-председателя на България Бойко Борисов при федералния канцлер Ангела Меркел с министъра на вътрешните работи Цветан Цветанов и министъра на икономиката Трайчо Трайков     Министър-председателят Бойко Борисов на работно посещение при федералния канцлер Ангела Меркел, срещи и с председателя на Бундестага Норберт Ламерт, с представители на парламентарната група на ХДС/ХСС, както и с председателя на фондация „Конрад Аденауер” Ханс-Герт Пьотеринг.    ", "date": "2018.01.19", "title": "Меркел идва в София на 20-ти. Визитите на канцлера у нас"}
{"url": "http://epicenter.bg/article/Vladislav-Goranov--Vsichki-slabosti--posocheni-v-doklada-za-BATsIS--sa-otstraneni-/145447/2/0", "text": "В доклада на ДАНС за БАЦИС (Българската акцизна централизирана информационна система) няма конкретни данни, факти и не са открити такива за извършени престъпления или за отклоняване в плащания на данъци. Това заяви в кулоарите на парламента финансовият министър Владислав Горанов. Затова той нямал притеснения от разсекретяването му.   От парламентарната трибуна в сряда лидерът на БСП Корнелия Нинова настоя докладът да бъде разсекретен. Социалистите са категорични, че ако изложените там факти станат достояние на обществеността, никой няма да се пита защо те внасят вот на недоверие към кабинета по темата корупция. Нинова обърна внимание, че докладът е на бюрото на премиера Бойко Борисов още от август 2016 г. и попита защо министър-председателят бездейства. Застрашена е финансовата сигурност на страната, алармира от парламентарната трибуна лидерът на БСП.   Финансовият министър обаче е на друго мнение. Владислав Горанов заяви, че в доклада не се съдържат конкретни данни за престъпления, че той представлява анализ на системата като функционалност и потенциални рискове, които трябва да бъдат отстранени.   „Аз съм го чел този доклад много отдавна и всичко, което е трябвало да вземем като действие на база на доклада, е предприето много отдавна“, каза министър Горанов. Той дори се чудел защо този материал е секретен. И се заяде с опозицията като добави: „Всъщност, това е част от опита да се изпълни със съдържание мотивът за вот на недоверие. Според мен, изключително нескопосано!“ Горанов е категоричен, че от този доклад няма нищо да излезе като аргумент в полза на вота. „Мога да се върна назад, когато такава система въобще не съществуваше и да попитам по време на Тройната коалиция как се е осъществявал контролът върху движението на акцизните стоки\", продължи той. Горанов припомни, че БАЦИС е създадена при първия мандат на ГЕРБ, монтирани са измервателните уреди, а самата система е изключително сложна с 22 отделни модула.  Горанов беше категоричен и, че от доклада няма да излезе нищо, което очаква като аргументи опозицията, най-малко, че спрямо 2014 г., например, 2017 г. е завършила с 6,5 млрд лв. повече приходи в бюджета. Борбата с контрабандата трябва да е всеки ден, подчерта той, но постъпленията в бюджета растат като дял от БВП и от около 27 на сто данъчни приходи като дял от БВП за 2014 г., през 2017 е около 27,5 процента. В понеделник на извънредно съвместно заседание на вътрешната и бюджетната комисии документът ще бъде обсъден, както и функционирането на системата, посочи Владислав Горанов. И добави, че отчетените слабости са чисто технологични, имало около девет препоръки, свързани със сигурността на системата и потенциалната възможност тя да бъде злонамерено манипулирана отвън. И понеже няма съвършена, по думите му, система, ще предложи на Агенция \"Митници\" да възложи външен одит на БАЦИС, например от \"Информационно обслужване\". Владислав Горанов уточни още, че поискана проверка е по инициатива на Агенция \"Митници\", което опозицията спестявала.  ", "date": "2018.01.19", "title": "Владислав Горанов: Всички слабости, посочени в доклада за БАЦИС, са отстранени!"}
{"url": "http://epicenter.bg/article/Darik-vrachi-na-Borisov-gramotata-za-sabitieto-na-2017-g---dogovora-s-Makedoniya-/145451/2/0", "text": "В седмицата, в която парламентите на България и Македония ратифицираха подписания през миналата година Договор за приятелство, добросъседство и сътрудничество, Дарик радио връчи на премиера Бойко Борисов грамотата за Събитието на 2017 г., съобщиха оттам. А премиерът написа във Фейсбук: \"Радвам се, че за Събитие на 2017 г. Дарик радио избра подписването на Договора за приятелство, сътрудничество и добросъседство между България и Македония.\"  Договорът между България и Македония стана Събитието на 2017 г. в 22-рото издание на класацията на Дарик, чиито резултати бяха обявени през декември в предаването \"Годината\". По традиция връчването на наградата е в навечерието на рождения ден на радиото на 21 януари, който през тази година Дарик празнува за 25-и път.  Съвместната работа на българските евродепутати за развитие на отношенията между България и Македония беше и един от аргументите Дарик радио да избере за политик на 2017 г по един представител на четирите групи, в които участват депутати в Европейския парламент от България – Ангел Джамбазки, Андрей Ковачев, Искра Михайлова и Сергей Станишев.  „За мен Дарик радио е символ на свободата на словото. 25 години всякакви мнения, всякакви гледни точки, всички политици могат да се изявят там. Пожелавам и през следващите години така да продължите“, каза премиерът Бойко Борисов при получаването на грамотата.  Събитие на годината досега са били през 1996 г. - посещението на цар Симеон II в България, през 1997 г. - януарските протести срещу управлението на Жан Виденов, през 1998 г. - далаверите в митниците, през 1999 г. - поканата към България за членство в Европейския съюз, през 2000 г. - падането на шенгенските визи, през 2001 г. - терористичните атаки на 11 септември, през 2002 г. - година поканата към България за членство в НАТО, през 2003 г. - войната на мутрите, през 2004 г. - приключването на преговорите с Европейския съюз, през 2005 г. - договорът с Европейския съюз, през 2006 г. - потвърждаването на датата 1 януари 2007 г. за членството на България в Европейския съюз, през 2007 г. - освобождаването на българските медици в Либия, през 2008 г - изборите в Съединените щати, през 2009 г. - икономическата криза, през 2010 г. - кризата в здравеопазването, през 2011 г. - кризата в Европа, през 2012 г. - атентатът в Бургас, през 2013 г. - протестите, през 2014 г. - случаят КТБ, през 2015 г. - миграционната вълна в Европа и през 2016 г. - изпитанията за Европа с мигрантите и терора.   ", "date": "2018.01.19", "title": "Дарик връчи на Борисов грамотата за събитието на 2017 г - договора с Македония "}
{"url": "http://epicenter.bg/article/Razprodavat-mozaykite-ot-Chiniyata-na-Buzludzha-v-internet--SNIMKI--/145453/2/0", "text": "Късчета мозайки от рушащия се монумент на връх Бузлуджа се предлагат за продан в Ebay, алармираха потребители в социалните мрежи. Някои от тях постнаха „оферта“, според която няколко от змалтовите парченца могат да бъдат закупени за скромните 9,99 долара плюс 4,99 долара за пощенските разходи,  Стотици мъже и жени гневно коментираха предложението, като сред постовете имаше от „До там ли я докарахме вандали долни?!“ през „Душичката си продадохме, ей“ до призиви да бъде докладван продавача на МВР и той да бъде получено наказание, защото всъщност търгува с държавна собственост.  За търговия с крадени вещи чрез сайта balkan.auction.bg от потребител с псевдонима SUNART алармира и Яна Узунова, която наскоро забелязала, че се предлагат части от фотоархива на дядо ѝ Тодор Славчев, задигнати през 2006 година от таванската стая на столичния й апартамент:  “Всички негативи и всяка една снимка преди обира бяха минали многократно през очите и ръцете ми, знаех ги и ги зная наизуст. Тогава изчезна един голям кашон с всички кадри от т.нар. Отечествена война, изчезнаха няколко оригинални негативи от разрушена София след бомбардировките, изчезна негативът с посрещането на парашутната ни дружина в София през ноември 1944. Освен лентата, дядо ми беше откопирал големи увеличения, 13х18 и 18х24 см. Изчезна цялата папка за Цар Борис Трети, с негатива от Деня на детето в столицата през 1940 година, с шествието по \"Цар Освободител\" пред Военния клуб, с Царицата и Княгиня Мария-Луиза! Откраднаха и един скицник с всички кадри от 9.09.1944 в София, който лично аз бях налепила и номерирала, за свое удобство. Изчезна и един голям плик със снимки на Георги Димитров…“, обявява Узунова, която потърсила съдействие от МВР, но така и не срещнала отклик. Тя е публикувала и част от предлаганите за продан в момента откраднати снимки, част от най-новата българска история.   Работили някога в екипа на казанлъчанина Стефан Ноев, който отговаряше за бузлуджанския монумент до конфискацията му през 1991 година разказват, че през изминалите десетилетия от катакомбите са изнесени тонове материали. Изчезнали са хиляди квадратни метри гранитни и мраморни плочи, с които е бил застлан подът, „изпарили“ са се тонове скъпа медна ламарина, с която е бил обшит покривът на Чинията.  Сред най-тъжните спомени е разказът за ограбени костюми от гардероба, които били предназначени за членовете на някогашното Политбюро на ЦК на БКП при гостуванията им на върха за традиционните чествания. На костюмите, връхните палта и бомбетата имало пришити етикети с имената на големците. С някои от тях години по-късно се разхождали новоназначените „ликвидатори“.  До сега, четвърт век след конфискацията по закона за тоталитарните партии и организации няма хванат нито един крадец на имущество от Чинията, установи репортерска проверка. Явно сега е дошъл моментът за разпродажбата на мозаечните пана, дело на творци като Иван Кирков, Величко Минеков, Валентин Старчев, Йоан Левиев, Иван Стоилов-Бункера, Димитър Киров и много други сред най-известните художници.  ", "date": "2018.01.19", "title": "Разпродават мозайките от Чинията на Бузлуджа в интернет (СНИМКИ) "}
{"url": "http://epicenter.bg/article/Sakrashtavat-sto-dushi-ot-Loveshkata-bolnitsa--Namalyavat-leglata-pochti-dvoyno-/145454/2/0", "text": "Министърът на здравеопазването Кирил Ананиев обяви по време на парламентарния контрол, че общинските болници са важни и ще направи всичко възможно за спасяването им. Той обясни и какви мерки смята да предприеме за спасяването на Ловешката болница. Кирил Ананиев информира, че се подготвя проект на стойност 163 милиона лева. С парите ще се обновят сградите и оборудването на спешната помощ в цялата страна.   Министър Ананиев отговори на осем депутатски въпроси и питания, един от който бе относно стратегия за запазване и развитие на общинските болници. Негови автори бяха социалистите Георги Йорданов и Илиян Тимчев.   „Мога да прегледам бюджета на министерството и да направя всички възможни икономии за финансирането на общинските болници“, каза Ананиев от парламентарната трибуна. И обясни, че финансирането на общинските болници е свързано с действащото законодателство, те се финансират на база на обем и цени, които се определят с Националния рамков договор. Министър Ананиев поясни, че може да се погледне и към онези клинични пътеки, които най-масово се използват от общинските болници, за да се прегледа структурата им и по възможност да се увеличи цената им. Кирил Ананиев обяви и плана си за спасяването на болницата в Ловеч - чрез съкращаване на легла - от 237, колкото са в момента, на 149. Болницата работи по договор с НЗОК за 193 клинични пътеки. Няма да се размине и без съкращаване на персонал - над 100 човека от административния персонал ще загубят работата си. Лекари обаче няма да се съкращават. Министърът беше категоричен, че лицата довели до това състояние болницата, ще бъдат наказани.   Социалистите обаче не останаха доволни от отговорите на министъра на здравеопазването и внесоха искане за разисквания относно стратегията за запазване и развитие на общинските болници. По време на парламентарния контрол депутатът Георги Йорданов предаде списъка с 71 подписа, с което искането на БСП става задължително. Разискванията ще се проведат по време на следващия редовен петъчен контрол.    ", "date": "2018.01.19", "title": "Съкращават сто души от Ловешката болница. Намаляват леглата почти двойно "}
{"url": "http://epicenter.bg/article/Dimo-Gyaurov--Merkel-edva-li-shte-poeme-angazhimenti-po-nashite-ochakvaniya-za-evrozonata-i-Shengen/145456/2/0", "text": "Димо Гяуров: Меркел едва ли ще поеме ангажименти по нашите очаквания за еврозоната и Шенген   Реформата на Европейския съюз, темата за двете скорости, европейската перспектива пред Западните Балкани, мигрантите. Това са част от темите, които според бившият директор на Националната разузнавателна служба Димо Гяуров ще бъдат обсъждани по време на посещението на канцлера Ангела Меркел в София на 20 януари. Бившият шеф на НРС бе гост на предаването „Още от деня“ по програма „Хоризонт“ на БНР.   „Въпреки постигнатите договорености със социалдемократите в Германия, аз лично не вярвам тя да поеме сериозни ангажименти нито по отношение нашите очаквания за еврозоната, нито по отношение на нашите очаквания за Шенген“, каза той. Димо Гяуров подчерта, че вътрешнополитическите проблеми, които има Меркел в Германия в преговорите за търсене на формула за нов коалиционен кабинет, са предпоставка тя избегне поемането на сериозни ангажименти по отношение на очакванията, които има България.   Гяуров обаче каза, че е оптимист по отношение на търсенето на европейска перспектива за Западните Балкани, за която България се ангажира да помогне по време на своето председателство. „Оказва се, че Западните Балкани са една доста сериозна язва между нас и Западна Европа  - кажи-речи в сърцето на Европа, където има много сериозни и отдавна тлеещи проблеми, свързани и с противоречията между християни и мюсюлмани,  и с гранични претенции, и с административни. Да, дойде и времето на темата. Тази тема не е от днес и от вчера предмет на дневния ред на Европейския съюз. Всъщност Европейският съюз никога не е изоставял темата за Западните Балкани - просто от една страна ние имаме, нека да кажем, късмета да й дойде времето сега, а от друга страна трябва да отчетем активността на България във връзка с тази проблематика. Така че аз съм оптимист“, каза Димо Гяуров.   Той анализира и старта на българското председателство. „Като че ли нищо неочаквано не се е случило през тази седмица и на фона на доброто във формално отношение откриване на Председателството през миналата седмица тепърва предполагам, че ще се сблъскаме и с проблемите. И днес от новините чувам, че като че ли това започва да се случва. Защото създадохме твърде големи очаквания в хората - медиите, пропагандата създадоха впечатление, че едва ли не те лично ще бъдат облагодетелствани по някакъв начин, че буквално утре влизаме в еврозоната, пък вдругиден в Шенген. Опасявам се, че тези пренапомпани очаквания биха могли да създадат известно разочарование след време“, смята той.   Гяуров припомни, че през 6-те месеца на ротационното председателство България няма да ръководи Европейския съюз, тя само ще играе ролята на медиатор при вземането на решенията, при организирането на заседанията и на дебатите и домакинство на някои от срещите.", "date": "2018.01.19", "title": "Димо Гяуров: Меркел едва ли ще поеме ангажименти по нашите очаквания за еврозоната и Шенген"}
{"url": "http://epicenter.bg/article/I-Blagoevgrad-v-gripna-vakantsiya-ot-ponedelnik-/145457/2/0", "text": "Учениците от община Благоевград излизат от понеделник в грипна ваканция, съобщиха от Регионалното управление по образование/РУО/, предаде кореспондентът на БГНЕС в града.  Тази сутрин от регионалния здравен инспекторат са информирали РУО, че са достигнати критични стойности на заболелите от грип в общината - 381 на 100 000 души. Въз основа на тези данни директорат на РУО Ивайло Златанов е наредил учениците да излязат в грипна ваканция от 22 до 24 януари.  Идната сряда ще бъде взето решение дали грипната ваканция за училищата на територията на общината ще бъде удължена.  Така Благоевград е третият областен град след Перник и Пазарджик, който обявява грипна ваканция.  ", "date": "2018.01.19", "title": "И Благоевград в грипна ваканция от понеделник "}
{"url": "http://epicenter.bg/article/Krasimir-Valchev--Nyama-da-otmenyame-programata-po-istoriya-za-X-klas-/145458/2/0", "text": "„  Понятието е заложено в програмата за IX клас заедно с други като болшевизъм и националсоциализъм. Какво е идеологизацията на образованието може да се види в залите на Националния музей на образованието, който пази значителна информация за комунистическия период“.Това каза министърът на образованието и науката Красимир Вълчев при посещението си в Габрово, предаде \"Фокус\".    Утвърдените учебни програми по история за X клас няма да бъдат отменени, каза министърът.    По думите му подобна крачка би означавала в началото на учебната 2019-2020 година да няма учебници по предмета. „Няма да рискуваме. Програмата е балансирана. Съдържа факти, а не оценки. Това потвърдиха авторитетни представители на научната общност. Никой в Министерството на образованието и науката не е политизирал програмата и призовавам политическите партии също да не го правят“, посочи министърът.  Той подчерта, че изведените нови понятия съществуват и в момента в учебниците, а критиката е по-скоро към липсващо съдържание. Според него една учебна програма не може да се включи всичко. Тя само рамкира, а в учебниците се включва много повече съдържание.   \"Програмата по история за X клас е публикувана преди повече от година и половина, като през това време се проведоха множество обсъждания. В рамките на месец тя беше на сайта на министерството за общественото обсъждане, като последното обсъждане включваше и представители на академичната общност. Разликите между обсъденото с академичната общност и това, което в крайна сметка беше утвърдено, са минимални“, обясни Красимир Вълчев.  В X клас учениците ще изучават предмета „История и цивилизация“ с хорариум 126 часа или по 3,5 часа седмично. Предвижда се освен теоретичните часове да имат упражнения, изследвания, анализи и дори посещения на музеи. „Балансът в изучаването ще бъде намерен при написването на учебниците и най-вече в преподаването. Вярвам, че учителите по история ще намерят правилния начин да представят учебната програма и този период, който предизвиква дискусии“, допълни министърът.", "date": "2018.01.19", "title": "Министър Красимир Вълчев: Не е истина, че учениците няма да изучават фашизъм!"}
{"url": "http://epicenter.bg/article/Otkriha-tyalo-na-mazh-kray-patya-kam-Novi-Iskar-/145444/3/0", "text": "Тази сутрин, към 8.27 часа, е получен сигнал, че в района на Чепинско шосе, посока Нови Искър, е забелязано безжизнено тяло на мъж. На място веднага е пристигнал екип от столични криминалисти, съобщиха от МВР.  Според първоначалните данни, мъжът е починал при пътнотранспортно произшествие. И в момента продължава огледът в района, тепърва ще се изяснява и самоличността на починалия. Стартирали са оперативно-издирвателни действия за установяването на шофьора на превозното средство, който по всяка вероятност след инцидента, е напуснал мястото на произшествието.  Временно движението в района е ограничено, обходният маршрут е през село Чепинци.   ", "date": "2018.01.19", "title": "Откриха тяло на мъж край пътя към Нови Искър "}
{"url": "http://epicenter.bg/article/Temenuzhka-Petkova--Biznesat-da-sezira-KZK--ako-ima-danni-za-kartel-za-tsenata-na-toka--Video--/145425/4/0", "text": "Енергийният министър Теменужка Петкова призова бизнеса, ако разполага с данни, че търговци на електрическа енергия правят картелни споразумения, да сезира Комисията за защита на конкуренцията. Така тя коментира в предаването „Тази сутрин” по bTV намеренията на бизнеса за протести заради високите цени на тока. По данни на предприятията става дума за скок между 30 и 60%.  „Трудно ми е да кажа с колко се увеличава цената на тока за бизнеса, тъй като става въпрос за пряко договаряне между бизнеса и търговците на електрическа енергия”, отбеляза Петкова.  Тя подчерта, че електрическата енергия е стока като всяка друга и когато се търгува на свободния пазар, нейната цена зависи от търсенето и предлагането.  Тя подчерта, че държавата няма как да влияе върху свободния пазар. „Те твърдят, че търговците на електрическа енергия им предлагат договори, които са на по-високи цени от миналогодишните. Държавата не може да се намеси в техните договорни отношения”, каза Петкова.  Когато се говори „за” или „против” проекта „Белене”, трябва да се чуят всички аргументи, заяви още Теменужка Петкова.  По думите ѝ БАН има готовност да представи доклада за „Белене” в енергийната комисия на парламента. „В момента, в който от страна на парламента се иницира такава среща, от БАН ще бъдат на разположение, от Министерството на енергетиката, от БЕХ също ще бъдем там, ние сме готови за този дебат, той трябва да се проведе, за да може да се вземе най-доброто решение за България”, каза Петкова.  „Разполагаме с площадка за изграждане на атомната електроцентрала, която е лицензирана и на която е изградена неохбодимата инфраструктура. Сега разполагаме и с оборудване, което платихме и 90% от него е на площадката на „Белене”. Стои въпросът как то да бъде използвано по най-добрия начин”, допълни енергийният министър.  „Не можем да си позволим да допуснем грешката от предишното оборудване за проекта АЕЦ „Белене”. То първо беше платено през 1989 -90 г., доставено тук, престоя близо 20 г. на площадката на „Белене”, след което беше върнато за жълти стотинки обратно в Руската федерация”, категорична беше Теменужка Петкова.  „Това, което възнамеряваме да направим, е да бъде обявена процедура, която да даде възможност на потенциални стратегически инвеститори да вземат участие в реализацията на този проект. Това е нашата визия и нашето желание в тази посока. Трябва да се отделят активите и пасивите за компанията и да се даде старт на публична и прозрачна процедура, която да даде възможност на инвеститори да предлагат условия и ние да изберем това, което е най-добро за България”, категорична е Теменужка Петкова.   ", "date": "2018.01.19", "title": "Теменужка Петкова: Бизнесът да сезира КЗК, ако има данни за картел за цената на тока (Видео) "}
{"url": "http://epicenter.bg/article/SASht-i-Rusiya-mogat-da-se-ozovat-v-nova-yadrena-nadprevara-/145437/11/0", "text": "След като встъпи в длъжност миналия януари, американският президент Доналд Тръмп поиска от министъра на отбраната Джеймс Матис да изготви Доклад за състоянието на ядрените оръжия на страната, който също така да предначертае пътя за стратегията на администрацията на Тръмп в сферата. Документът ще бъде публикуван скоро и макар в него да се говори за намаляване на ядрените оръжия в световен мащаб, той ще даде повече възможности на САЩ да ползват такъв тип оръжие. В черновата на Доклада се говори за добавянето на две нови ядрени оръжия към арсенала на САЩ и намаляване на прага от изисквания, които са необходими за да се използват ядрени глави.  Макар все още да не е публикуван, черновата на документа изтече в медийното пространство миналата седмица. По-голямата част от Доклада има за цел да поясни пред света или по-скоро пред Русия и Северна Корея, че всяко решение да се използва ядрено оръжие срещу САЩ или техен съюзник, че доведе до сурови контрамерки от страна на Вашингтон. Това е твърда стратегия, която би трябвало да се приеме и от двете партии, тъй като всъщност попада в основните тактики и политики в сферата на ядрените оръжия. Но документът има лоши страни. В него не се говори как да се прекрати цикълът „действие-противодействие“ между Русия и САЩ. Единственото споменаване на контрола на оръжията за масово унищожени и дипломатическите ангажименти за намаляване на риска от ядрени оръжия са в края на документи и оставят впечатлението, че са включени просто колкото да ги има. За разлика от предишните такива доклади, в които се казваше, че чрез контрол върху оръжията може да се постигне стратегическа стабилност и подсилят световните норми срещу използването на ядрени бомби. Но след като явно Докладът разглежда контрола върху оръжията най-вече като нещо, ограничаващо американската свобода на действие, то документът всъщност подценява ролята която имат и могат да играят споразуменията с Русия в сферата.  Споразуменията за ограничаване на оръжията от 2010 г. (по-известно като СТАРТ) е юридически обвързващо, което контролира надпреварата във въоръжаването, като това е също едно от малкото двустранни споразумения, които все още са в сила. Според него, двете държави имат право на не повече от 1,550 ядрени глави.  За разлика от него, споразумението за ограничаване на ракетите „земя-въздух“ със среден обсег на действие от 1987 г. се намира на животоподдържащи системи, тъй като и двете страни подсказват, че са готови всеки момент да се оттеглят от спазването му. Според Вашингтон, Русия нарушава поетите договорки, от своя страна Москва отрича и отправя обвинения срещу САЩ. Евентуалното нарушаване на споразумението за ограничаване на ракетите със среден обсег от страна на Русия дава право на САЩ също да не спази някои договорки. Много е вероятно новата стратегия на САЩ да се опита също да наруши някои договорки, оправдавайки се с действията на Русия.  В същото време Русия се намира в процес на възстановяване на по-голямата част от ядрения арсенал на Съветския съюз, включително мобилните междуконтинентални балистични ракети и нов флот от ядрени подводници. САЩ от своя страна наскоро започнаха програма за модернизацията на своите ядрени оръжия, струваща трилиони долари. Всъщност Докладът на Матис най-вероятно ще продължи по същия път и разшири модернизацията и към ядрените подводници и самонасочващи се ракети. Тази извършваща се оръжейна надпревара подхранва нова опасна тенденция, която застрашава сигурността на САЩ и Русия по два начина.  Първият начин може да вкара двете държави в цикъла „действие-противодействие“. Всяка от тях ще представи ново оръжие, а другата ще се опита да представи своя версия, което път води до ново противодействие и влизането във надпревара по въоръжаването. Например, след като САЩ смятат, че Русия се опитва да разработи нова ракета „земя-въздух“, то те ще излязат с отговор – нова междуконтинентална балистична ракета. Подобен процес се наблюдава в периода от 60-те до 80-те години на 20-ти век.  Втората опасност всъщност представлява по-голяма заплаха. Тя се отнася до модернизацията на ядрения арсенал. Споразумението между Роналд Рейгън и Михаил Горбачов от 1987 г., което цели елиминирането на ракетите със среден обсег, се намира пред нарушаване. Желанието на Русия да създаде ново поколение такива оръжия, комбинирано с призива от Доклада на Матис за държавно финансиране на нова ядрена ракета, можеща да бъде изстреляна от кораб, рискуват да създадат същата опасност, каквато всъщност договорът от 1987 г. се опитва да избегне.  Всичко това не намира решение в Доклада за състоянието на ядрените оръжия или поне не в неговата чернова. Вътре дори няма призив да подновяване на договора за ограничаване на ядрения арсенал от 2010 г., който изтича през 2021 г.  Появяващите се американо-руски ядрени „взаимоотношения“ повдигат някои сложни въпроси, които имат твърде малко прости решения. Изминаха седем години от както двете страни сключиха последния договор за ограничаване на ядрения арсенал, след което диалога по темата заглъхна. Това е най-дългият подобен хиатус от Кубинската ядрена криза насам.  ", "date": "2018.01.19", "title": "САЩ и Русия могат да се озоват в нова ядрена надпревара "}
{"url": "http://epicenter.bg/article/Doli-Partan-postavi-dva-rekorda-na-Gines--zadmina-Riba-Makintayar-i-Elvis-Presli/145427/6/0", "text": "Доли Партън постави два рекорда на Гинес с постиженията си в американската класация за кънтри музика, съобщи Контактмюзик.   Легендарната певица, която е на 71 години, е с най-много хитове в класацията на \"Билборд\" за кънтри песни - 107. Другото й постижение е, че е имала песен в топ 20 на същата класация в продължение на шест десетилетия, като се започне от първия й авторски сингъл \"Something Fishy\" от 1967 г.  С постижението си Доли Партън задминава Риба Макинтайър и покойния Елвис Пресли. Когато получи двете си свидетелства от Гинес, Доли Партън каза, че е \"благословена и изпълнена със смирение\".  Певицата, която е на 71 години, не показва никакви признаци да забави темпото, пише БТА. Миналата година тя издаде първия си албум за дeца \"I Believe in You\". Предишният й албум \"Pure & Simple\" излезе през 2016 г., пет десетилетия след дебютния \"Hello, I'm Dolly\".   Izto`nik: Dir.bg", "date": "2018.01.19", "title": "Доли Партън постави два рекорда на Гинес, задмина Риба Макинтайър и Елвис Пресли"}
{"url": "http://epicenter.bg/article/-Friderike--donese-smart-i-haos-v-Evropa/145411/7/0", "text": "  Мощната буря \"Фридерике\", на места с пориви на вятъра от над 200 км/ч, отне вчера живота на най-малко десет души в четири страни в Европа, съобщи ДПА.   Стихията предизвика на места сериозни смущения във въздушния и железопътния транспорт и взе жертви в Белгия, Холандия, Италия и Германия. В Германия загинаха шестима души при инциденти, предизвикани от бурята, съобщи Франс прес. 59-годишен мъж загина в къмпинга \"Емерих\" в Северен Рейн - Вестфалия, премазан от дърво, повалено от силния вятър. Шофьор на камион на 68 години загина при катастрофа, а пожарникар загуби живота си по време на служба в същата провинция. Негов колега загина в Тюрингия.  В Бранденбург загина шофьор на камион при пътен инцидент, предизвикан от силния вятър. Водач на автомобил загуби контрол над колата си и се блъсна в тежкотоварен камион в Мекленбург - Предна Померания и също загуби живота си. В Холандия паднали дървета убиха двама мъже по на 62 години в град Зволе и град Енсхеде. В южните предградия на белгийската столица Брюксел една жена беше премазана от дърво, паднало върху колата й. В Италия загина мъж, съборен от коня си от вятъра.  Германската железопътна компания \"Дойче бан\" съобщи, че железопътният транспорт в цялата страна е спрян заради бурята и че ще бъде подновен, след като жп мрежата бъде проверена дали е проходима и дали няма повреди. Компанията не бе предприемала такава мярка от 2007 г., когато бурята \"Кирил\" връхлетя страната.  След като парализира железопътния трафик в западната част на първата икономика в Европа, \"Фридерике\" се запъти на изток с ветрове от над 130 км/ч, съобщиха метеорологичните служби. Някои влакове все пак тръгнаха отново вчера вечерта в Северозападна Германия, когато бурята попремина.  В Тюрингия бе отнесен покривът на училище, докато в него още имаше деца, но никой не пострада. В планинския масив Харц поривите достигаха 203 км/ч, нещо невиждано за Германия. По-рано бурята, дошла от Северно море, предизвика смущения в Холандия и в Белгия. Спряно бе движението на високоскоростните влакове \"Талис\", свързващи Франция, Белгия, Холандия и Германия. Сутринта бяха отменени 320 полета на амстердамското летище \"Схипхол\", имаше анулирани полети и на летищата в германските градове Дюселдорф и Мюнхен. На места лошото време предизвика хаос и при движението по пътищата. В Холандия вятърът преобърна 66 камиона, което предизвика на места чудовищни задръствания.     ", "date": "2018.01.19", "title": "”Фридерике” донесе смърт и хаос в Европа"}
{"url": "http://epicenter.bg/article/Grigor-nadvi-Rublyov-v-adskata-zhega-v-Melbarn--klasira-se-za-chetvartiya-krag-/145423/8/0", "text": "Световният номер 3 Григор Димитров се класира за осминафиналите на Откритото първенство на Австралия, след като победи руснака Андрей Рубльов с 6-3, 4-6, 6-4, 6-4 в мач от третия кръг на турнира, предаде БГНЕС.  Двамата тенисисти играха при много тежки условия, като температурата в Мелбърн в един момент достигна 42 градуса, което допринесе за ниското качество на играта и допуснатите общо 28 двойни грешки от двете страни на мрежата. Все пак Гришо показа характер и класа, за да се нагоди по-добре към жегата и да стигне до крайния успех след 3 часа и 4 минути игра.  Димитров започна колебливо срещата, като допусна пробив още в първия гейм, след което изостана с 0-2. След това Гришо намери играта си и взе шест от следващите седем гейма, за да вземе първия сет.  Втората част се разви по огледален начин, като българският тенисист проби още в третия гейм, но при 4-3 Рубльов взе подаването на съперника си след маратонски гейм, след което спечели още два поредни гейма и изравни резултата.  Непостоянната игра на двамата продължи и в третия сет, в който Рубльов нанесе първия удар и проби за 4-2, но Димитров отново намери сили да отвърне и спечели следващите четири гейма, макар и трудно, за да се доближи на сет от крайния успех.  Четвъртата част вървеше на сервис до седмия гейм, когато хасковлията стигна до пробив, след което не сбърка при следващите си два сервис гейма и затвори мача при първия си мачбол, за да си върне за загубата от Рубльов във втория кръг на Ю Ес Оупън миналото лято.  Димитров завърши двубоя с 13 аса, 15 двойни грешки и общо 45 печеливши удара, като отново регистрира ниска успеваемост при втори сервис – едва 37 процента спечелени точки. Той обаче бе много активен при посрещане, стигайки до общо 19 възможности за пробив, от които реализира 6.  По този начин Гришо се класира за осминафиналите на турнира, където ще срещне победителя от двубоя между местния любимец Ник Кирьос и финалиста от 2008 година Жо-Вилфред Цонга, които играят по-късно днес.  ", "date": "2018.01.19", "title": "Григор надви Рубльов в адската жега в Мелбърн, класира се за четвъртия кръг "}
{"url": "http://epicenter.bg/article/-Mis-Balgariya--2017-zaplashi-sas-sad/145424/10/100", "text": "Тамара Георгиева се възмути от публикации за нея в жълтите медии и съобщи, че ще сезира компетентните органи, за да се защити от неверните твърдения, пише Dir.bg.   Изборът на Тамара за носителка на титлата \"Мис България\" 2017 г. породи сериозна полемика в обществото, а социалните мрежи се занимаваха надълго и нашироко с чертите на лицето ѝ и по-конкретно с носа.  Жени Калканджиева дори препоръча на Георгиева да се подложи на корекция.  Самата Тамара нееднократно е казвала, че всичко по нея е абсолютно естествено и тя не планира да се подлага на операции за разкрасяване. Във връзка с публикации, появили се в жълтите медии, че Георгиева е коригирала носа си, тя реагира и заплаши медиите със съд. , обърна се Тамара към приятели и фенове в социалната мрежа.   \r\n \r\n", "date": "2018.01.19", "title": "”Мис България” 2017 заплаши със съд"}
{"url": "http://epicenter.bg/article/Teleshko--Uelingtan--/145431/9/25", "text": "  1 кг телешко бонфиле  1 кг готово тесто  300 г гъби  4-5 скилидки чесън  1 връзка магданоз  1 жълтък  50 мл олио  50 г масло  1 щипка сол  1 щипка черен пипер   Гъбите, чесъна и магданоза се нарязват на дребно. В дълбок и широк тиган се загряват олиото и маслото. В тях се запечатва от двете страни телешкото месо. В същата мазнина се запържва и плънката.   Тестото се разточва. Върху него се разпределя плънката, а накрая върху нея се разполага месото. Завива се добре. Пече се в загрята на фурна до зачервяване.", "date": "2018.01.19", "title": "Телешко „Уелингтън“ "}
{"url": "http://epicenter.bg/article/Prints-Hari-i-Megan-Markal-poluchiha-keltski-lyuboven-dar-/145434/10/100", "text": "и годеницата му  получиха като подарък келтска любовна лъжица по време на посещението си в  ,  , предаде ДПА, цитирана от Дарик. От  разпространихa снимки, които показват как двойката приема любовния дар от съименниците си -  Смит, на шест години, и 9-годишната  . \r\n \r\n Върху изработената от дърво лъжица фигурират , както и  ,  ,  - символи на вечна любов, късмет и сплотеност. Заради сложния си дизайн - свидетелство и за уменията на майстора,  вече не се използват по предназначение и служат само за декорация. е изложена в музей близо до  и датира от 1667 г. Смята се обаче, че традицията за изработването им се е зародила доста по-рано. След като получили любовната лъжица,  и  посетили  и се срещнали с творци и участници в Уелския фестивал на културата.    Меган бе избрала черно палто на дизайнерката Стела Маккартни, на което вместо колан имаше голяма черна пандела.   ", "date": "2018.01.19", "title": "Принц Хари и Меган Маркъл получиха келтски любовен дар (Снимки)"}
{"url": "http://epicenter.bg/article/-quot-Mis-Balgariya-quot--2000-Magi-Valchanova-se-razvede-tayno/145438/10/100", "text": "\"Мис България\" 2000 Магдалина Вълчанова се е развела тайно, съобщи HotArena.   Красавицата от Благоевград тихомълком е разтрогнала брака си със съпруга си Румен Георгиев в края на миналата година.    След 10-годишно съжителство, от които 6 преминали в граждански брак, Магдалина и Румен решили да сложат край на брака си. Тъй като за разлика от сватбата им, разводът им преминал без излишни драми, дори най-близките приятели на миската били изненадани от разпада на семейството й.   Вълчанова и Георгиев се ожениха на пищна церемония на 3 юли 2011 г. и се врекоха във вечна вярност в църквата \"Св. София”. Сватбения купон продължи в съседна Гърция.   Двамата живееха под един покрив от 2007 г., година преди да се роди първородният им син Румен. По-малкият им наследник Андрей се появи преди 4 години.   Миналата година бе доста трудна за бизнесмена. Той бе освободен като шеф на застрахователното дружество, което ръководеше години наред.   Слуховете гласяха, че са регистрирани гигантски злоупотреби, но така или иначе нищо не бе доказано и всичко остана в графата \"градска мълва\". Покрай проблемите в работата, Георгиев обтегнал и взаимоотношенията със съпругата си и двамата взели решение да се разделят.", "date": "2018.01.19", "title": "\"Мис България\" 2000 Маги Вълчанова се разведе тайно"}
{"url": "http://epicenter.bg/article/Denyat-e-podhodyasht-za-barter-i-targoviya/145474/10/101", "text": "Днешният ден започва с с критика, но свършва добре, с баланс и по правилата.   Номерологичната карта е при Път на живота 5 -   ще активира разговори, манипулации, обяснения  и  желание за споделяне.    20 януари е активен, предназначен за срещи и разговори, но трябва да знаете, че може да възникне противоречие, да не наложи да кажете или получите \"Не\" и да очертаете границите си.   Сутринта и в следобедните часове нещата ще стават заради друг човек.   Ще трябва да направите избор или да обмислите втора възможност.   Денят е подходящ за бартер, търговия и пътувания. Спазвайте правилата и нормата.  ", "date": "2018.01.19", "title": "Денят е подходящ за бартер и търговия"}
{"url": "http://epicenter.bg/article/Kralyat-na-futbola-Pele-e-nastanen-v-bolnitsa-zaradi-silna-preumora-/145460/8/0", "text": "Трикратният световен шампион Пеле бе настанен в болница. 77-годишният бразилец в четвъртък е припаднал и веднага е бил откаран в клиника, където е установено сериозно изтощение, а изследванията продължават. Това съобщиха британските медии, като се позоваха на съобщение на Асоциацията на футболните журналисти (FWA), предава БГНЕС.  Известният в цял свят като \"Краля на футбола\" южноамериканец през уикенда трябваше да бъде гост на мероприятие на FWA в Лондон, но вместо това ще остане в болницата, тъй като състоянието му не позволява пътуване. С екипа на Селесао Пеле стана световен шампион на Мондиалите през 1958 г. в Швеция, 1962 г. в Чили и 1970 г. в Мексико.  Той бе определен за най-добър футболист на XX век във версията на Международната футболна федерация (ФИФА), а през 1999 г. Международният олимпийски комитет го призна за Спортист на столетието, въпреки че нито веднъж не е участвал в Олимпийски игри.  Пеле игра в 93 мача на Бразилия и отбеляза 77 гола. Той е и единственият трикратен световен шампион по футбол.  Общо в кариерата си вкара 1281 гола в 1363 мача. На клубно ниво игра за Сантос (1956-1974) и Ню Йорк Космос (1975-1977).   ", "date": "2018.01.19", "title": "Кралят на футбола Пеле е настанен в болница заради силна преумора "}
{"url": "http://epicenter.bg/article/Parizh-i-London-podpisaha-za-humanno-otnoshenie-kam-migrantite/145412/7/0", "text": "Еманюел Макрон и Тереза Мей обявиха, че страните им са подписали договор за по-добра охрана на общата си граница и по-хуманно отношение към мигрантите.   Френският президент съобщи, че документът, наречен Договор от Сандхърст, е бил подписан от министрите на вътрешните работи на двете страни на днешната двустранна среща на върха, състояла се в британската Кралска военна академия \"Сандхърст\". По думите на Макрон споразумението предвижда да се съкрати времето за разглеждане на случаите на мигрантите, които се събират в северното френско пристанище Кале с надеждата да стигнат до Великобритания, и така процедурите по отношение на тях ще са по-хуманни и по-ефикасни.  През 2016 г. мигрантският лагер, известен като \"Джунглата\", нанасяше тежки щети на пристанищния град Кале и бе опразнен. Въпросът за границата е общо предизвикателство и заедно ще успеем да го решим, каза Макрон, цитиран от АП и БТА. Двамата лидери потвърдиха, че Великобритания се е съгласила да плати 44,5 милиона лири (50 милиона евро) за укрепване на сигурността по морската граница между двете страни, минаваща по Ламанша. Средствата ще се използват за изграждане покрай шосето в района на Кале на ограда, дълга 1 км, която да защитава отиващите в пристанището камиони от проникване на нелегални мигранти. Предвижда се и монтиране на видеокамери за външно наблюдение в пристанищата на Кале и може би в Дюнкерк, съобщи ТАСС.  Франция иска също Обединеното кралство да приема повече мигранти от Кале, особено непридружени деца, но по този въпрос на пресконференцията не беше съобщено нищо. \"С днешната инвестиция, за която се споразумяхме, ще направим границите на Обединеното кралство още по-сигурни\", каза Тереза Мей. Лондон заяви и че ще изпрати три хеликоптера \"Чинук\" на Кралските военновъздушни сили и десетки военни за участие във френската военна мисия срещу ислямските екстремисти в африканския регион Сахел. Франция оглави усилията за борба срещу Ал Кайда и свързаните с \"Ислямска държава\" джихадистки групировки в обширния регион южно от пустинята Сахара. Мей приветства постигнатите споразумения с Франция, които освен миграцията и сигурността, засягат още сферите на въздухоплаването, културата, енергетиката и космоса, предаде ДПА.     ", "date": "2018.01.19", "title": "Париж и Лондон подписаха за хуманно отношение към мигрантите"}
{"url": "http://epicenter.bg/article/Nyu-York-tayms-SASht-uskoryavat-premestvaneto-na-posolstvoto-si-v-Erusalim/145420/7/0", "text": "Плановете на правителството сочат, че то вече не се опитва да смекчи удара от новата политика, предизвикала гневни протести от палестинци и други араби. Това поставя под съмнение миротворческите амбиции на Тръмп. Израелският премиер спомена тази сряда възможността за по-бързо преместване, заявявайки пред медии, че посолството ще бъде преместено в рамките на тази година. Няколко часа по-късно Тръмп заяви, че няма такива планове, отбелязва в. \"Ню Йорк таймс\", цитиран от БТА.   Не е ясно дали съветниците на Тръмп са го уведомили за новите срокове преди вчерашния ден. Първоначалните планове бяха за строеж на нова сграда в Ерусалим, която според държавния секретар Рекс Тилърсън ще отнеме най-малко три години. По-късно държавният департамент на САЩ се е спрял на по-скромен и по-евтин план за преустройство на съществуваща консулска сграда в Западен Ерусалим. Това ще позволи преместването на посолството до следващата година.   Споровете за сроковете предизвикаха напрежение между Тилърсън и други членове на администрацията.   Посланикът на САЩ в Израел Дейвид Фридман, както и зетят на Тръмп Джаред Къшнър, са подкрепили бързия план. Вчера Тилърсън е поискал от Тръмп повече време за гарантиране на безопасността на сградата и президентът е приел.   Сградата в Западен Ерусалим е близо до Зелената линия, служила като фактическа граница на Израел до арабско-израелската война през 1967 година. Сградата ще трябва да бъде преустроена, за да може посланикът да извършва поверителни операции, но тя е относително нова постройка, предлагаща по-голяма сигурност от посолството в Тел Авив, според в. \"Ню Йорк таймс\".   Бързото преместване на посолството може да помогне на Тръмп и при изборите в средата на мандата, казват представители на САЩ. Решението за признаване на Ерусалим е популярно сред американските евангелисти и твърди поддръжници на Израел.", "date": "2018.01.19", "title": "Ню Йорк таймс:САЩ ускоряват преместването на посолството си в Ерусалим"}
{"url": "http://epicenter.bg/article/Vladimir-Putin-se-potopi-v-ledenite-vodi-na-ezero-po-sluchay-Bogoyavlenie--Snimki--Video--/145426/7/0", "text": "Хиляди руснаци, включително президентът Владимир Путин, се окъпаха тази нощ в замръзнали реки и езера в ледения студ, принудил властите в някои региони на страната да отменят този обичай, традиционен за православния празник Кръщение Господне или Богоявление, предаде АФП.  В обкръжението на свещеници и икони от местния Нило-Столобенски манастир Путин се потопи, гол до кръста, в ледените води на езеро Селигер северозападно от Москва при минус пет градуса по Целзий. Същото сториха и множество други жители на страната, скачайки в заледени водоеми въпреки студовете, достигнали минус 40 градуса в далекоизточна Якутия, съобщи министерството на извънредните ситуации, без да уточни броя на участниците в тези прояви.  През 2017 г. в богоявленския обред участваха над два милиона души в Русия. ТАСС уточнява, че не става дума за църковен ритуал, а за народен обичай, на който Руската православна църква, която отбелязва много празници по стар стил, гледа благосклонно, ако хората се отнасят към него с благоговение и нямат здравни противопоказания.  Температурите край езеро Селигер тази нощ не спадаха под минус 6-7 градуса, уточни пред журналисти прессекретарят на Путин Дмитрий Песков, цитиран от ТАСС. Той увери, че президентът изпълнява обреда вече от години. При все това Кремъл съобщава за пръв път, че Путин е участвал в него, макар той често да посещава православни храмове по време на църковни празници.  В Норилск - в Далечния север на федерацията, се вихреха снежни виелици и термометрите показваха минус 50, затова властите решиха да отменят ритуала и препоръчаха никой да не се къпе \"поради съображения за сигурност\", съобщи РИА Новости.  В съседните предимно православни страни - Украйна и Беларус, празникът също бе подобаващо отбелязан от много хора, информират местни медии. Православната традиция повелява на Богоявление човек да се потопи във водата три пъти - в името на Отца, Сина и Светия дух. Ритуалът символизира кръщението на Исус Христос в река Йордан.  ", "date": "2018.01.19", "title": "Владимир Путин се потопи в ледените води на езеро по случай Богоявление (Снимки, Видео) "}
{"url": "http://epicenter.bg/article/Kralski-piar-e-nay-razglezhdanata-obyava-za-rabota-vav-Velikobritaniya-/145428/7/0", "text": "Специалист по връзки с обществеността на принцовете Уилям и Хари е най-разглежданата обява за работа в платформата Линкедин за изминалата година във Великобритания, предаде ДПА, цитирана от БТА. Обявата е победила други популярни позиции, като дегустатор на бира и на шоколад. Тя оглавила \"невероятно разнообразен\" списък с работни места, \"вариращ от бляскави позиции в \"Шанел\" и \"Джими Чу\" до инвестиционни анализатори\", съобщиха от компанията. Според специалистите от платформата, изключително важно е как е формулирано заглавието на обявата.  Втора по популярност стана позицията за инвестиционен сътрудник на компанията \"СофтБанк груп\", а след нея се нареди дегустатор на бира за пивоварната \"Мийнтайм\". По-надолу в списъка се класираха обявите за консултант по управление на консултантска фирма \"Бостън\" и за \"дегустатор на шоколадови и какаови напитки\" на корпорацията \"Монделийз\".   Източник: Нова.тв", "date": "2018.01.19", "title": "Кралски пиар е най-разглежданата обява за работа във Великобритания "}
{"url": "http://epicenter.bg/article/Avtomobil-se-vryaza-v-peshehodtsi-v-Rio-de-Zhaneyro--zagina-bebe-/145429/7/0", "text": "Осеммесечно бебе загина, а над 10 бяха ранени в четвъртък, след като автомобил се вряза в тълпа пешеходци, които се разхождаха по крайбрежието в бразилския град Рио де Жанейро, съобщи телевизия „Глобу“. Инцидентът е станал около 20:30 местно време (00:30 ч. бълг.вр.), предаде БГНЕС.  Според предварителната информация шофьорът на колата, 41-годишният Антонио Алмейда, е задържан и е заявил, че страда от епилепсия и е получил пристъп. На кадрите, които \"Глобу\" показва на живо, се вижда как спасителите оказват помощ на пострадалите. Някои от тях остават да лежат на брега, други са отведени до най-близката болница.  Разбитата кола на Алмейда е заседнала в пясъка на плажа Копакабана. Цялата ѝ предна част е деформирана.  Копакабана е един от най-популярните туристически райони на Рио де Жанейро. Ако през деня гостите и жителите на града се къпят и пекат на брега на едноименния плаж, то вечер те се разхождат по тази алея, отпускат се в кафенета, разположени там и купуват сувенири.  ", "date": "2018.01.19", "title": "Автомобил се вряза в пешеходци в Рио де Жанейро, загина бебе "}
{"url": "http://epicenter.bg/article/Uzhas-v-Rusiya--Uchenik-nahlu-s-bradva-i-kokteyl--quot-Molotov-quot--v-klasnata-staya--ima-raneni--Video--/145436/7/0", "text": "Деветокласник от училище във военното градче Сосновий Бор в Бурятия нахлу с коктейл \"Молотов\" и брадва и устрои истинско клане, предават руските медии. По различни данни, пострадалите са между 4 и 7, сред които и 41-годишна учителка по литература. След това нападателят хвърлил бутилката със запалителна смес и предизвикал пожар в сградата. От нея са били евакуирани над 500 души.  На територията на цялата република мерките за сигурност в училищата са засилени, ръководителят на републиката Алексей Циденов е прекъснал визитата сии в Монголия.  Деветокласникът нахлул тази сутрин в класната стая на седмокласници и нападнал учениците, след което я подпалил.  Според здравния министър на Бурятия Дамбиним Самбуев ранени са четирима ученици и учителката им по литература. Три от децата са в тежко състояние. Всички пострадали деца са учили в един клас и са 13-годишни.  По-късно бе съобщено за седем пострадали. Шефът на местния спешен център Вячеслав Тимкин заяви пред ТАСС, че са пострадали шест деца и една жена.  Според данни на източник на РБК в полицията, в военната болница в градчето са различни наранявания са четирима - три деца и преподавателката по руски език и литеряатура Ирина Раменская (41 г.).  Нападателят също е в болница, след като е направил опит да се самоубие.   ", "date": "2018.01.19", "title": "Ужас в Русия! Ученик нахлу с брадва и коктейл \"Молотов\" в класната стая, има ранени (Видео) "}
{"url": "http://epicenter.bg/article/Nemsko-izdanie-see-panika-na-Zapad--Rusiya-satvori-novo--quot-adsko-quot--orazhie---Video--/145448/7/0", "text": "Русия упорито разработва нови въоръжения, които нямат аналог никъде по света. Така например, Москва модифицира едно от най-мощните и унищожителни съвременни оръжия - тежката огнеметна система ТОС-1 \"Буратино\", пише немското сп. \"Щерн\", цитирано от руски медии.  Новата модификация ТОС-2 ще може да се монтира на платформата на прочутия танк \"Армата\". За по-висока мобилност се предвижда установката да може да бъде монтирана и на колесен танк. Изданието предполага, че това ще бъде унифицираната бойна платформа \"Бумеранг\".  Новата руска бойна разработка няма аналог никъде по света, пише \"Щерн\". Особеност на огнеметната система се явява фактът, че тя разполага с реактивна система за залпов огън, която се състои от тридесет цеви. От тях се изстрелват ракети, които имат термобарични бойни глави. При залпов огън тези бойни заряди акие имат ефект на т.нар. \"аерозолна бомба\" и предизвикват колосална взривна вълна. При това след това се образува вакуум.  Както отбелязва немското издание, от \"Буратино\" не могат да осигурят защита дори подземни укрепления като блиндажи и бункери.  Освен това, руското \"адско оръжие\" ще може да разчиства и минни полета, отбелязва РИА Новости.  Очаква се новата система ТОС-2 да бъде приета на въоръжение в руската армия още през тази година.   ", "date": "2018.01.19", "title": "Немско издание сее паника на Запад: Русия сътвори ново \"адско\" оръжие! (Видео) "}
{"url": "http://epicenter.bg/article/Turtsiya-predupredi--Priemame-samo-palnopravno-chlenstvo-v-ES--Zashto-da-vi-pazim-ot-migrantite-/145449/7/0", "text": "Турция би отхвърлила всяко предложение за партньорство с Европейския съюз различно от пълноправното членство. Това заяви турският министър за отношенията с ЕС Йомер Челик, като предупреди, че сегашната ситуация не дава основания на Турция да запази споразумението си с блока за възпиране на миграцията.  \"Привилегировано партньорство или друг подобен подход - не приемаме нищо такова сериозно. На Турция не може да се предлага подобно нещо\", заяви Челик в интервю за Ройтерс, цитирано от БТА. \"Както и да бъде наречено, привилегировано партньорство или сътрудничество срещу тероризма, подобно предложение няма дори да бъде разгледано от Турция\", добави министърът. Френският президент Еманюел Макрон заяви преди две седмици, че развитията в Турция не позволяват напредък по пътя й към евроинтеграция, продължаващ от десетилетия, напомня агенцията. Той посочи, че дискусиите трябва да сменят фокуса си, като спомена за възможността за някакъв вид партньорство за Турция. Челик каза, че ЕС не спазва всички договорености от споразумението за овладяване на миграцията към Европа, сключено с Турция, на която в замяна бяха предоставени 3 милиарда евро финансова помощ за бежанците. \"На практика няма причина за Турция да продължава да е в сила това споразумение, каза Челик.  ", "date": "2018.01.19", "title": "Турция предупреди: Приемаме само пълноправно членство в ЕС! Защо да ви пазим от мигрантите?!"}
{"url": "http://epicenter.bg/article/Germanski-politik--Balgariya-ne-e-gotova-za-evrozonata/145450/7/0", "text": "Крайнодясната партия „Алтернатива за Германия“ предупреди ЕС за прибързано приемане на България в еврозоната, съобщи БНР.   В съобщение за медиите председателят на партията Йорг Мойтен заявява, че България ще бъде следващата Гърция, ако въведе еврото.   Това е поредната страна, която икономически не е готова за валутния съюз, който вместо да расте, трябва да се свие, смята лидерът на третата политическа сила в Германия. Мойтен подчертава, че страната ни не в състояние да издържи на икономическия натиск, на който ще бъде подложена след влизане в еврозоната.   Вместо във валутния съюз да бъдат включвани държави, които икономически не са подходящи за него, би следвало такива да напускат еврозоната, дори това да означава разпадането й и връщането към националните валути, категоричен е Мойтен, цитиран от \"Фокус\". Председателят на Европейската комисия Жан-Клод Юнкер няколко пъти заяви, че вижда България в еврозоната. Последният път бе на 17 януари, когато приветства програмата на българското председателство на съвета на ЕС за следващите шест месеца. „България многократно демонстрира, че може да допринесе за европейските компромиси и да изгради мостове - както в настоящите държави-членки, така и по отношение на нашите съседи в Западните Балкани. България е истинска история на успеха, която ще вдъхнови нашите съседи в Западните Балкани. Затова беше правилно българският министър-председател да превърне нашите отношения с тях в центъра на председателството на София“, подчерта Юнкер, след като премиерът Борисов представи пред Европарламента приоритетите на председателството ни. Лидерът на „Алтернатива за Германия“ обаче явно не е въодушевен от усилията на България за включването й в еврозоната. „Както правителството на България, така и председателят на ЕК Жан-Клод Юнкер искат да вкарат бедната балканска държава във валутния съюз. Това е опасно. Въпреки че официалните данни за инфлацията и държавния дълг отговарят на критериите, България структурно не може да използва еврото като своя валута“, твърди Мойтен.   Председателят на крайнодясната популистка партия обяснява защо според него България ще последва Гърция, ако се присъедини към еврозоната. Според него ще последва краткосрочен икономически ръст с повишаване на заплатите, което обаче няма да бъде подплатено с устойчиво нарастване на производителността. Девалвацията на валутата вече няма да бъде възможна, което ще доведе до свиване на износа. След това дългът на държавата ще нарасне. Твърде високо платените служители ще загубят работата си, а разходите на правителството за справяне с безработицата ще продължават да се увеличават, а заедно с тях – и държавният дълг. В крайна сметка всичко това ще доведе до опасност от обявяване на държавен фалит. Така Европа отново ще преживее дежа вю, уверен е крайнодесният германски политик.", "date": "2018.01.19", "title": "Германски политик: България не е готова за еврозоната"}
{"url": "http://epicenter.bg/article/Ungariya-pishe-zakoni--quot-Spri-Soros-quot-/145452/7/0", "text": "Унгария публикува подробности за крутите закони против имиграцията, кръстени на \"обществения враг\" Джордж Сорос на фона на скандал във връзка с твърдения, че Будапеща е укрила ръст в броя на пристигащите мигранти в страната. Роденият в Унгария американски милиардер Сорос е наричан \"обществен враг\" от унгарския премиер Виктор Орбан, който обвинява 87-годишния финансист, че направлява миграцията към Европа след започването на бежанската криза през 2015 г.   Унгария издигна огради по южните си граници през 2015 г., а през миналата година започна да задържа всички пълнолетни мигранти в строго охранявани лагери по границата. Последните три закона - наречени \"пакет от закони \"Спри Сорос\" - целят да премахнат оставащите пропуски в законодателството, които позволяват \"нелегалната имиграция\" да продължи, изтъкна говорителят на правителство в радио интервю.   Предложените мерки включват забрана за влизане на чужденци и ограничителни заповеди, спиращи унгарците да се доближават до граничните райони, ако се смята, че те \"подкрепят\" или \"организират\" нелегална имиграция, става ясно от проектозаконодателството, публикувано на сайта на правителството. Също така ще бъде наложен 25 процента данък върху чуждестранното финансиране, получавано от организации, които подкрепят нелегалната имиграция, като средствата ще отиват за охрана на границата. Предложенията могат да влязат в парламента през февруари.   Въпреки че Сорос, който е евреин, не е споменат поименно в законопроектите, говорителят на правителството обвини финансиста, че дестабилизира бъдещето на Европа, искайки да пристигнат \"колкото е възможно повече мигранти\".   \"Това е политическа програма, в която участват подпомагащи мигрантите организации, прикрити като правозащитни организации\", допълни говорителят. Тези мерки следват законите, приети през миналата година, които се прицелват в неправителствени организации, подкрепяни от Сорос, както и срещу престижния Централноевропейски университет в Будапеща, който той основа през 1991 г. Сорос обвини Орбан в използването на \"изопачавания и откровени лъжи\" в неговите кампании срещу него.   Правителството \"се стреми да създаде външен враг, за да разсейва гражданите\" от проблеми като корупцията, изтъкна Сорос през миналата година. Междувременно правителството на Орбан беше принудено да отхвърли твърденията, че прикрива рязкото увеличение на броя на бежанците, които са допуснати в страната, въпреки кампаниите си срещу имиграцията. Опозиционните партии обвиниха Орбан, който многократно е наричал мигрантите \"мюсюлмански нашественици\" в християнска Европа, в лицемерие, като се имат предвид безмилостните атаки срещу Сорос и задължителните квоти за мигранти на Европейската комисия.    ", "date": "2018.01.19", "title": "Унгария пише закони \"Спри Сорос\". Налага 25% данък на организации, финансирани отвън!"}
{"url": "http://epicenter.bg/article/Cheshkiyat-parlament-svali-deputatskiya-imunitet-na-premiera-Andrey-Babish/145461/7/0", "text": "Камарата на депутатите в Чехия свали днес депутатския имунитет на премиера Андрей Бабиш, съобщи БТВ, като се позова на БТА. 111 депутати подкрепиха решението, а 69 бяха против. В гласуването участваха 180 от 200-те членове на долната камара на чешкия парламент. Свалянето на депутатския имунитет на премиера, чието правителство във вторник не получи вот на доверие, означава, че на практика срещу него започва съдебно преследване по обвинение в измама.   Преди няколко месеца полицията обвини Бабиш и най-близките му съратници в организиране на схема за незаконно присвояване чрез негови фирми на 50 милиона крони (около 2,5 млн. долара) под формата на субсидии от фондовете на ЕС.   Скандалът избухна малко преди парламентарните избори през октомври, на които политическото движение на милиардера \"Действие на недоволните граждани\" (АНО) спечели убедителна победа. Бабиш отхвърли повдигнатите обвинения и възнамерява да докаже невинността си в съда. Той твърди, че срещу него и АНО действа политическа мафия, а някои представители на правоприлагащите органи изпълняват нейни поръчки.", "date": "2018.01.19", "title": "Чешкият парламент свали депутатския имунитет на премиера Андрей Бабиш"}
{"url": "http://epicenter.bg/article/Zaev-e-optimist--che-vaprosat-za-imeto-shte-bade-razreshen-s-dostoynstvo-i-za-dvete-strani-/145463/7/0", "text": "Всичко, което правим, за преговорите за името на Македония, ще бъде подложено на референдум. Както ние, така и Демократичният съюз за интеграция, и ВМРО-ДПМНЕ и други партии имаме едни и същи или приблизителни позиции, каза македонският премиер Зоран Заев, цитиран от БГНЕС.  Министър-председателят беше в Струга по повод църковния празник Водице. Той изрази увереност, че ще бъде намерено решение за проблема, който Гърция има с конституционното име на Република Македония.  „Оптимист съм, смятам, че между две страни, които са приятели и възнамеряват да бъдат още по-близки, ще бъде намерено решение, което да запази постиженията на двете страни и ще бъде от полза за техните граждани”, каза Заев в отговор на журналистически въпрос. Премиерът отбеляза, че за същността на преговорите, предложенията, предоставената рамка, не трябва да се говори публично, за да не се разрушат възможностите за успех в преговорите.  Виждате, че процесът е прозрачен, искаме национален консенсус за вземане на решение и в крайна сметка то ще бъде потвърдено от гражданите на референдум. Убеден съм, че ако сме внимателни, като си даваме сметка и за гръцката страна, ще намерим решение на този въпрос, който ни мъчи от 25 години, каза Заев.  Що се отнася до решението на президента на Македония Георге Иванов да наложи вето върху закона за езиците, Заев каза, че всичко, включено в Закона за насърчаване на езиците, е в съответствие с Конституцията на Република Македония.  Заев потвърди, че вече е уговорена среща с неговия гръцки колега Алексис Ципрас на 24 януари в Давос.  ", "date": "2018.01.19", "title": "Заев е оптимист, че въпросът за името ще бъде разрешен с достойнство и за двете страни "}
{"url": "http://epicenter.bg/article/Zhurnalistka-razkri-kak-Maykal-Daglas-e-uprazhnil-seksualen-tormoz-varhu-neya/145468/7/0", "text": "беше обвинен, че е свалил ципа на панталоните си и е мастурбирал пред известна журналистка, съобщи Контактмюзик. за пръв път разказа публично за инцидента, който според нея е станал през 80-те години на миналия век, когато е работела в нюйоркските офиси на основаната от Майкъл Дъглас компания \"Стоунбридж прадъкшънс\". \" “, написа тя за \"Холивуд рипортър\", припомняйки си срещите в неговия апартамент и уверявайки, че системно е била обект на неуместни сексуални забележки от негова страна. „Сядах върху жълто канапе в помещението и си водех бележки\". Броуди отбелязва, че през 1989 г., когато двамата обсъждали идеята за създаване на  , работодателят ѝ свалил облегалката на стола си и се свлякъл на пода.   \"Той свали ципа си и макар че продължаваше да се изказва ласкаво за предложенията ми относно  , гласът му се понижи с поне половин октава“, поясни Броуди. „Вперих поглед в него и видях, че е пъхнал двете си ръце в разкопчания си панталон. Няколко секунди по-късно гласът му стана дрезгав и си дадох сметка, че е получил оргазъм\". Броуди отбелязва, че   затворила бележника си и напуснала помещението.   \"Не промълвих нито дума“, пояснява тя. „Почувствах се унижена. Стигнах до извода, че той може да прави каквото поиска, защото е много по-влиятелен от мен.  тръгна бос след мен до асансьора, като бе закопчал панталоните и ризата си. След това ми благодари и ми каза, че съм му помогнала\". Изявлението ѝ идва, след като  предварително отхвърли възможността да е тормозил сексуално служителка.    Източник: Дир.бг", "date": "2018.01.19", "title": "Журналистка разкри как Майкъл Дъглас е упражнил сексуален тормоз върху нея"}
{"url": "http://epicenter.bg/article/Naprezhenieto-raste--Turtsiya-e-prehvarlila-spetsialni-chasti-kam-granitsata-sas-Siriya-/145469/7/0", "text": "Турската армия е прехвърлила специални части в граничещия със Сирия окръг Хатай, съобщи днес Анадолската агенция, цитирана от ТАСС. Това съобщава БГНЕС.  Според агенцията там са пристигнали най-малко 10 автобуса със служители от специалните части, които ще бъдат разположени в района на Хас и Къръкхан. Анадолската агенция отбелязва също, че на границата на двете страни в района на сирийския град Африн продължава артилерийският обстрел както от страна на турската армия, така и от базираните там кюрдски формирования.  Анкара не изключва възможността за предприемане на операция срещу кюрдите от Партия на демократичния съюз (ПДС) и Силите за защита на народа (СЗН), които според Турция са свързани с поставената извън закона Кюрдска работническа партия (ПКК). Президентът Реджеп Тайип Ердоган заяви в понеделник, че операцията в Африн срещу \"терористичните сили\" може да започне всеки момент.  Турската армия прехвърли във вторник най-малко 10 танка към границата със Сирия. Според телевизия Хабертюрк в пограничния район се извършва мобилизация.  ", "date": "2018.01.19", "title": "Напрежението расте! Турция е прехвърлила специални части към границата със Сирия "}
{"url": "http://epicenter.bg/article/Ivaylo-Moskovski--Balgariya-shte-predlozhi-Balkanski-koridor-za-visokoskorosten-internet-5G-/145445/4/0", "text": "България ще предложи Балкански коридор за високоскоростен интернет от пето поколение 5G, който може да бъде паралелен на изгражданите в момента пътни връзки между държавите от региона. Това заяви министърът на транспорта, информационните технологии и съобщенията Ивайло Московски на среща днес в София с ръководителя на Генерална дирекция „Съобщителни мрежи, съдържание и технологии“ в Европейската комисия Роберто Виола. В разговора участваха представители на заместник-председателя на Комисията Андрус Ансип и на комисаря по въпросите на цифровата икономика и цифровото общество Мария Габриел. Това съобщиха от министерството на транспорта.  „Проектите за изграждането на коридори 8 и 10 предвиждат полагане на оптична инфраструктура за свръх бърз интернет, което е още една съществена предпоставка за осъществяването на този дигитален коридор. Нашата политическа амбиция е държавите от Западните Балкани да се интегрират в общото европейско семейство, което със сигурност включва и 5G мрежата“, каза министър Московски. Той призова Европа да стане проактивна към бъдещето на тези държави и подчерта, че България като председател на Съвета на Европейския съюз, ще положи максимални усилия това да се случи.  От своя страна Роберто Виола потвърди, че Европейската комисия ще помага активно в този процес и подчерта, че цифровизацията и свързаността ще са едни от най-важните теми, които ще се дискутират на срещата на върха в София за Западните Балкани на 16-17 май, в която се очаква да участват председателят на комисията Жан-Клод Юнкер, неговите заместници и голяма част от комисарите.  Българското председателството може да има привилегията да затвори успешно една от най-важните теми – Кодексът за електронните съобщения, заяви Роберто Виола. По думите му, това ще бъде голямо постижение във връзка с разгръщането на високоскоростен интернет от пето поколение, паралелно с усъвършенствания транспорт. Кодексът за електронните съобщения ще заложи добри условия за инвестиции в цифрови мрежи и справедливи условия за участниците на пазара.  Министър Московски и Роберто Виола изразиха увереност, че по време на българското председателство, ще бъде постигнат значителен напредък и по новите европейски регулации за защита на личните данни на гражданите.  Ивайло Московски покани ръководителя на Генерална дирекция „Съобщителни мрежи, съдържание и технологии“ в Европейската комисия на неформална среща на министрите на телекомуникациите, заедно с ресорния еврокомисар Мария Габриел в София през април. Срещата бе обсъдена и по време на телефонен разговор между министър-председателя Бойко Борисов с люксембургския му колега Ксавие Бетел.  Министърът съобщи, че през следващата седмица между Министерството на транспорта, информационните технологии и съобщенията и Европейската комисия, ще бъде подписан меморандум за провеждането на най-голямото събитие в областта на технологиите в Европа през 2018 година – Цифровата асамблея. То ще се състои на 25 и 26 юни в София. Над 1200 представители на Европейската комисия, правителствата, бизнеса и неправителствени организации ще вземат участие в престижния форум.  ", "date": "2018.01.19", "title": "Ивайло Московски: България ще предложи Балкански коридор за високоскоростен интернет 5G "}
{"url": "http://epicenter.bg/article/Razbihme-mezhdunarodna-piramida-za-prane-na-pari-chrez-kriptovaluta-/145455/3/0", "text": "Специализираната прокуратура участва в международна операция за неутрализиране на мащабна пирамидална структура за измами с търговска цел, прогресивно набиране на клиенти и пране на пари чрез създаване и разпространение на виртуалната валута уанкойн (OneCoin), съобщиха от държавното обвинение.  Прокурори и следователи от отдел \"Следствен\" на СП, както и служители на ГДБОП и ДАНС, се включват в международното разследване на базата на международна поръчка за правна помощ от прокуратурата в германския град Билефелд (Северен Рейн-Вестфалия), пристигнала през октомври 2017 г. В работата по изпълнение на съдебната поръчка се включват и активно съдействат представители на Евроджъст и Европол.  Искането на прокуратурата в Билефелд е за извършване на конкретни процесуално-следствени действия на територията на България спрямо българското търговско дружество \"Уан Нетуърк сървисиз\" ЕООД и свързаните с него лица, в т.ч. две българки с германско гражданство. Разследващите установяват местонахождението на сървърите в София и обслужващите ги фирми, използвани от международната престъпна организация.  На 17 и 18 януари 2017 г., в присъствието на представители на Европол и германските разследващи органи, са претърсени офисите на \"Уан Нетуърк сървисиз\", както и на 14 други дружества. Иззети са множество веществени доказателства, включително сървъри, до момента са разпитани 50 свидетели.  \"OneCoin Ltd.\" е регистрирано в Обединените арабски емирства и действа чрез стотици свързани с него дружества на 4 континента. То въвежда разплащания с уанкойн (по подобие на криптовалутата биткойн). В Германия и в други държави разпространението на уанкойни е забранено.  Според местните контролни органи уанкойните служат като платежно средство, чрез което се заобикаля местното законодателство, уреждащо платежните услуги. Има съмнения, че чрез схемата \"уанкойн\" може да се финансират организирани престъпни групи и терористични организации.  Българското дружество \"Уан Нетуърк сървисиз\" ЕООД е изпълнявало функциите на фактически търговски представител на \"OneCoin Ltd.\" и фактически дистрибутор на създадената от него виртуална валута.  В момента дейността на свързани с \"OneCoin Ltd.\" дружества се разследва още в Англия, Ирландия, Италия, САЩ, Канада, Украйна, Литва, Латвия, Естония и много други държави.  ", "date": "2018.01.19", "title": "Разбихме международна пирамида за пране на пари чрез криптовалута "}
{"url": "http://epicenter.bg/article/Aktsiya-na-GDBOP-i-DANS-v-Meditsinskiya-universitet-v-Sofiya-/145467/3/0", "text": "Акция на ГДБОП и ДАНС се провежда в Медицинския университет в София, предава БНР. По информация на \"Хоризонт\" става въпрос за корупционна схема, свързана с приема на чуждестранни студенти.  Има отведени за разпит, без да е уточнена тяхната бройка.   Полицията е запечатала кабинети на ръководители и административни служители на Медицинския университет в София, съобщиха от БТВ. Акцията е срещу организирана престъпна група, извършвала нерегламентиран прием на чуждестранни студенти. Проверките обхващат студенти, преподаватели и администрация. Акцията ще обхване документите на всички учащи и поради тази причина ще приключи в понеделник. Студенти, които са били в занятия, разказаха, че са видели засилено полицейско присъствие в района. Агентите са отвели двама младежи от арабски произход, но без да дават никакви обяснения.  Неофициално \"Хоризонт\" научи от свои източници, че има отведени за разпити представители на Медицинския университет.  Към момента обаче не е ясна техният брой, както и дали някой от тях ще бъде задържан.  Повече информация за тази акция вероятно ще бъде дадена утре.   ", "date": "2018.01.19", "title": "Извънредно! Акция на ГДБОП и ДАНС в Медицинския университет в София "}
{"url": "http://epicenter.bg/article/Yuliy-Pavlov--Parvata-godina-na-Rumen-Radev-i-Iliyana-Yotova-e-mnogo-uspeshna-/145459/2/0", "text": " Това заяви в предаването „Хоризонт за вас“ по БНР социологът Юлий Павлов, директор на Центъра за анализи и маркетинг.  \"  Това е доста добър резултат. Бих казал, че той се нарежда веднага след Петър Стоянов, чието одобрение беше най-високо, но той встъпи в длъжност в един много критичен за България момент, както и на президента Желю Желев, в когото бяха фокусирани големи надежди.   В сегашната ситуация този рейтинг на Радев е много висок.   – не е имало друг вицепрезидент, който да се нарежда не просто в челната петица, но ако щете, и между първите 20\", коментира Павлов.  Според него в действията на Йотова се забелязва нова роля на вицепрезидентската институция.   \"Най-сериозната грешка е от последните дни – неговата позиция по отношение на конвенцията за превенция и борба с насилието срещу жени и домашното насилие. И то при положение, че вицепрезидентът Йотова вече беше изразила една абсолютно аргументирана проевропейска позиция. Това, което той направи впоследствие, е отстъпление назад. За съжаление, не е първият случай, в който той заема едни доста неевропейски позиции. Друг подобен случай беше това, че той даде в Конституционния съд споразумението за търговско партньорство с Канада. Това е абсолютно непремерено действие и няма да доведе до нищо\", каза още социологът.  Юлий Павлов изказа мнение, че   \"  ", "date": "2018.01.19", "title": "Юлий Павлов: Първата година на Румен Радев и Илияна Йотова е много успешна "}
{"url": "http://epicenter.bg/article/Emil-Karanikolov--855-5-mln--evro-investitsii-ima-u-nas-ot-ot-nachaloto-na-2017-g--do-oktomvri/145462/2/0", "text": "Преките чужди инвестиции в страната през 2017 г. са били по-малко спрямо 2016 г., обяви днес икономическият министър Емил Караниколов по време на парламентарния контрол. В отговор на въпрос на социалиста Румен Гечев той обясни, че по предварителни данни на БНБ за януари – октомври 2017 г. размерът на преките чужди инвестиции в страната възлизат на 855.5 млн. евро при 912 млн. евро през същия период на 2016 г. През октомври м.г. е регистрирано нарастване с 96,6 млн. при намаляване със 112 млн. година по-рано. „Това може да се обясни с факта, че имаше избори в страната, които продължиха до формиране на настоящото правителство и това забави темпа на инвеститорите. В такива моменти те изчакват да видят дали ще има стабилно правителство или не“, коментира Емил Караниколов, цитиран от „Фокус”. „Близо половината от привлечените инвестиции за периода януари-септември 2017 година (47.92%) са в преработващата промишленост“, уточни министърът. „За последните 3 години, от 2014 до 2016 година, са отчетени общо 4,3 млрд. евро преки чуждестранни инвестиции. През 2015 г. е постигнато рекордно ниво на преките чуждестранни инвестиция от 2.48 млрд. евро“, каза още той.", "date": "2018.01.19", "title": "Емил Караниколов: 855.5 млн. евро инвестиции има у нас от от началото на 2017 г. до октомври"}
{"url": "http://epicenter.bg/article/Nedzhmi-Ali-kam-vitseprezidenta-na-EIB--Uspyavate-li-da-postignete-optimalni-rezultati-s-investitsiite-s/145464/2/0", "text": "В Страсбург на 18 януари 2018 г., по време на извънредно заседание на Комисията по бюджетен контрол на Европейския парламент, беше проведена първата дискусия по Годишния доклад за Контрола на финансовите дейности на Европейската инвестиционна банка (ЕИБ) през 2016 г. Дейността на Банката беше представена от нейния вицепрезидент г-н Александър Стуб. Докладчик от АЛДЕ беше българският евродепутат Неджми Али.   Европейската инвестиционна банка играе голяма роля в подкрепа на интеграцията в ЕС, икономическото и социалното сближаване, а също така и за регионалното развитие, като през 2016 година общата сума на инвестициите е 84 млрд. евро. ЕИБ се бори с недостига на инвестиции и се стреми към възстановяване на растежа на европейската икономика. Това се постига с финансирането на много инициативи, насочени към младежката безработица, иновациите, малките и средни предприятия и околната среда в рамките на ЕС. Важна е ролята на банката и за функционирането на Европейския фонд за стратегически инвестиции, който е в основата на Инвестиционния план на Европа, по-известен като плана „Юнкер“. ЕИБ има принос в решаването на глобалните предизвикателства, като например потоците от мигранти и климатичните промени.   По време на извънредното заседание в Страсбург бе обсъдено дали банката е постигнала тези цели през 2016 г. и бе разгледано въздействието на инвестициите ѝ занапред. Евродепутатът от АЛДЕ/ДПС Неджми Али концентрира въпросите си в посока изясняването на няколко въпроса в този контекст.   Като се има предвид, че инвестициите на ЕИБ за 2016 в рамките на ЕС са направени в четири основни сектора - иновации и умения, малки и средни предприятия, инфраструктура и околна среда, г-н Али заяви, че е необходимо да се оцени дългосрочното въздействие на тези дейности. Той попита г-н Стуб дали през 2016 г. е приложен оптималният модел на финансиране и дали ЕИБ има възможността да оцени евентуалното въздействие на други сценарии на финансиране по отношение на растежа на БВП и заетостта в общността, за да се прецени дали наистина парите на данъкоплатците са използвани по най-добрия начин.   Вторият въпрос бе свързан с финансирането извън ЕС. През 2016 г. ЕИБ е инвестирала 8.4 милиарда евро в пет големи географски района. Основните от тях са: страните от Европейското споразумение за свободна търговия и страните, кандидатстващи за членство; държавите от Източното съседство и държавите от Южното съседство. „Може ли да обясните дали отпускането на заеми е в пълно съответствие с банковите правила и дали това не създава проблеми за интересите на държавите-членки на ЕС? Вашите анализи показват ли по-висок риск при инвестирането извън ЕС?“ - попита Неджми Али.   В качеството си на докладчик от АЛДЕ, евродепутатът изтъкна липсата на ясни, общоприети определения на явления като: офшорни финансови центрове; данъчни убежища; юрисдикции, поддържащи висока степен на секретност и юрисдикции, които не сътрудничат на институциите. „Дали тази липса не затруднява работата на Офиса на главния служител по спазване на изискванията за изпълнение при всичките седем етапа на цикъла на реализиране на проектите на ЕИБ, започвайки с предложението за стартиране на съответния проект и завършвайки с погасяването на кредита? Във връзка с това, в кой етап Офисът изпитва най-големите затруднения?“, попита евродепутатът.   Господин Стуб отговори изчерпателно на въпросите. В резултат на финансовата дейност на Банката през 2016 г. се очаква в краткосрочен план да се постигне допълнително нарастване на БВП в размер на 0.8% и да се осигури допълнителна заетост от 830 000 работни места. Дългосрочните очаквания са за значително по-високи резултати по отношение на икономическия растеж и заетостта, обясни още той.   Вицепрезидентът засегна също и прилагането от страна на банката на методиката за оценка на риска при вземането на решения за инвестиране в рамките на ЕС и извън него, като същевременно поясни ролята на Офиса на главния служител по спазване на изискванията за изпълнение при реализиране на проектите на ЕИБ.  ", "date": "2018.01.19", "title": "Неджми Али пита вицепрезидента на ЕИБ за оценка на инвестициите в ЕС и извън общността"}
{"url": "http://epicenter.bg/article/D-r-Nigyar-Dzhafer--DPS-shte-podkrepi-vota-na-nedoverie--zashtoto-sme-opozitsiya-/145465/2/0", "text": "Ще подкрепим вота, защото сме опозиция и защото от самото начало сме принципно против формулата на това управление.   Това заяви в предаването \"Лице в лице\" по БТВ д-р Нигяр Джафер, депутат от ДПС.   Ние смятаме, че корупция има навсякъде и затова е по-добре да се концентрираме върху секторните политики, каза тя.   \"Всички прочетоха това, което им харесва от речта на д-р Ахмед Доган. Там има послание към нашата партия\", коментира тя. ДПС продължава да бъде опозиция и ще бъде опозиция, подчерта тя. ДПС ще продължава да настоява за това, когато се прави коалиция, партиите да управляват на основата на общи цели.   Д-р Джафер обърна внимание, че между ГЕРБ и Обединени патриоти има принципни различия.   \"Възможно е да бъдат отнети тези аргументи\", отговори д-р Джафер на въпроса, ако патриотите напуснат кабинета и Борисов състави правителство на малцинството, ще се отнемат ли от аргументите \"против\" на ДПС.   Не само общинските болници са зле, има университетски болници с огромни дългове. Трябва да се промени модела на здравно осигуряване, на финансиране, на мениджмънт на болниците, изтъкна д-р Джафер. ГЕРБ се страхуваше от демонополизацията на Здравната каса, а БСП и досега не я приема, подчерта тя. От 12 - 13 години държим на демонополизацията на Здравната каса, напомни тя. Според нея общинските болници трябва да бъдат защитени, защото те са единствената възможност за лечение на хората в отдалечените райони.   Странно е защо точно сега влязоха в дебат за Истанбулската конвенция, посочи д-р Джафер.Според нея в началото на следващата седмица ДПС ще вземе решение как да гласува по конвенцията. \"След като 30% от жените в България казват, че имат проблем с домашното насилие, значи има проблем. Не искам да се измъкваме с клишето за грешката в превода, но конвенцията трябва да бъде ратифицирана. Тя може да бъде приета с декларация или с друг обяснителен текст\", смята тя.   А за периода на социализма в учебниците по история д-р Джафер посочи, че възродителният процес трябва да се изучава като много голяма грешка, като престъпление.  ", "date": "2018.01.19", "title": "Д-р Нигяр Джафер: ДПС ще подкрепи вота на недоверие, защото сме опозиция!"}
{"url": "http://epicenter.bg/article/Prof--Evelina-Kelbecheva--/145466/2/0", "text": "Декларацията на БСП за това какво се изучава по история в Х клас, е изключително манипулативна. Това заяви в предаването „Лице в лице“ проф. Евелина Келбечева от Американския университет, обяснявайки новите програми по история. За пръв път в Х клас ще се изучава периодът на социализма.   Няма политическо вмешателство, има политическа воля от страна на управляващите тази промяна най-вече да се случи, изтъкна тя.   Левите сили имат идеологически щаб, който трябва да пази това минало, защото ще падне легитимността им, че през този период е направено нещо добро, смята тя.   Няма нито един факт, няма нито едно понятие в програмата по история за Х клас, което да не отговаря на истината.   „Има „съветизация“ (като термин), но падна, че България е била \"окупирана от Съветския съюз\". Най-после имаме знания за лагерите. В икономическата област рязко се разграничава социалистическата индустриализация от това, което е индустриализацията като глобален процес“, каза Келбечева.   От програмата бе изхвърлен десетгодишният период, в който БКП подготвя България да стане част от Съветския съюз, посочи още тя.", "date": "2018.01.19", "title": "Проф. Келбечева: Левите сили имат идеологически щаб, който трябва да пази социализма"}
{"url": "http://epicenter.bg/article/Zatvaryat-ulitsi-vav-Varna-zaradi-remont/145470/2/0", "text": "Във връзка със стартиране на строително-ремонтни работи и подмяна на подземна инфраструктура от 21-ви януари (неделя) ще бъде преустановено движението на автомобили по следните участъци във Варна:  бул. \"Цар Освободител\" в отсечката от бул. \"Приморски\" до бул. \"Княз Борис I\", както и по бул. „Приморски” в обхвата от ул. „Ст. Стамболов” до бул. „Цар Освободител”, съобщават от дирекция „Инженерна инфраструктура и благоустрояване“.   В тази връзка ще има промяна и в обслужването на линиите на градския транспорт: ще бъдат въведени двупосочно маршрутни промени за автобусни линии 17 А, 20 и 39. Няма да се обслужват двупосочно автобусни спирки „Д. Дебелянов“, ЖП Гара на пл. „Славейков“, сп. „Басейна“, сп. „Фестивален комплекс“, сп. „Академията“ на бул. „Цар Освободител“. Маршрутът на линия 17 А двупосочно се променя както следва: След спирка „8-ми декември“ , сп. „Полиграфията“, сп. „Козирката“, сп. „Севастопол“, сп. „Академията“ и продължава по маршрута си. Маршрутът на линия 20 в посока ЖП Гара се променя както следва: След спирка „Окръжна болница“ ще завива по бул. „Осми Приморски полк“ надясно в посока ЖП Гара и ще обслужва спирки „Пл. Съединение“, „Музея“, „Матроски клуб“, ЖП Гара. Маршрутът на линия 20 в посока Владиславово -  първа спирка ЖП Гара ( от джоба), „Македонски дом“, „Козирката“, „Музея“, на кръстовището с бул. „Цар Освободител“ се включва по маршрута си. Маршрутът на линия 39 двупосочно - след спирка „Спортна зала“ продължава по бул. „Княз Борис Първи“, спира на „Академията“, „Севастопол“, „Музея“, „Матроски клуб“, „Полиграфията“ и продължава по утвърдения си маршрут. Временна организация на движение се въвежда и заради ремонта на бул.“Първи май“ в кв. „Аспарухово“, като в участъка от ул.“Св.Св.Кирил и Методий“ до ул.“Георги Стаматов“ се затваря за движение едното платно (от страната на жилищната зона), а движението ще се осъществява двупосочно в другото платно (от страната на парка). Затворен за влизане на автомобили ще бъде бул. „Народни будители“ от кръстовището с бул. „Мара Тасева“. Движението в посока център и кв. „Галата“ ще се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“. ", "date": "2018.01.19", "title": "Затварят улици във Варна заради ремонт"}
{"url": "http://epicenter.bg/article/Volen-Siderov-hvarli-bomba--Ne-znam-kak-shte-glasuvam-na-vota-na-nedoverie--/145472/2/0", "text": "„Не знам как ще гласувам на вота на недоверие.“ Това заяви лидерът на Атака и председател на ПГ на „Обединени патриоти“ Волен Сидеров, след като стана ясно, че Регионалното министерство се опитва да прехвърли стопанисването на стената на язовир „Бели Искър“ на областния управител на София-област Илиан Тодоров, съобщиха от пресцентъра на партията. \"Язовирната стена се нуждае от спешен ремонт за десетки милиони левове, с които Областната управа не разполага. Язовир със стена в такова състояние е изключително опасна за хората. Ставали сме свидетели на не две или три трагедии, заради разкъсани стени на язовири в България. Няма да оставя така игричките на някои министри от ГЕРБ или на някои лобистки кръгове. Бих искал да ги попитам защо прехвърлят язовир на областна управа с 1 млн. лева годишен бюджет при положение, че само спешния ремонт на стената струва 80 млн. лева. По този начин целят да натопят Илиан Тодоров, да го изкарат виновен и да си измият ръцете с него. Министър Николай Нанков, министър Нено Димов и зам.-министърът на Регионалното министерство Деница Николова, която е подписала заповедта за прехвърляне на язовирната стена, ще трябва да отговорите на нашите въпроси, докато не се изясни случая. Ние сме АТАКА и на нас ни пука за живота на хората\", заяви Волен Сидеров.  \"Няма значение, че с ГЕРБ сме коалиционни партньори. Коалиционните партньори трябва да се уважават. В случая ние не само че нямаме уважение, а имаме буквално подигравка с областния управител Илиан Тодоров просто, защото е от Атака. Обръщам се и към премиера Борисов и към председателя на ПГ ГЕРБ Цветан Цветанов, че няма да оставим това така. В четвъртък, когато в пленарна зала ще се гледа вотът на недоверие към правителството, аз не знам как ще гласувам. Не знам дали това правителство заслужава доверие по начина, по който се държи към тези, които го крепят на власт“, коментира още Волен Сидеров.  ", "date": "2018.01.19", "title": "Волен Сидеров хвърли бомба: Не знам как ще гласувам на вота на недоверие! "}
{"url": "http://epicenter.bg/article/Tsvetanov--Koalitsiyata-nyama-da-se-razpadne--vapreki-Istanbulskata-konventsiya-/145473/2/0", "text": "\"България е във фокуса на цяла Европа. Европейските институции ни дават кредит на доверие. Това си пролича при изслушването на премиера Бойко Борисов в Европарламента.\" Това каза в предаването \"Панорама\" по БНТ зам.-председателят на ГЕРБ и председател на парламентарната група Цветан Цветанов, цитиран от Новини.бг.  \"В Лондон проведох редица срещи, като основната тема на разговрите беше сигурността. ГЕРБ винаги е била под прожекторите. Ние успяхме да изградим доверие и да се подготвим за европредседателството. Ние стоим твърдо зад ценностите на силна и обединена Европа. В момента не трябва да говорим за протести и пари. Трябва да говорим за икономика и растеж. Знаете, че увеличихме средствата за българското образование и заплатите на учителите. Ясно е, че полицаите понасят голяма отговорност. Диалогът трябва да продължи. Трябва да продължи и контролирането на изразходването на тези отпуснати допълнителни средства за тях. Когато увеличим заплатите им, те ще работят още по мотивирано. Ясно е, че ще има още сфери, които ще искат допълнителни средства. Точно за това работим. Увеличаваме приходите в хазната, пресичаме контрабандата, има икономически растеж. Само така ще има увеличение на доходите\", категоричен беше Цветанов.  \"Категорично в Банско няма да се строи. Трябва да се спре с тези спекулации. Вторият лифт е възможност за развитие на региона и туризма. Правителството е поело ангажимент и ще го изпълни. В Банско няма да бъде построено нищо друго освен втори лифт\", обеща Цветанов.  \"Не ни е страх от вота на недоверие. Темата корупция не ни притеснява, даже си мисля, че с този вот ще се спре веднъж завинаги със спекулациите на БСП. Ние приехме антикорупционен закон и вчера в Лондон получихме похвали за това. БСП и президентът заиграха в една игра за антикорупционния закон, която не е много подходяща. Относно Истанбулската конвенция, премиерът получи подкрепа от европейските социалисти. БСП са европейци, като отидат в Брюксел, а тук се държат по различен начин. Истанбулската конвенция е ангажимент на всички държави в ЕС. Всички държави-членки са я подписали и в момента вървят ратификации. Знаят ли от БСП, че Турция, Албания, Сърбия, Босна и Херцеговина са подписали тази конвенция? Коалицията няма да се разпадне\", убеден е Цветанов.  \"Подкрепяме Закона за банковата несъстоятелност, защото мислим, че чрез него ще можем да си върнем част от изчезналите пари при фалирането на банките по време на управлението на БСП. Нямаме никакви по-особени отношения с ДПС. ГЕРБ подкрепя промените в учебната програма по история за 10 клас. Винаги сме заявявали, че тази програма трябва да се прави от неправителствени организации и доказани историци, които нямат общо с партиите. На всички е ясно, че от БСП сега ще негодуват, но историческата истина трябва да е над всичко\", завърши Цветанов.  ", "date": "2018.01.19", "title": "Цветанов: Коалицията няма да се разпадне, въпреки Истанбулската конвенция!"}
