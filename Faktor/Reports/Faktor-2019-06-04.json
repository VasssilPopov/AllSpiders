{"url": "https://www.faktor.bg/bg/articles/ot-gerb-nyama-da-ima-poskapvane-na-toka-i-parnoto", "text": "Няма да има поскъпване на тока и парното. Това каза за обзорното предаване „Това е България“ на Радио „Фокус“ председателят на Комисията по енергетика в НС Валентин Николов във връзка с твърденията на председателят на КЕВР Иван Иванов, че ако бъдат задоволени исканията на енергийните дружества – цената на тока и парното ще се увеличи с над 50%. Валентин Николов заяви, че КЕВР балансира интересите и успява да удовлетвори както инвестиционните интереси на дружествата, така и да не могат те да влияят върху рязкото повишаване на цената на потребителите. „През 2015 ние направихме реформа, така че с Фонда за енергийна сигурност да компенсираме разликите. Предвиждам, че след някоя друга година задължения към обществото няма да вече да има, цената ще бъде конкурентна. Като задоволим енергийно бедните, така че да не почувстват проблем, ще изкарваме постепенно на свободния пазар и домакинствата“, обясни председателят на енергийната комисия. Валентин Николов допълни, че цената на парното зависи от цената на газа, подписан между „Булгаргаз“ и „Газпроекспорт“. На подпазара цената на каза е много по-ниска, каза още той и допълни, че като развием родната газова борса ще можем да използваме облекченията и ценови моменти, когато подпазара е по-нисък от дългосрочните договори, а следствие от механизма ще бъдат и ниските цени на парното.", "date": "2019.06.04", "title": "От ГЕРБ: Няма да има поскъпване на тока и парното"}
{"url": "https://www.faktor.bg/bg/articles/metodi-andreev-tsvetanov-deystvashe-yasno-evroatlanticheski-antiruskoto-mu-govorene-ne-ostana-nezabelyazano", "text": "Борисов отстрани Цветанов като засвири на струната на морала – тоест, той е моралният съдник. В същото време в медиите се внушава, че Цветанов бил обсебил партията му и дори изградил ГЕРБ по модела на Доган, както твърди Радан Кънев. Но трябва да е ясно, че политиката на ГЕРБ е диктувана от Борисов и Цветанов е правил това, което е искал Борисов. Това обяви в предаването „Денят” с Веселин Дремджиев Методи Андреев. Според него отстраняването на Цветанов е признак за криза в партията, но то било доказателство и за двойни стандарти – неморално е, че Цветанов се е сдобил с апартамент на занижена данъчна оценка, но не е неморално, че Влади Горанов 7 години живее в луксозно жилище, предоставено му от кума му без наем, попита Андреев.  Според него причина за отстраняването на Цветанов е и антируското му говорене. Преди два месеца руският посланик Макаров лично заяви по повод изявление на Цветанов, че антируското му говорене не остава незабелязано в Кремъл. Цветанов е човекът, който спомогна комунизмът да се изучава в учебниците по история. Цветанов беше и един от първите, който категорично заяви, че България трябва да се въоръжи с Ф-16 и работеше тази сделка да се случи.  Той говореше ясно евроатлантически, посочи Андреев. Според него не било без значение, кои са  днес анализаторите, които сатанизират Цветанов – Андрей Райчев, Кънчо Стойчев, Валерия Велева – това ли са приятелите и доброжелателите на ГЕРБ, попита Андреев.", "date": "2019.06.04", "title": "Методи Андреев: Цветанов действаше ясно евроатлантически, антируското му говорене не остана незабелязано"}
{"url": "https://www.faktor.bg/bg/articles/londonskiyat-kmet-donald-tramp-e-emblematichna-figura-za-kraynata-desnitsa", "text": "Доналд Тръмп е \"емблематична фигура\" за крайнодесните активисти по света. Това заяви кметът на Лондон Садик Хан, съобщава БТА. \"Със сигурност трябва да казваме: \"Слушай, разбираш ли, всъщност ти осъзнаваш ли, че си емблематична фигура за крайнодясното движение по света?\", заяви Хан пред \"Скай нюз\" по повод политиката на президента на САЩ към мюсюлманите и имиграцията. Лондонският кмет обяви, че няма желание да влиза в \"сбиване на детска площадка\" с Тръмп въпреки острите думи, които те си размениха задочно през последните дни. Хан поясни, че вербалният му сблъсък с Тръмп е заради ценностите, които традиционно са присъщи на САЩ и техните бащи основатели. Според Хан, който е мюсюлманин, Америка е изградена върху религиозната свобода и равенството и отдавна е смятана за \"пътеводен фар за останалия свят\". \"Вместо това Тръмп се държи като \"емблематична фигура\" за много крайнодесни политици, включително в Унгария, Италия и Франция\", повтори Садик Хан.  Преди да пристигне на официално посещение в Обединеното кралство президентът на САЩ нарече кмета на Лондон \"пълен неудачник\". От канцеларията на Хан обявиха, че Доналд Тръмп е \"най-красноречивия пример за растящата крайнодясна заплаха\" по света, която излага на риск либерални демокрации.", "date": "2019.06.04", "title": "Лондонският кмет: Доналд Тръмп е \"емблематична фигура за крайната десница\""}
{"url": "https://www.faktor.bg/bg/articles/komisiya-na-pozitano-20-blamira-ninova-za-pryak-izbor-na-lider-na-bsp", "text": "След като на априлския пленум на БСП другари от \"Позитано\" 20 бламираха председателката на левицата Корнелия Нинова, днес за втори път нейни съпартийци отрязаха плановете, които кроеше.  Комисията по партийна дейност отхвърли правилата за пряк избор на лидер на БСП, които поиска Корнелия Нинова. Заседанието било драматично и съпътствано от скандали, разказаха присъствали на него. Комисията трябваше да приеме правилата, които да се гледат след това от Националния съвет на пленум в събота, а след това да се одобрят окончателно от конгреса. Графикът, който самата Нинова лансира в деня след оставката си бе конгресът да се събере на 16 юни и да стартира процедурата за пряк избор, а самият той да се проведе до края на юли, за да може новият лидер да е ясен за традиционния червен събор на Бузлуджа в началото на август.  На заседанието днес са били направени пет предложения правилата да не се гледат сега и да се гласува дали има смисъл от пряк избор сега. Нито едно от тях обаче не е било подложено на гласуване от шефката на комисията Анна Янева. Много от червените, при това не само от опозицията на Нинова, но и от нейните хора, не искат да има пряк избор сега - непосредствено преди местните избори, защото това ще изтощи партията допълнително. Вътрешнопартийният вот за лидер сега е в нарушение на устава, защото според него такъв може да се проведе след изтичане на мандата на настоящия конгрес и избраните от него органи, е тезата на опозицията на Нинова. Тя е надделяла на заседанието на комисията днес, защото е отхвърлен текстът от правилата, според който \"в случаите когато провеждането на прекия вътрешнопартиен избор за председател на БСП не съвпада с пълния цикъл отчети и избори в партията, НС на БСП с решение насрочва провеждането му в съкратени срокове.\"", "date": "2019.06.04", "title": "Другари отново бламираха Нинова, комисия отхвърли правилата ѝ за пряк избор на нов лидер на БСП"}
{"url": "https://www.faktor.bg/bg/articles/novini/svyat/gartsiya-i-kipar-razshiriha-sayuza-si-i-vklyuchiha-armeniya", "text": "Кипър и Гърция разшириха споразуменията за тристранно сътрудничество отвъд региона на Източното Средиземноморие с включването на Армения, обяви кипърският външен министър Никос Христодулидис, цитиран от \"Катимерини\". Армения е новото попълнениe към серията от споразумения за тристранно сътрудничество на Кипър и Гърция с Израел, Египет, Йордания и Ливан. На пресконференция с колегите си от Гърция и Армения, Христодулидiс отбеляза, че трите държави положиха основата за по-тясно сътрудничество и решиха скоро да проведат среща на върха. \"Целта на споразумението за тристранно сътрудничество е да се поощри мирът, сигурността, стабилността и просперитетът чрез засилване на политическия диалог\", поясни министърът. Той добави, че Кипър и Гърция ще настояват за засилване на отношенията между Армения и ЕС. Арменският външен министър Зохраб Мнацаканян каза от своя страна, че новата платформа е много важно. Според министъра трите държави са съгласували следващите съвместни действия. Мнацаканян отбеляза, че Армения ще е домакин на среща на трите държави в близко бъдеще. Министърът на външните работи на Гърция Йоргос Катругалос смята, че трите държави споделят исторически връзки и общи позиции. \"Съгласихме се да си сътрудничим в международните организации по въпроси като признаването на арменския геноцид\", поясни Катругалос.", "date": "2019.06.04", "title": "Гърция и Кипър разшириха съюза си и включиха Армения"}
{"url": "https://www.faktor.bg/bg/articles/boyko-borisov-1-24", "text": "Коалиционен съвет може да има по всяко време. Това каза пред журналисти министър-председателят Бойко Борисов преди откриването на бала на КРИБ. Премиерът отговори на Красимир Каракачанов, който настоя да бъде свикан коалиционният съвет. „Ние всеки ден сме с Красимир Каракачанов, Марияна Николова и другите. Така че когато пожелаят, аз съм там“, коментира премиерът.  Припомняме, че вчера лидерът на ВМРО Красимир Каракачанов поиска преразглеждане на коалиционното споразумение с ГЕРБ. Неофициално се говори, че трите партии в Обединените патриоти обмислят да развалят малката коалиция и всяка поотделно да подпише споразумение с ГЕРБ.", "date": "2019.06.04", "title": "Бойко Борисов: Коалиционен съвет може да има по всяко време, когато патриотите кажат"}
{"url": "https://www.faktor.bg/bg/articles/naydzhal-faradzh-imahme-hubava-sreshta-s-tramp", "text": "Председателят на Партия „Брекзит“ Найджъл Фарадж се срещна с президента на САЩ Доналд Тръмп в рамките на държавното му посещение в Обединеното кралство, предава AFP, цитирана от \"Фокус\". След разговора си с лидера на Белия дом, Фарадж сподели, че е провел „хубава среща“ с него. Британският политик, чиято новосформирана партия спечели изборите за Европейски парламент във Великобритания миналия месец, написа, че Тръмп „наистина вярва в Брекзит и му допада посещението в Лондон\".", "date": "2019.06.04", "title": "Найджъл Фарадж: Имахме хубава среща с Тръмп"}
{"url": "https://www.faktor.bg/bg/articles/daniela-daritkova-ne-razbiram-stradaniyata-na-bsp", "text": "Със субсидиите на политическите партии се получи неправилно разпределение. Със законодателната промяна се дефинира ясно и точно как ще се разпределят средствата. Законът вече има ясни текстове.  Грешката е поправима, бюджетът няма да бъде ощетен по никакъв начин.. .  Това заяви председателят на ПГ на ГЕРБ д-р Даниела Дариткова в предаването \"Още от деня\" по БНТ. \" Всяка партия е получила пари, но никой не е тръгнал да изчислява. Некоректно е БСП да искат оставката на Горанов - и те са се подписали, и те са си взели получили субсидия и са я разпределили\", каза още тя. \"Грешка е,че БСП излезе от парламента.  Не сме си самодостатъчни, добре е че БСП се върнаха в НС\", коментира Дариткова връщането на ПГ на БСП в парламента. \"Ние сме постигнали икономическата стабилност. Трябва да се търсят решения в посока повишаване на социалните придобивки на гражданите\", разкри председателят на ПГ на ГЕРБ. \" Не разбирам страданията на БСП за оттеглянето на Цветан Цветанов. Оставката му е факт, това е личен акт. ГЕРБ ще може да продължи напред, силна колкото и до сега. Сега ние всички ще бъдем по-отговорни към работата си. Всеки в ГЕРБ знае, че трябва да е открит в действията си. Вярвам, че Цветанов е приел завинаги \"идеята ГЕРБ\" и няма да ни предаде\", завърши Даниела Дариткова по темата за оставката на Цветан Цветанов.", "date": "2019.06.04", "title": "Даниела Дариткова: Не разбирам страданията на БСП"}
{"url": "https://www.faktor.bg/bg/articles/novini/balgariya/dyado-nikolay-iznenadvashto-na-sreshta-s-patriarh-vartolomey", "text": "Днес пловдивският митрополит Николай, придружаван от игумена на Бачковския манастир епископ Сионий и от своя викарий епископ Арсений е бил приет от вселенския патриарх Вартоломей в седалището на патриаршията в  историческия квартал на Истанбул Фенер. Това съобщава гръцкият религиозен сайт romfea.gr.  Разговорът от срещата между Николай и Вартоломей не е публично известен. Сайтът на Вселенската патриаршия мълчи по темата, както и електронното издание на БПЦ. Само преди дни обаче Вартоломей даде интервю за българска медия, коментирайки украинския казус. Духовници предполагат, че именно това е била днес и темата му за разговор с дядо Николай. Преди два дни пък митрополит Данаил Видински неочаквано посети Русия и беше  похвален лично от шефа на Външния отдел на Московската патриаршия митрополит Илирион, че БПЦ е на страната на Украинската църква, която е под диоцеза на патриарх Кирил. Данаил нееднократно е засвидетелствал вярност към Москва, а Вартоломей е наричал еретик. Двете визити са красноречиво доказателство, че Св. Синод на БПЦ е раздвоен и разделен между Кремъл и Вселенската патриаршия.", "date": "2019.06.04", "title": "Дядо Николай изненадващо на среща с патриарх Вартоломей"}
{"url": "https://www.faktor.bg/bg/articles/ukrayna-potvarzhdava-stremezha-si-za-prisaedinyavane-kam-es-i-nato", "text": "Президентът на Украйна Володимир Зеленски потвърди днес стремежа на своята страна да се присъедини към ЕС и НАТО. Той направи това изявление след среща с генералния секретар на алианса Йенс Столтенберг в Брюксел, където пристигна на първото си задгранично посещение след заемането на поста. Стремежът ни към пълноправно членство в ЕС и НАТО остава непроменен, това е цел на нашата международна политика, посочи президентът. Готови сме да преговаряме с Русия и да приложим споразуменията от Минск. Имаме нужда да можем да се защитим, да станем по-силни в икономическо и военно отношение, добави той. За нас присъединяването към НАТО е въпрос на национална сигурност. Общата цел е постигането на стабилност в района на Черно море и за това са необходими допълнителни усилия, посочи Зеленски. Той отбеляза като първостепенна задача изпълнението на реформите в службите за сигурност, разузнаването и военната промишленост, които ще приближат Украйна към НАТО. Столтенберг съобщи, че през юли в Черно море предстои учение на силите на пакта с участието на украинските военноморски сили. НАТО запазва подкрепата си за Украйна. Всеки народ има свободата да определи бъдещето си. Уважаваме избора на страните, които избраха да останат извън НАТО, но и на онези, пожелали да се присъединят към алианса. Страните от НАТО преценяват кога дадена държава е готова за присъединяване и други държави нямат думата по този въпрос, допълни той. Генералният секретар заяви, че опитите на Русия да раздава руски паспорти на жителите на източните украински райони е поредното усилие за дестабилизация и грешна стъпка. Съюзниците ще продължат да настояват Русия да спазва международните си задължения. Следим внимателно обстановката в Черно море, добави генералният секретар.", "date": "2019.06.04", "title": "Първостепенна задача за Украйна са реформи в службите за сигурност и разузнаване"}
{"url": "https://www.faktor.bg/bg/articles/i-fandakova-ne-haresa-nyakoi-stroezhi-v-borisovata-gradina", "text": "Столичният кмет Йорданка Фандъкова също не е съгласна с някои части от плана за Борисавата градина. Това става ясно от неин пост във профила й във фейсбук. Утре предстои представянето и първото обществено обсъждане на проекта. Документът на архитект Ковачев ще бъде представен пред гражданите в УАСГ. Според столичния кмет обаче се и спекулира с Плана на Борисовата градина. Фандъкова отрича, че с плана за Борисовата градина се цели сеч и строителство в Борисовата градина. Забележките й били в посока запазване историческия вид на Борисовата градина. Йорданка Фандъкова описва позициите, които ще защитава при обсъждането и приемането на плана на Борисовата градина: Не подкрепям предложението на проектанта за изграждане на съществуващото преди десетилетия Климатично училище. Тази зона трябва да е част от зелената система на парка. Обектите на \"Спортна София\" и Конната база трябва да бъдат запазени на местата, на които са, а стадион \"Юнак\" да е във вида, в който го помним. Стадионите в Борисовата могат да бъдат реновирани, но не и разширявани. Автокъщата трябва да бъде премахната, за което от миналата година водим дела. На нейно място се предвижда подземен паркинг. Предложението на арх. Ковачев там да се изгради музей, може да бъде обсъдено, но мнението ми е, че не трябва да се допуска застрояване извън съществуващото. Къпалнята \"Мария Луиза\" се запазва и категорично не се допуска допълнително разширяване и застрояване. Фандъкова все пак се хвали с първия студентски кампус в столичния Студентски град, който е на финала. Той е на терен от 27 дка, където се обособяват четири от съществуващите общежития - три на Техническия университет и едно на Минно-геоложкия. Предвиден е и паркинг на две нива с 40 места. \"С плана за Студентски град обособихме 10 кампуса и спасихме от застрояване 220 дка. През 2001 г. е приет план, който предвижда застрояване на всичко, което може да се застрои. Най-фрапиращо беше, че за застрояване е отреден дори и дворът на Националната спортна академия. Затова през 2008 г. започнахме изготвянето на нов план, с който спасихме 70-те декара от двора на НСА и общо 220 дка зелени площи\", пише Фандъкова.", "date": "2019.06.04", "title": "Фандъкова също не хареса някои от плановете за Борисовата градина"}
{"url": "https://www.faktor.bg/bg/articles/vap-sezira-goranov-smetnata-palata-i-vkp-za-partiynite-subsidii", "text": "На 22.05.2019 г. главният прокурор Сотир Цацаров разпореди на Върховната административна прокуратура проверка по реда на надзора за законност след сезиране от информация в телевизионното предаване „Шоуто на Слави“, излъчено на 20.05.2019 г., за допуснати нарушения на Закона за политическите партии при определяне на партийната субсидия за 2018 г. Според оповестеното от редакционния екип на предаването тази субсидия е следвало да бъде в размер на 32 128 844 лв., но вместо това е била предоставена (предвидена в бюджета и реално изплатена) субсидия от 38 684 384 лв. т. е. с 6 519 540 лв. повече. В резултат на тези нарушения, „цената“ на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв. Предметът на проверката бе изясняване дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии (чл. 25 – чл. 27) и дали е налице неправилно определяне и изплащане на суми в размер, по-висок от този по закон. Върховна административна прокуратура извърши в кратки срокове проверката и установи, че информацията в телевизионното предаване „Шоуто на Слави“ от 20.05.2019 г. отговаря на действителността. На петте политически партии и коалиции (ГЕРБ, БСП за България, Обединени патриоти, ДПС и ВОЛЯ) неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на разпоредбите на чл. 25, чл. 26 и чл. 27 от Закона за политическите партии /ЗПП/. По същия незаконосъобразен начин е формирана и разпределена субсидията за политическите партии по чл. 26 от ЗПП, които не са представени в Народното събрание, но са получили не по-малко от едно на сто от всички действителни гласове на последните парламентарни избори. На 03.06.2019 г. Върховна административна прокуратура сезира министъра на финансите и определи 30-дневен срок, в който да се предприемат необходимите мерки и да се създаде организация за подобряване и контрол при разпределяне на годишната държавна субсидия при стриктно спазване на чл.25- 28 от ЗПП и да започнат незабавни действия за събиране и възстановяване на изплатените в повече суми по годишните субсидии на правоимащите партии за периода 2016 г.– 2018 г. С оглед недопускане в бъдеще на подобни случаи и подобряване управлението на риска, ВАП е указала на министъра на финансите да приложи законовите възможности за въвеждане на контролни процедури, методологии, механизми и средства при изпълнение на заповедите, определящи начина на разпределение на държавните субсидии. Върховна административна прокуратура сезира и Сметната палата за предприемане на действия, в съответствие със законовите й правомощия за финансов контрол по отношение на политическите партии, съобразно подписаното Споразумение за сътрудничество между Прокуратурата и Палатата. С Резолюция от 03.06.2019 г. ВАП сезира и Върховна касационна прокуратура, предвид събраните данни за извършени престъпления от общ характер от служители на Министерството на финансите.", "date": "2019.06.04", "title": "Върховна административна покуратура сезира Горанов и Сметната палата за партийните субсидии"}
{"url": "https://www.faktor.bg/bg/articles/manolova-nechestno-e-da-se-vdigat-tsenite-na-tok-parno-i-topla-voda", "text": "Повишенията на парното, тока и водата са необосновани и нечестни за българските граждани. Освен това искам да припомня, че последните увеличения бяха през октомври миналата година. А цената на природния газ на международните пазари не се е увеличавала, така че няма причина да се вдигат цените и у нас. Това сподели в ефира на сутрешния блок на БНТ омбудсманът Мая Манолова. ,,Няма солидно обяснение за увеличението на цената на топлото, например. Продължава да намалява количеството произведена топлинна енергия, а цената в същото време се повишава. От предложението на КЕВР се вижда, че ремонтните дейности в размер на 9 милиона лева намаляват на около 5 милиона, защото планът за ремонтите дейности от миналата година не е изпълнен. На практика нито един от показателите на дружеството не се подобрява, а цената на услугата се вдига'', добави Манолова. ,,В България от години цената на тока не се определя пазарно, а държавно-регулирано. Основният регулатор на инфлация е КЕВР, а държавата нехае за стабилността на българските граждани'', посочи омбудсманът. По отношение на идеята за безплатни детски градини Мая Манолова обяви, че се чувства доволна, че парламентарните групи повдигат тази тема. ,,Децата трябва да бъдат максимално обхванати, това е най-смислената инвестиция, както и  мярка срещу демографската криза. Това е най-смисленото, което може да направи държавата за младите семейства. Никой друг разход няма смисъл, колкото инвестицията в човешкия капитал. Нека да има достатъчно инвестиции в нови детски ясли и градини'', уточни тя. Омбудсманът приветства и намерението на депутатите да преосмислят своето виждане върху диференцираната ставка върху книгите.", "date": "2019.06.04", "title": "Манолова: Нечестно е да се вдигат цените на ток, парно и топла вода"}
{"url": "https://www.faktor.bg/bg/articles/uchenitsi-ot-burgas-sazdadoha-batkomobil", "text": "Ученици от Бургас създадоха уникален електромобил. Дизайнът му е вдъхновен от компютърната мишка, едноместен е и може да измине 160 километра с едно зареждане на батерията. В началото на месец юли електромобилът, чието име е \"баткомобил\", ще участва в международно състезание в Лондон. Нестандартната кола можем да видим в Морската градина в Бургас. Екипът от единадесетокласници и преподавател в Професионалната гимназия по механоелектротехника и електроника започна първите му изпитания на терен. Идеята за създаването на електромобила дошла след посещение на преподавателя по електроника Красимир Кънчев на международно състезание за енергийна ефективност в Истанбул. Именно там той вижда новите постижения в екологичните автомобили. Аз видях различни проекти на автомобили и заразих учениците. Амбицирахме се и постигнахме резултати. По нищо не отстъпваме на световните отбори и университети, поясни Красимир Кънчев, цитиран от Нова телевизия. Електромобилът е изработен от фибростъкло и алуминий. Близо четири месеца били необходими, за да бъде построен. Общината и много фирми ги подкрепили финансово. Използвали проект за автомобилен дизайн на пилотът Велин. Един ден имахме информационни технологии в кабинета и съответно, когато видяхме компютърната мишка инженер Кънчев предложи новият ни автомобил да изглежда като компютърна мишка. Съответно аз не бях за, но впоследствие много ми хареса, заяви Велин Георгиев. По проекта на шасито на електромобила основно работил ученикът Атанас. Гумите са от велосипед 18 цола, но сме им сменили лагерните легла със специални лагери, да има по-голяма инерция самият автомобил, поясни Атанас Христов. Купето обзавели с кожа и таблет, на чийто дисплей могат да следят моментната скорост и изминатото разстояние.  А появата на електромобила в Морската градина на Бургас предизвиква истински фурор.", "date": "2019.06.04", "title": "Ученици от Бургас създадоха \"баткомобил\""}
{"url": "https://www.faktor.bg/bg/articles/puskat-do-1-yuli-viadukt-razliv-na-am-hemus", "text": "Движението по виадукт „Разлив“ на 51-и км на автомагистрала „Хемус“ ще бъде пуснато до 1 юли. А целта е да се улесни трафикът през летния сезон. Това стана ясно при направената инспекция на строително-монтажните работи от министъра на регионалното развитие и благоустройството Петя Аврамова. В момента в ремонт са връхната конструкция и долното строене на дясното платно. Предстои полагането на хидроизолация и асфалт. След 1 юли остават довършителни работи от долната страна на съоръжението, които ще приключат в края на годината. Те обаче няма да затрудняват трафика. За възстановяване на състоянието на виадукта, който в резултат на дългогодишната си експлоатация е силно амортизиран, държавната компания „Автомагистрали“ ЕАД изгражда нови стоманобетонови плочи и тротоари, монтира дилатационни фуги, чугунени отводнители и колекторна система. Лявото платно  на съоръжението беше ремонтирано през 2017 г. В началото на юли трябва да приключи работата по пътното платно и ще бъде пуснато движението по още един от виадуктите на АМ „Хемус“ – при км 37+920 . Ремонтът на дясното му платно включва възстановяване и на долното строене, което ще завърши до края на 2019 г. Движението по други два виадукта на АМ „Хемус“ - „Потоп“ и \"Коренишки дол\", ще бъде възстановено до края на ноември 2019 г. Текущият ремонт на виадукт „Потоп“ е заради цялостното му лошо състояние. Строителните работи включват премахване на съществуващата настилка и пластовете под нея до горния ръб на стоманобетонната плоча. Изграждат се нов изравнителен бетон и нови тротоарни блокове, ще има и нова хидроизолация. Спешният ремонт на виадукт „Коренишки дол“ включва строителни работи по двете платна, носещите стълбове и основите.", "date": "2019.06.04", "title": "Пускат до 1 юли виадукт \"Разлив\" на АМ \"Хемус\", отпушват трафика към морето"}
{"url": "https://www.faktor.bg/bg/articles/tets-ovete-i-nek-ne-sa-saglasni-s-predlozheniyata-na-kevr", "text": "По-високи цени на тока и парното от 1 юли обсъжда днес Комисията за енергийно и водно регулиране. Миналата седмица регулаторът предвиди средно поскъпване на електроенергията с 3,5 на сто и с 4 процента и половина при парното и топлата вода. Преди минути завърши заседанието на регулатора. Много недоволни имаше днес. В първата част, когато бяха изслушани топлофикациите, направи впечатление, че ТЕЦ-овете с най-високи цени Разград - 17 % и Габрово с над 12% не присъстваха, но тези, които бяха тук, изразиха несъгласие с почти всички заключения на регулатора. Като се започне от орязване на планове им за ремонти и се стигне до цените за купуване на въглеродни емисии. \"Имаме няколко възражения. Първото е срещу намалените ни разходи за ремонт. На второ място са намалените емисии за количества въглероден окис и респективно намалените разходи за закупуване на тези емисии и не на последно място е новата цена за достъп, която трябва да заплащаме\", заяви Радослав Михайлов, изпълнителен директор на \"Топлофикация - Враца, цитиран от БНТ. Кремен Георгиев, изпълнителен директор \"Топлофикация\" - София, също изрази мнение: \"Разходите за ремонт на предприятието са намалени наполовина. Мисля, че на практика обосновката, която сме дали по пера за необходимите ремонти, без които дружеството няма да може да осигури производство през зимните месеци, са дадени в нашето становище - мисля, че трябва да се вземат предвид.\" Недоволни имаше и във втората част на откритото заседание на КЕВР, в което бяха обсъдени цените на електроенергията. От АЕЦ-Козлодуй заявиха, че не могат да изпълнят исканите от тях доставки за бита, както за регулирания пазар. От НЕК заявиха, че цените, които КЕВР е определил, са изключително ниски и не са съгласни с тях. Мартин Тафров, ръководител управление \"АЕЦ Козлодуй\": С така подготвения доклад \"АЕЦ Козлодуй\" е технически невъзможно да изпълни заявките на обществения доставчик, да изпълни ангажимента си към по делото \"БЕХ - Електрисити\" и същевременно да осигури енергия и за свободния пазар. Според Петър Илиев, изп. директор на НЕК, за пореден път се прави \"една псевдсоциална програма, защото при тези цени на ел.енергия за населението не знам кой печели, защото според мен няма печелещи, а всички са губещи\". Председателят на КЕВР Иван Иванов отговори на искането за по-високи цени на ел. енергията, че ако той го изпълни, тогава цената на тока трябва да нарасне между 50 до 60% - нещо което КЕВР няма да допусне. Иванов заяви още, че си е изпълнил обещанията, а именно цената на тока да бъде в рамките на инфлацията. В петък предстои обществено обсъждане на новите цени на тока и на парното, когато и гражданските организации ще се включат в дискусията.", "date": "2019.06.04", "title": "ТЕЦ-овете и НЕК несъгласни с предложенията на КЕВР"}
{"url": "https://www.faktor.bg/bg/articles/remontat-na-ruskite-su-25-pred-proval", "text": "Ремонтът на руските самолети СУ-25 е пред провал, съобщава Mediapool с позоваване на източници от Министерството на отбраната. В края на миналата година министерството сключи договор с 558-и авиационен ремонтен завод в Беларус за поддръжката на 14-те машини, които все още са на въоръжение в българската армия. При сключването на сделката обаче не е отчетен фактът, че Беларус е в обхвата на европейски санкции. Министерството на отбраната е установило, че заводът е обект на санкции, едва когато е направило опит да преведе на завода първия транш по договора и контролните механизми на обслужващата банка са засекли проблема. Оттогава изпълнението на сделката е блокирано. Посочва се, че в случая има две възможности - да се търси правно тълкуване от компетентните органи на ЕС или да се поиска прилагане на еднократно изключение от ембаргото. Според неофициална информация от МО обаче, към момента договорът е блокиран. Стойността на сумата по него може да достигне близо 100 млн. лева с ДДС. До обществената поръчка беше допуснат само беларуският завод, след като другата поканена компания - руската Обединена авиостроителна корпорация не подаде оферта. От БСП тогава обвиниха министерството, че \"поръчката е за един кон\". Наскоро национализираният военнопромишлен комплекс \"Авионамс\", който обяви, че може да поеме ремонта на самолетите, не беше допуснат, тъй като от МО прецениха, че няма да се справи с такава задача. От МО твърдят, че министерството няма да се обърне към руската компания, тъй като това ще засили зависимостта на българската авиация от Москва, а и е твърде вероятно руснаците да се възползват от ситуацията и да поискат по-висока сума. Не е изключен обаче и обрат, тъй като по-рано МО сключи договор с руснаците за изтребителите МиГ-29.", "date": "2019.06.04", "title": "Ремонтът на руските Су-25 пред провал"}
{"url": "https://www.faktor.bg/bg/articles/ivan-ivanov-ako-slushame-erp-tata-tok-i-parno-tryabva-da-poskapnat-s-50", "text": "Ако се съобразим с енергийните дружества, парното и токът ще поскъпнат с над 50%. Това каза председателят на Комисията за енергийно и водно регулиране (КЕВР) доц. Иван Иванов пред журналисти след заседание на енергийния регулатор, на което бяха обсъдени новите цени на тока и парното от 1 юли, предаде \"Фокус\". \"Ако трябва да бъдат удовлетворени всички искания на тези дружества, цената на електрическата и топлинната енергия за бизнеса и за бита в страната ще нарасне с не по-малко от 50-60%. Тази социална цена българските граждани не могат да понесат\", категоричен е Иван Иванов. Затова Комисията без да води до финансови затруднения за дружествата, в същото време да не ощетява българските потребители, постанови в своя доклад предложение увеличението да бъде единствено в рамките на инфлацията - около 3,7%. Предложението, което прави комисията се ограничава до 3,5 %\", обясни председателят на КЕВР. Окончателното решение ще бъде прието в последните дни на месеца. По време на дискусия на 30 май Иван Иванов коментира, че вървим към общ европейски пазар и КЕВР не може изкуствено да задържа цените на електроенергията.  В последните си доклади енергийният регулатор предвижда поскъпване на тока средно с 3.5% за страната и на топлоенергията - с 4.5 на сто. Най-голямо ще повишението за битовите клиенти на ЕВН в Югоизточна България - 3.59 на сто. За потребителите на ЧЕЗ в Западна България поскъпването ще е с 3.46%, а за абонатите на \"Енерго-Про\" в Североизточна България - с 3.38%. Най-голямо увеличение на топлоенергията е предвидено за Разград - 17.53%, и Габрово - с 12.53 на сто. В София се очаква поскъпване с 4.3%, в Пловдив - със 7.4%, колкото е и в Бургас. Във Враца цената на топлоенергията нараства със 7.52%, във Велико Търново - със 7.26 процента, в Плевен - с 6.1%, в Русе - 3.86%, Перник - 1.77% и Варна - 1.96 на сто. Парното ще поевтинее само в Сливен - с 0.4 процента.", "date": "2019.06.04", "title": "Иван Иванов: Ако слушаме ЕРП-тата ток и парно трябва да поскъпнат с 50%"}
{"url": "https://www.faktor.bg/bg/articles/pozharnikari-vadyat-smazal-se-v-mantinelata-shofyor-na-patya-asenovgrad-plovdiv", "text": "Пожарникари вадят смазал се шофьор на пътя Асеновград-Пловдив. Според подадения сигнал лек автомобил „Хонда“ се блъснал в мантинелата. Инцидентът е станал около 5.15 часа, а сигналът е подаден на тел. 112. При удара колата била смачкана, а шофьорът затиснат на седалката. Наложило се екип на пожарната служба  да разпъне лекия автомобил, за да може да бъде изваден пострадалия. Той е настанен в  болница с два счупени крака. Мъжът е на 29 години,  взета му е кръвна проба за употреба на алкохол.", "date": "2019.06.04", "title": "Пожарникари вадят нанизал се в мантинелата шофьор"}
{"url": "https://www.faktor.bg/bg/articles/opasni-sekti-zombirat-detsa-i-samotnitsi-tlaskat-gi-kam-samoubiystva", "text": "Близо 40 опасни секти зомбират деца, самотни и отчаяни хора у нас. Само за последните три години в София младо момиче и момче са се самоубили след злокобни ритуали. \"В някои магически и сатанистки групи смъртта се представя като върховно преживяване и \"врата\" към друго съществуване, в което човекът се избавя от страховете и проблемите си и придобива нова \"мощ\".  Подобни внушения са твърде опасни. В такива секти особено уязвими са тийнейджърите и младите хора, които лесно се предоверяват, тъй като имат фактическа потребност от авторитет и водач в живота\", коментира богословът д-р Десислава Панайотова, пише в. \"Телеграф\". Тя е директор на Центъра за религиозни изследвания и консултации при столичния храм \"Св. св. Кирил и Методий\". \"В някои от сектите има суицидни послания - това е особено валидно за религиозни групи, които имат ъндърграунд профил, действат конспиративно, начело стои тотален лидер, който си играе с психиката на своите почитатели. Преди 3 години у нас бе открито момиче, което се бе обесило на балкона на стаята си след занимания с магии и връзки със съмнителни хора\", разкри още д-р Панайотова. Вторият злокобен случай е от края на 2017 г. Тогава в София 18-годишният Калоян Милев беше откаран в болница в неадекватно състояние. След като преби медицинска сестра, избяга от лечебницата, а после се самоуби, скачайки от прозорец на 6-тия етаж на кооперация. Още тогава баща му Иван Милев, обяви, че синът му е бил подтикнат към самоубийство от руската секта \"Анастасия-Бялото братство\". Това беше и основната версия на СДВР. В хода на разследването стана ясно, че Калоян, който тренирал бокс, имал приятелка и водел много активен начин на живот, изведнъж залитнал към сектата и се променил. Говорел за вечен живот, за златна каляска, която ще го чака на небето. \"Моето дете вече го няма. Искам обаче да спася други деца от тази секта. Негови приятели се свързаха с мен и казаха, че се намирала някъде зад църквата \"Св. Дух\" в кв. Надежда, сподели тогава почерненият родител. \"Сектите насочват усилията си предимно към младежите, към вързастните, силно разочаровани и самотин хора, но също така и към заможни предприемачи и бизнесмени, които ползват като спонсори\", споделя богословът от храм. \"Св. св. Кирил  и Методий\".", "date": "2019.06.04", "title": "Опасни секти зомбират деца и самотници, тласкат ги към самоубийства"}
{"url": "https://www.faktor.bg/bg/articles/mitnitsite-prodavat-na-targ-drehi-bronzovi-statuetki-stolove-i-masi", "text": "Териториална дирекция Северна морска във Варна продава на търг с тайно наддаване девет групи различни стоки, изоставени или отнети в полза на държавата, съобщиха от Агенция \"Митници\". Сред обявените за публична продажба стоки са 7618 броя дънкови якета, 110 вази от стъкло, 125 бронзови статуетки, също дървени сувенири, маси и столове, заготовки за паркет. На търга се предлагат още и градински електрически уреди, косачки за трева, както и лек автомобил и микробус. Всяка стока или група от стоки има начална тръжна цена. За участие в търга се внася депозит от 20% от началната тръжна цена. Спечелилият купувач трябва да заплати и дължимите мита.", "date": "2019.06.04", "title": "Митниците пускат на търг дрехи, бронзови статуетки, столове и маси"}
{"url": "https://www.faktor.bg/bg/articles/avtobus-pomete-dve-koli-na-krastovishte-v-sofiya-snimki", "text": "Автобус от градския транспорт в София помете два автомобила, чакащи на светофар на ул. \"Дойран\". След удара колите се забили в други превозни средства, паркирани по протежение на улицата. Инцидентът станал, след като на шофьора на автобуса му прилошало. При сблъсъка няма пострадали хора, научи NOVA. Катастрофата с автобуса, движещ се по линия 204, станала към 14.30 ч. на кръстовището до 36 училище \"Максим Горки\".", "date": "2019.06.04", "title": "Автобус помете две коли на кръстовище в София"}
{"url": "https://www.faktor.bg/bg/articles/radev-sezira-ks-za-razporedbi-na-zakona-za-darzhavnata-sobstvenost", "text": "Президентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за държавната собственост (обн. ДВ бр. 44/4.06.2019). Това съобщиха от прессекретариата на държавния глава. Сезирайки съда президентът отстоява своята позиция, изразена с наложеното вето върху законовите разпоредби. Припомняме, че на 29-ти май парламентът отхвърли ветото на президента върху Закона за държавната собственост. Държавният глава определи текстовете, като противоконституционни, защото третирали различно малките и големите собственици на земи. След решението на депутатите, премиерът нареди веднага да се продължи работата по инфраструктурни обекти. „Ветото беше отхвърлено, така че почвате да строите. От „Младост” до „Тракия” тази страховита тапа трябва да се развързва незабавно. И както сме говорили – околовръстното НА Пловдив, на Пазарджик, по „Хемус”, Северна България, Монтана – Видин, Ботевград – Мездра, имате пълен картбланш тези обекти да тръгнат веднага”, заяви министър-председателят Бойко Борисов. Премиерът разпореди и спешно да се ремонтират и поправят оградите по автомагистралите, за да не се повтори инцидент като този с блъснатия кон на магистрала „Траки”я от уикенда.", "date": "2019.06.04", "title": "След като НС отсвири ветото на Радев, президентът сезира КС за Закона за държавната собственост"}
{"url": "https://www.faktor.bg/bg/articles/partiite-shte-vrashtat-nadvzetite-subsidii-za-tri-godini-nazad", "text": "Партиите ще връщат надвзетите пари като държавна субсидия три години назад - до май 2016 година. Правната парламентарна комисия прие промените в Закона за политическите партии, внесени от Министерския съвет. В него изрично е записано, че 11 лева ще се дават само за получен реален глас за съответната партия или коалиция. Малко преди евровота стана ясно, че партиите са получавали над 13 лева за реален глас, а не записаните в закона 11 лева. От Министерство на финансите обясниха, че двата лева разлика идват от факта, че субсидиите са изплатени на база всички действителни гласове, чрез преразпределяне на вота за непрескочили бариерата формации, а не само на реално подадените за партия и коалиция бюлетини. По-рано днес прокуратурата откри нарушение в Закона за политическите партии. Обвинението даде на финансовото ведомство 30 дни да измисли как партиите да върнат надвзетите пари. Това е предвидено и в приетия днес законопроект. Сметната палата пък веднага реши, че ще одитира начисляването и изплащането на субсидиите на политическите партии. \"Надвзетото ще бъде удържано при следващи траншове, а при недостиг или липса на следващи траншове - да се възстанови от съответните партии\", обясни Росица Велкова, зам.-министър на финансите. Ведомството призна, че всъщност сумата за субсидии се изчислявала на база всички гласове, а не само на база валидни гласове, още от 2001 година досега. Парите ще бъдат връщано само три години назад обаче, заради давността. Тезата, че отпуснатите повече пари за субсидии се дължат на грешно изчисление, застъпи правосъдният министър Данаил Кирилов. \"Ако твърдим че има грешка - тя е грешка в изчислението, или в метода\", настоя Кирилов. \"Законът не е бил неправилен, неправилно е бил изпълнен\", опонира депутатът от БСП Крум Зарков и допълни: \"Поддържаме искането за оставка\". По време на заседанието стана ясно, че премиерът Бойко Борисов вече има отговор на това искане, което заръчал на Кирилов да предаде: \"Мога да предам - категорично не. Относно по-живописното описание - мога после да ви го разкажа\". Правната комисия отхвърли идеята на \"Воля” само парламентарно представените партии да получават субсидии. В момента по закон партиите трябва преминат 1%, за да получават средства от държавния бюджет.", "date": "2019.06.04", "title": "Партиите ще връщат надвзетите субсидии за три години назад"}
{"url": "https://www.faktor.bg/bg/articles/partiyata-na-orban-v-otstaplenie-ostava-v-enp", "text": "Дясната партия на унгарския премиер Виктор Орбан ФИДЕС заявява, че иска да остане в редиците на консервативната Европейска народна партия (ЕНП). С това тя прави обратен завой след евроизборите миналия месец, съобщи ДПА. \"Смятам, че така е най-добре за нас. За ЕНП също е най-добре да ни задържи\", заяви министърът в кабинета на премиера Гергей Гуляш в интервю за германския в. \"Велт\", публикувано днес. ЕНП замрази членството на ФИДЕС за неопределено време заради злостната кампания в Унгария преди евроизборите срещу консервативния председател на Европейската комисия Жан-Клод Юнкер, предаде БТА. Миналия месец Орбан каза, че ФИДЕС ще напусне ЕНП по собствено желание, ако ЕНП реши да състави центристки блок със социалдемократите, Зелените и либералите в Европейския парламент. По думите му тогава ФИДЕС би трябвало да влезе в съюз с крайната десница в ЕП. Гуляш използва по-умерен тон в публикуваното днес интервю: \"Има въпроси, по които можем да сътрудничим със социалдемократите, Зелените и либералите\". Изненадващата промяна последва по-слабото от очакваното представяне на десните популисти на евроизборите на 23-26 май. Въпреки това Гуляш и ФИДЕС продължават да се против номинацията от ЕНП на германския консервативен депутат Манфред Вебер за председател на ЕК. Вебер, който бе председател на ЕНП в последния ЕП, влезе в сблъсък с ФИДЕС и подкрепи замразяването на членството на партията през март, припомня ДПА. Според Гуляш ЕНП трябва да номинира друг лидер от консервативния лагер за бъдещ ръководител на ЕК - един от най-висшите постове в ЕС.", "date": "2019.06.04", "title": "ФИДЕС иска да остане в ЕНП, Орбан прави обратен завой"}
{"url": "https://www.faktor.bg/bg/articles/posolstvoto-na-sasht-1-6-mlrd-dolara-ne-e-kraynata-tsena-za-prodazhbata-na-f-16", "text": "Американското законодателство изисква изпълнителната власт да уведоми Конгреса за потенциална продажба на въоръжениe на съюзници в НАТО, стойността на коeто надхвърля 50 милиона долара. Планираната от България придобивка на осем изтребителя F-16 попада в тази категория. Това се посочва в изявление на Посолството на САЩ във връзка с нотификацията до Конгреса за закупуването на F-16. \"Вчерашната нотификация до Конгреса е рутинна процедура и ние не очакваме възражение от негова страна\", допълват от Посолството.  От там уточняват още, че нотификациите са въпрос на обществено достояние. \"Важно е да се отбележи, че цената, цитирана във формалната нотификация до Конгреса, не е окончателната цена на програмата\", се казва още в позицията. \"Държавният департамент и Министерството на отбраната на САЩ дават възможност за горна граница във всички нотификации, в случай че чуждестранните партньори разширят обхвата на програмата извън първоначално заявеното. Това избягва необходимостта от промени в нотификацията до Конгреса и намалява времето, необходимо за приключване на чуждестранна военна продажба\", заявяват от американското посолство. Те обясняват още, че нотификацията за продажбата на F-16 на България включва като цена на програмата 1,6 милиарда долара, но това не е крайната цена.  От Посолството поясняват, че действителните окончателни разходи на програмата ще се основават на окончателните български изисквания. \"Нотификацията, изпратена до Конгреса, е само една стъпка в процеса за чуждестранни военни продажби. След като процесът по уведомяване приключи, Министерството на отбраната на САЩ ще предостави предложение за сключване на сделка. На този етап ще започнат окончателни преговори и българското правителство може да преразгледа или предефинира изискванията, преди да се стигне до крайната цена\", допълват още от Посолството.", "date": "2019.06.04", "title": "Посолството на САЩ: 1,6 млрд. долара не е крайната цена за продажбата на F-16"}
{"url": "https://www.faktor.bg/bg/articles/simeonov-otgovori-na-vmro-v-sporazumenieto-na-op-nyama-nishto-koeto-da-se-promenya", "text": "\"Засега няма индикации за разделяне на „Обединени патриоти“ или за създаване на нова група\". Това каза пред журналисти лидерът на НФСБ Валери Симеонов. „Ние с ВМРО и „Атака“ не си говорим всеки ден, говорим си по работа, все пак нямаме семейни отношения. Все още текат анализите на изборните резултати, ще се съберем и ще коментираме появилите се проблеми“, обясни Симеонов.  На въпрос дали трите партии ще останат заедно в коалицията „Обединени патриоти“, Симеонов заяви, че засега няма индикации за разделение или за създаване на нова група. „Нямам информация ВМРО да иска преразглеждане на коалиционното споразумение. То се състои от 3 или 4 точки, така че няма какво да се преразглежда. С него се заявява волята на участниците на коалицията по отношение на управлението на държавата“, заяви Симеонов. Той уточни, че в споразумението няма нищо, което да се променя. „Друг е въпросът, че програмата за управление има нужда от анализ и може би от известни корекции. Тя е доста мащабна, доста отговорна – 200 страници“, каза още той. Попитан как ще коментира отношенията между ВМРО и „Атака“, Симеонов заяви, че не е компетентен по тази тема. „По време на евроизборите не съм се занимавал нито с ВМРО, нито с „Атака“, а съм си водил кампанията на НФСБ. Проблемите да си ги решават те сами“, каза още той.", "date": "2019.06.04", "title": "Симеонов отговори на ВМРО: В споразумението на ОП няма нищо, което да се променя"}
{"url": "https://www.faktor.bg/bg/articles/tsentralnata-banka-na-rusiya-se-pritesnyava-ot-imoten-balon", "text": "Централната банка на Русия ще предприеме стъпки да охлади нагорещения имотен пазар в страната, притеснена от надуването на балон, предават местни медии. Регулаторът издаде предупреждение към банките, казвайки, че растящият брой заеми повишава цените на имотите, което пък окуражава и тегленето на повече кредити. Някои пазарни участници смятат, че банката действа твърде предпазливо. Потребителските заеми растат значително през последните две години, след като руснаците се нуждаят от кредити, за да поддържат начина си на живот на фона на намаляващите реални доходи. Количеството забавени ипотечни кредити остава на консистентно ниво от около 2,1 процента, въпреки ръста на броя и размера им. Други експерти смятат, че банката е права. \"Рискът съществува и представлява не една, а две заплахи: първата е остра корекция и колапс на цените. А това може да удари целия строителен сектор\", казва Владимир Тихомиров, главен икономист в BCS Global Markets. По думите му, при подобен сценарий ще има макроикономически последствия, като спад на брутния вътрешен продукт. От друга страна, това може да доведе и до спад на вътрешното търсене, тъй като руснаците ще харчат за покриване на заемите, а не за други стоки.", "date": "2019.06.04", "title": "Централната банка на Русия ще охлажда нагорещения имотен пазар"}
{"url": "https://www.faktor.bg/bg/articles/politolog-11-lv-subsidii-ne-sa-dostatachni-tryabva-da-se-vdigna-s-3-4-lv", "text": "С партийните субсидии се спекулира страшно много извън политически субекти. Досега политически субекти, които са говорили срещу тази субсидия и за намаляването й, никога, когато са влизали в управление, не са продължавали темата. Това мнение изрази политологът Георги Киряков пред Нова ТВ.  „Когато искаш да влезеш във властта, много лесно се говори за държавни субсидии и за партиите. Когато влезеш във властта обаче изведнъж тези субсидии започват да ти харесват и не само субсидиите, но и сумата, която ти дават. Който не се е занимавал с организационна работа в партия, само той може да говори абсолютните нелепици, че тези пари били много. Парите за партиите в този размер са недостатъчни. Големите партии даже имат още по-големи организационни разходи. Трябва от 11 лв. да станат 14 или 15 лв.”, добави той.   Според Киряков е възможно да се промени размерът на субсидиите според броя на получените гласове. „Може да се направи предложение партия, която участва в управлението на държавата, автоматично да й се намалява субсидията от 11 лв. на глас  на 6 лв. Или партия, която е преминала 1%, но не е успяла да прескочи бариерата, да й се увеличава субсидията, защото тя очевидно е показала някакъв потенциал и той трябва да се развие”, посочи той. Киряков обясни, че  е по-добре е партийната субсидия да е по-голяма, за да не са зависими партиите от олигархични кръгове. Политологът Иво Инджов посочи, че казусът има три страни - политическа, юридическа и морална, и заяви, че е необходим отново дебат за субсидиите. „Тепърва ВАП ще си каже думата, сезирана е и Сметната палата. От 2016 до 2018 г. става въпрос за 14 млн. лв. Много е сериозно нарушението. Не знам дали е престъпление или нарушение, но да взимаш с повече от 2 лв. отгоре над предвидените от закона 11 лв. на глас предизвиква сериозен размисъл кой е проспал всичко това. Може би всички са знаели, но са проспали. И отговорните във финансовото министерство, и в самите партии, на които това им е дошло много добре. Много се изговори за субсидиите. Имаше референдум, който почти успя да бъдат премахнати субсидиите. Със сигурност дебатът по този проблем отново трябва да бъде отворен”, каза той. Политологът заяви, че е необходимо да се регламентира начинът, по който ще се харчат средствата. „Много са тези пари за партиите, ако не е регламентирано как точно трябва да бъдат използвани, защото с тези пари някои печелят от лихви в банките, други си купуват медийно влияние и по този начин има много голяма неравнопоставеност на участниците в политическия процес. Партии, които не получават субсидии, не могат да участват в медиите. Те са изключени от предизборната надпревара на практика”, обясни Инджов. „Хората се възмущават и питат, че тези получават заплати и за секретарки, и за сътрудници и получават субсидии. Субсидиите трябва да се намалят с поне 50%. В Германия субсидиите за получен глас са много по-малки, отколкото в България”, заяви още Иво Инджов.", "date": "2019.06.04", "title": "Политолог: 11 лв. субсидии за глас не са достатъчни, трябва да се вдигнат с 3-4 лв."}
{"url": "https://www.faktor.bg/bg/articles/grazhdani-sezirat-prezidenta-i-premiera-za-predavaneto-na-karbovski-vsyavalo-chudovishtna-psihoza", "text": "Отворено писмо, подписано от 110 граждани, по повод \"разпространение на дезинформация\" в предаването \"Карбовски: Втори план\" и всяването на необоснована паника сред българските родители бе разпространено днес. То е адресирано до редица български институции, включително до президента, премиера, Народното събрание, СЕМ, но и ДАНС и прокуратурата и други и е подписано от редица представители на неправителствени организации.Писмото бе разпространено от Държавна агенция за \"Закрила на детето\". Позицията в отвореното писмото е, че материалът на Карбовски за историята на български баща, чието дете е било отнето в Холандия \"дезинформира и всява необоснована паника сред българските родители и съдържа твърдения, които не отговарят на истината\".Според отвореното писмо случаят за български баща с отнето дете е \"твърде комплексен\" и не за пръв път бива отразяван сензационно и едностранчиво, като за последно не е дадена гласност на решението на съда в Холнадия за реинтеграция, но постепенно. Освен това твърдят авторите на писмото, твърдението че детето се отглежда от чернокожа гей двойка не е истина, но се изтъква в предаването на Карбовски. Според обществениците материалът в предаването на Карбовски е \"в унисон с цялостната кампания срещу Стратегията за детето\", a дори се правят препратки към \"хибридната пропаганда от последните години\". Като доказателство се сочи използването на израза \"ювенална юстиция\" - термин, взет от руските сайтове и неприсъстващ в българското законодателство. Сред подписалите се са Мария Брестничка от Национална мрежа за деца\", сестра ѝ Цвета Брестнишка от - председател на УС \"Родители, психологът Диляна Дилкова, Елена Бачева от фондация \"Дневникът на мама и на татко\", Звездица Ковачева, координатор на „Център за права на децата” и още загрижени граждани.  Отворено писмо по повод разпространението на дезинформация в предаването \"Карбовски: Втори план\" по БТВ До: СОФИЯ ВЛАДИМИРОВА, СЪВЕТ ЗА ЕЛЕКТРОННИ МЕДИИ АТАНАС ГЕНОВ, АСОЦИАЦИЯ НА БЪЛГАРСКИТЕ РАДИО И ТЕЛЕВИЗИОННИ ОПЕРАТОРИ ВЕЖДИ РАШИДОВ, КОМИСИЯ ПО КУЛТУРА И МЕДИИ КЪМ НАРОДНОТО СЪБРАНИЕ БТВ МЕДИЯ ГРУП Копие до: БОЙКО БОРИСОВ, МИНИСТЪР ПРЕДСЕДАТЕЛ НА РЕПУБЛИКА БЪЛГАРИЯ РУМЕН РАДЕВ, ПРЕЗИДЕНТ НА РЕПУБЛИКА БЪЛГАРИЯ ЦВЕТА КАРАЯНЧЕВА, ПРЕДСЕДАТЕЛ НА НАРОДНОТО СЪБРАНИЕ БИСЕР ПЕТКОВ, МИНИСТЪР НА ТРУДА И СОЦИАЛНАТА ПОЛИТИКА ЕКАТЕРИНА ЗАХАРИЕВА, МИНИСТЪР НА ВЪНШНИТЕ РАБОТИ ЕЛЕОНОРА ЛИЛОВА, ПРЕДСЕДАТЕЛ НА ДЪРЖАВНАТА АГЕНЦИЯ ЗА ЗАКРИЛА НА ДЕТЕТО СОТИР ЦАЦАРОВ, ГЛАВЕН ПРОКУРОР НА РЕПУБЛИКА БЪЛГАРИЯ МАЯ МАНОЛОВА, ОМБУДСМАН НА РЕПУБЛИКА БЪЛГАРИЯ АСОЦИАЦИЯ НА ЕВРОПЕЙСКИТЕ ЖУРНАЛИСТИ В БЪЛГАРИЯ ГЛАВНА ДИРЕКЦИЯ „БОРБА С ОРГАНИЗИРАНАТА ПРЕСТЪПНОСТ“ КЪМ МИНИСТЕРСТВО НА ВЪТРЕШНИТЕ РАБОТИ ДЪРЖАВНА АГЕНЦИЯ ЗА НАЦИОНАЛНА СИГУРНОСТ ПОСОЛСТВО НА КРАЛСТВО НИДЕРЛАНДИЯ В БЪЛГАРИЯ ОТНОСНО: Отворено писмо на 110 граждани и общественици по повод разпространение на дезинформация и подвеждащ журналистически материал от ефира на БТВ Уважаеми дами и господа, Вярваме, че в БТВ Медия Груп работят много отдадени и достойни български журналисти, които се съобразяват с професионалните стандарти. За наше голямо разочарование, точно на празника на детето, Първи юни БТВ разпространи информация, която според нас е в нарушение на българското законодателство и етичните стандарти на журналистиката. Става дума за предаването „Карбовски: Втори план“ на тема „Системата, която решава кое е най-добра за детето ви: Трагедията на българския баща и неговото дете, отнето от ювеналната юстиция в Холандия.“ Този материал дезинформира и всява необоснована паника сред българските родители и съдържа твърдения, които не отговарят на истината. Нещо повече: той е в противоречие с изискването да не се допускат предавания, внушаващи страх, ненавист, омраза и нетърпимост сред гражданите. Представеният в предаването на г-н Карбовски случай е твърде комплексен, а отразяването му не за пръв път беше сензационно, тенденциозно и едностранчиво. Въпреки че решението на холандския съд е публично достъпно в интернет и съдържа ключова информация, която хвърля светлина върху мотивите на съда, тази достоверна информация изобщо не беше представено в предаването. Редица въпроси не намериха отговор в него; част от тях сме извели в Приложение по-долу. Като разчита на чувствителността и емоциите на хората по близката до всеки тема за защита на децата, предаването е пример за целенасочена пропаганда. Общото внушение е „да внимаваме, тъй като скоро това ще стане и при нас“. Заслужава отбелязване и фактът, че предаването се излъчва точно ден преди обявения национален протест против Стратегията на детето, против неправителствените организации, против политиките за подобряване благосъстоянието на децата и семействата. Материалът е в унисон с цялостната кампания срещу Стратегията за детето, на която сме свидетели през последните месеци. Тази кампания е насочена срещу правата на децата, противопоставя ги на тези на родителите им и използва неверни или силно манипулативни твърдения срещу социалните услуги в чужди страни: първо Норвегия, а сега Нидерландия. Използването и налагането на термини като „ювенална юстиция“, несъществуващ в българския език и правна терминология, води към добре документирана хибридна пропаганда от последните години. Това е част от по-обща кампания срещу Европейския съюз и европейските ценности. Уважаеми политици, общественици и държавни служители, вече трети месец в ход е чудовищна кампания. Това не може да продължава повече! Всички институции трябва да поемат ангажимент и да противодействат срещу създаването на психоза сред българите, че някой ще дойде да им вземе детето. Призоваваме медиите да бъдат особено внимателни към дезинформацията по отношение на „норвежката система“, „педофилията в Швеция“, „лошите социални работници“ и други подобни, тъй като това е откровена и целенасочена пропагандна кампания. Тя нанася огромни вреди на хора и организации, които се грижат за най-важното – благосъстоянието на децата и семействата в България. Настояваме БТВ да преосмисли своята политика и в бъдеще да се отнася с повече внимание към твърде сложните от правна и човешка гледна точка случаи на деца, които са обект на закрила от страна на държавните институции в България и в чужбина. От изключително значение е спазването на професионалните стандарти за закрила на децата, тъй като ред обстоятелства, изнесени тенденциозно, както в случая, нанасят вреди на детето, на родителите и на обществото. Настояваме БТВ Медия Груп незабавно да свали видеото от сайта на БТВ и да преразгледа договора си с Мартин Карбовски за посоченото предаване, тъй като това не е изолиран случай. Очакваме бърза реакция от страна на Съвета за електронни медии. Настояваме СЕМ да проведе среща по въпроса за дезинформацията и фалшивите новини, които все по-настойчиво навлизат в българските телевизии. Подобни предавания водят към недоверие към българските медии и журналистиката ни като цяло. Настояваме Парламентарната комисия по култура и медии в Народното събрание да организира широк дебат по темата. Не можем да допуснем тенденциозни предавания, излъчвани по национална телевизия, да дават трибуна на хора и организации, които целенасочено спъват работата на държавата по закрила на детето. Настояваме държавата да започне да работи в интерес на своите граждани, а не да бездейства, докато пропагандата и дезинформацията всяват страх в българското общество. ПРИЛОЖЕНИЕ Въпроси, предизвикани от предаването на Мартин Карбовски: • Защо бяха задавани въпроси само към едната страна, бащата, а не бяха поканени и други близки на семейството от страната на починалата майка? Защо не беше спомената подадената от майката жалба срещу бащата за домашно насилие? Защо не стана ясно поради какви причини тази жалба не е уважена в България? Защо не бяха потърсени мнения на специалисти, юристи, социални работници? Това би помогнало да се изяснят безпристрастно факти около този заплетен случай. • Защо позицията на холандския съд беше представена едностранчиво и непълно, без ясно да се представят мотивите на съда? От публично достъпното съдебно решение става ясно, че съдът е отсъдил в полза на плавно интегриране на детето към българското му семейство и се търсят възможности това да се осъществи. Това не съвпада с версията за „отвличане“ на детето. • Защо многократно се акцентира върху даването на детето на „чернокожа гей двойка“? От една страна, няма доказателства за това. От друга страна, тази информация се използваше за целенасочено разпалване на предразсъдъци в българското общество по отношение на расата и сексуалността на приемните родители. • Защо продуцентите на предаването и БТВ медия груп допускат разпространяването на термина „ювенална юстиция“ и придружаващата го конспиративна теория? Този термин не съществува в българската правораздавателна система. Той е познат от рускоезични сайтове и е част от хибридните атаки срещу социалните служби в западните страни. • Защо бТВ допусна открита атака срещу „Могъщия запад“, който „не ни смята за хора“? Защо страна от ЕС е обвинена в „отвличане“ на български деца и в сериозна организация за вземане на „бели“ деца от източноевропейски страни без всякакво представяне на критична гледна точка към подобно твърдение? Мартин Карбовски представи случая като типичен и отправи посланието, че „на всеки може да се случи“: „Бащата даде това интервю... за да знаете вие, обикновените зрители, че в западните държави има система, ювенална юстиция се нарича, която отнема деца от родителите и не ги връща. От родители от по-бедни и смотани държави – Полша, Чехия, България, някакви такива. ... Обикновените хора не могат да се изправят в битка с цели държави, чиито служби работят като добре смазани машини, като на филм.“  Това послание е невярно, подвеждащо, манипулативно, всява страх и паника сред българските родители, насажда омраза към други страни от ЕС и подкопава доверието в „Запада“ и по-конкретно Европейския съюз, на който България е пълноправен член.", "date": "2019.06.04", "title": "Граждани скочиха срещу предаването на Карбовски с подписка до институциите: Дезинформира и всява чудовищна психоза!"}
{"url": "https://www.faktor.bg/bg/articles/prof-georgi-mihaylov", "text": "Проблемите с онкоболните не са се случили сега, в края на май. Те се случват всеки месец.  Директорите на лечебните заведения са като матадори, които трябва да играят един танц, за да могат хем да удволетворят желанията на пациентите си, хем да не изпаднат в тежки финансови колизии и да не получат черни точки, заяви  проф. Георги Михайлов в \"Лице в лице\" на Би Ти Ви.  \"Аз мога да ви споделя откровено бутафорни реалности. В големите лечебни заведения съществуват т-нар. виртуални легла, като ръководителите на заведението следят внимателно къде има свободно легло. То се претранформира, за да може пациент, който е дошъл на прага на това лечебно заведение  и се нуждае от помощ, при този лимит на леглата, да получи съответната ведицинска помощ. Големите безобразници в здравеопазването упорито се насажсат като догма, въведени в правилата на т.нар. Финансова конституция за управление на лечебните замедения, която получи много сериозен отпор. Тя остана някъде встрани, но се промъква във всеки нов договор\", заяви Михайлов.", "date": "2019.06.04", "title": "Проф. Георги Михайлов: Директорите на лечебните заведения са като матадори"}
{"url": "https://www.faktor.bg/bg/articles/mira-radeva-borisov-specheli-evrovota-zashtoto-poiska-proshka-nikoy-drug-politik-ne-go-pravi", "text": "\"Център-дясното от години наред доминира спрямо съотношението център-ляво. През последните 20 години става все по-трудно БСП да бие ГЕРБ. Новите поколения, които влизат, имат много ясна проевропейски ориентация, социолозите, които даваха такива прогнози за БСП да си прегледат извадките.\" Така коментира изборните резултати и загубата на БСП на евроизборите социологът Мира Радева пред БТВ. \"Не можем да отречем и сгрешената концепция на Корнелия Нинова, изборите са конкретен отговор на конкретно зададен въпрос, екипът й също прие някаква желана ситуация за действителна, изборите бяха за европарламент. Твърдите ядра гласуват в по-висока степен, тя очакваше не да привлече периферията, а да привлече твърдия електорат, което се оказа много лоша прогноза. Всички противоречиви тези и ценностни спомогнаха за този резултат\", обясни социологът. Радева бе категорична, че това е голяма лична победа на Бойко Борисов, каквото и да се говори, политическата промяна, която хората са очаквали, дойде пак от Борисов, той излезе пред обществото и каза: \"Простете ми, съжалявам!\", никой друг български политик не го е правил така автентично. Хората заложиха на това, че той ще направи политическата промяна и той я направи. Той показа, че Цветанов и той не са лице на една и съща монета, той се еманципира от Цветанов, каза Радева. За нея не са бил изненада и резлутатите на трите партии от Обедините патриоти, те са били очаквани.", "date": "2019.06.04", "title": "Мира Радева: Борисов поиска прошка и спечели, никой друг политик не го прави"}
{"url": "https://www.faktor.bg/bg/articles/obshtestvo/zakon-i-red/vks-otkaza-da-spre-prisadite-na-politsaite-osadeni-za-smartta-na-chorata", "text": "Πeтчлeнeн cъcтaв нa Bъpxoвния ĸacaциoнeн cъд e ocтaвил бeз yвaжeниe мoлбитe нa пeтимaтa пoлицaи, ocъдeни зa cмъpттa нa Чopaтa, дa бъдe cпpянo изпълнeниeтo нa пpиcъдитe им, съобщава defakto.bg. Oпpeдeлeниeтo нa Дaниeлa Aтaнacoвa, която е пpeдceдaтeл и дoĸлaдчиĸ, Лaдa Πayнoвa, Maя Цoнeвa, Mилeнa Πaнeвa и Kpacимиpa Meдapoвa e oт 29 мaй и e oĸoнчaтeлнo. Припомняме, че искане зa cпиpaнe нa изпълнeниeтo нa нaĸaзaниeтo oтпpaви нa 31 мaй и глaвният пpoĸypop Coтиp Цaцapoв. Ha 19 aпpил тaзи гoдинa c oĸoнчaтeлнo peшeниe нa BKC Mиpocлaв Πиcoв, Ивo Ивaнoв, Бopиc Mexaнджийcĸи, Янĸo Гpaxoвcĸи и Гeopги Kaлинĸoв бяxa пpизнaти зa винoвни зa yмишлeнoтo yбийcтвo нa Aнгeл Димитpoв-Чopaтa пpeз  2005 г. и ocъдeни нa пo 7 г. зaтвop.  Haĸaзaниeтo бe тaĸoвa зapaди пpeĸoмepнaтa пpoтяжнocт нa пpoцeca. Πeтимaтa пoлицaи пyбличнo oбявиxa, чe ca нeвинни и чpeз зaщитницитe cи ca пoиcĸaли възoбнoвявaнe нa дeлoтo пpeд BKC. Зaceдaниeтo пo тoвa иcĸaнe e нacpoчeнo зa 14 юни. Πapaлeлнo c тoвa e нaпpaвeнo и ocoбeнo иcĸaнe зa cпиpaнe нa изпълнeниeтo нa влeзлитe в cилa 7-гoдишни пpиcъди. Имeннo пo нeгo ce e пpoизнecъл пeтчлeнният cъcтaв нa BKC. Bъpxoвнитe cъдии зaявявaт: „Cъдeбнoтo зaceдaниe пpeд ĸacaциoннaтa инcтaнция зa paзглeждaнe иcĸaниятa зa възoбнoвявaнe e нacpoчeнo зa 14.06.2019г. Hacтoящият cъcтaв ĸoнcтaтиpa, чe в пoдĸpeпa нa иcĸaниятa нa пeтимaтa ocъдeни зa cпиpaнe изпълнeниeтo нa пpиcъдaтa нe ca излoжeни caмocтoятeлни cъoбpaжeния, извън тeзи, ĸacaeщи ocнoвaтeлнocттa нa иcĸaниятa им зa възoбнoвявaнe нa пpoизвoдcтвoтo. Πpи тeзи ĸoнcтaтaции и дoĸoлĸoтo BKC нe нaмиpa ocнoвaниe cлyжeбнo дa пocтaнoви cпиpaнe нa изпълнeниeтo пo чл.420, aл.3 oт HΠK, ĸaĸтo и пpeдвид oбcтoятeлcтвoтo, чe нa тoзи eтaп липcвa пpoцecyaлнa възмoжнocт дa бъдaт oбcъждaни дoвoдитe, ĸacaeщи иcĸaниятa им зa възoбнoвявaнe пo cъщecтвo, тeзи зa cпиpaнe изпълнeниeтo нa влязлaтa в cилa пpиcъдa ĸaтo нeocнoвaтeлни cлeдвa дa бъдaт ocтaвeни бeз yвaжeниe“. C oпpeдeлeниe oт днec иcĸaнeтo нa глaвния пpoĸypop Цaцapoв зa възoбнoвявaнe нa пpoизвoдcтвoтo e пpиcъeдинeнo ĸъм вeчe oбpaзyвaнoтo дeлo, ĸoeтo щe ce глeдa нa 14 юни.", "date": "2019.06.04", "title": "ВКС отказа да спре присъдите на полицаите, осъдени за смъртта на Чората"}
{"url": "https://www.faktor.bg/bg/articles/obshtestvo/ulitsata/prieha-11-godishen-v-pirogov-sled-boy-v-uchilishte", "text": "Бой на деца в двор на училище на село Джурово. 11-годишно момче е било в безсъзнание, когато е пристигнал екипът на Спешна помощ. То е с контузия на главата и на корема. Детето е закарано в противошокова зала на \"Пирогов\".", "date": "2019.06.04", "title": "Приеха 11-годишен в \"Пирогов\" след бой в училище"}
{"url": "https://www.faktor.bg/bg/articles/prelya-yazovirat-kray-selo-tutrakantsi", "text": "Язовирът край провадийското село Тутраканци е прелял и водата вече прехвърля стената. Мобилизирани са групи, които пътуват към мястото. По думите на областния управител на Варна Стоян Пасев засега няма опасност за хората и не се налага близките села да бъдат евакуирани, съобщава \"24 часа\". \"Ако ситуацията излезе извън контрол, имаме готовност за евакуиране на хората.Гражданска защита е уведомена. Поддържаме постоянна връзка с кмета. Имаме уверението, че засега водата не е стигнала до къщите на хората в най-близкото село\", обясни Пасев. Очаквайте подробности.", "date": "2019.06.04", "title": "Тревога край Тутраканци: прелива местният язовир"}
{"url": "https://www.faktor.bg/bg/articles/dvama-kandidati-za-generalen-direktor-na-bnr-s-nepalni-dokumenti", "text": "Двама от кандидатите за генерален директор на Българското национално радио са с непълни документи, обяви Бетина Жотева, член на Съвета за електронни медии и председател на техническата комисия за проверка на наличността и редовността на документите на кандидатите: „Кандидатите за генерален директор на БНР са Светослав Костов, Митко Димитров, Валерий Тодоров, Даниела Манолова, Александър Велев и Анета Милкова. На този етап няма да подлагаме техния допуск до конкурс по простата причина, че двама от кандидатите са с непълни документи. Единият няма представено копие от трудова книжка, а само служебна бележка, а друг кандидат има само частично представена трудова книжка – не е пълна“. Според процедурата двамата кандидати имат срок от една седмица да представят необходимите документи, след което техническата комисия ще се събере отново и ще вземе решение кои са кандидатите, които ще бъдат допуснати до конкурс.", "date": "2019.06.04", "title": "Двама кандидати за генерален директор на БНР с непълни документи"}
{"url": "https://www.faktor.bg/bg/articles/tsvetanov-za-sdelkata-za-f-16-tova-shte-bade-dopalnitelna-garantsiya-za-sigurnostta-na-regiona", "text": "\"С решението на Конгреса на САЩ навлизаме във финалната част за изпълнение на стратегическото решение на българския парламент и правителството за модернизация на българската армия и изграждането на оперативни способности, съвместими с държавите-членки на НАТО\".  Това написа Цветан Цветанов във Фейсбук по повод решението на Конгреса на САЩ да одобри възможността за купуване от страна на България на цялостен пакет за осем многоцелеви изтребителя Ф-16 на цена до 1,6 млрд. долара.  \"Това ще бъде и допълнителна гаранция за сигурността на региона\", аргументира се подалият оставка заместник-председател на ГЕРБ.  От българското Министерство на отбраната съобщиха, че в момента тече двуседмичен срок, в който правителството във Вашингтон ще предостави проект на договор. В него очакваната цена за придобиване на самолетите с пакет от необходимите бойни способности ще бъде в рамките на 1,2 млрд. долара.", "date": "2019.06.04", "title": "Цветанов за сделката за F-16: Това ще бъде допълнителна гаранция за сигурността на региона"}
{"url": "https://www.faktor.bg/bg/articles/razsledvane-v-sasht-srina-aktsiite-na-facebook-google-i-amazon", "text": "Πpaвитeлcтвoтo нa Cъeдинeнитe aмepиĸaнcĸи щaти ce гoтви дa зaпoчнe oгpoмнa пpoвepĸa cpeщy Аmаzоn, Аррlе, Fасеbооk и Gооglе, ĸoятo дa ycтaнoви дaли тexнoлoгичнитe гигaнти злoyпoтpeбявaт c мoщтa cи, пpeдaвa Rеutеrѕ. Πo дaнни нa aгeнциятa, Фeдepaлнaтa ĸoмиcия пo тъpгoвиятa щe пpoвepявa Аmаzоn и Fасеbооk, a Mиниcтepcтвo нa пpaвocъдиeтo - Аррlе и Gооglе. Cлeд излизaнe нa нoвинaтa aĸциитe нa Fасеbооk изгyбиxa 6,5 пpoцeнтa, нa Аlрhаbеt Іnс, coбcтвeниĸ нa Gооglе - c нaд 6 пpoцeнтa, нa Аmаzоn іnс. c 4,6 пpoцeнтa, a нa Аррlе Іnс. c 1 пpoцeнт. Зapaди oбщия cпaд Nаѕdаq Соmроѕіtе Іndех изтpи 1,6 пpoцeнтa. Πpeзидeнтът Дoнaлд Tpъмп мнoгoĸpaтнo пpизoвa зa пpoвepĸи нa ĸoмпaниитe, ĸoитo пpeдocтaвят coциaлни мpeжи, ĸaĸтo и нa Gооglе, ĸaтo ги oбвинявa, чe зaглyшaвaт мнeниятa нa ĸoнcepвaтивнитe aмepиĸaнци, ĸaтo дoceгa нямa дoĸaзaтeлcтвa в пoдĸpeпa нa тoвa твъpдeниe. Heĸoлĸoĸpaтнo тoй e ĸpитиĸyвaл и Аmаzоn, чe ce възпoлзвa oт aмepиĸaнcĸитe пoщи. Ocнoвнaтa пpичинa зa ĸpитиĸитe тaм e, чe coбcтвeниĸът нa ĸoмпaниятa Джeф Бeзoc пpитeжaвa и в-ĸ Тhе Wаѕhіngtоn Роѕt, ĸoйтo ĸpитиĸyвa дъpжaвния глaвa. Oтдeлнo, пpaвнaтa ĸoмиcия ĸъм Kaмapaтa нa пpeдcтaвитeлитe зaпoчвa coбcтвeнo paзcлeдвaнe oтнocнo ĸoнĸypeнциятa нa дигитaлнитe пaзapи. И peпyблиĸaнци, и дeмoĸpaти изpaзявaт пpитecнeниe oт мoщтa нa тexнoлoгичнитe гигaнти. B пeтъĸ cтaнa яcнo, чe Gооglе щe бъдe cпeциaлнo пpoвepявaнa дaли нe изпoлзвa дoминиpaщoтo cи пoлoжeниe, зa дa зaдyшaвa пo-мaлĸитe ĸoнĸypeнти. B Eвpoпa тexнoлoгичнaтa ĸoмпaния вeчe пoлyчи няĸoлĸo мyлтимилиapдни глoби зapaди мoнoпoлни дeйcтвия.", "date": "2019.06.04", "title": "Разследване в САЩ срина акциите на Facebook, Apple, Google и Amazon"}
{"url": "https://www.faktor.bg/bg/articles/karakachanov-za-sdelkata-za-f-16-razumnata-tsena-e-okolo-2-mlrd-lv", "text": "\"Имаме една рамка, която ни е гласувал парламентът – 1,8 млрд. лв. Той ни е гласувал и възможност да се отклоним леко. Смятам, че може да се отклоним в рамките на разумното и изгодното за България – около 2 млрд. лв\". Това каза военният министър Красимир Каракачанов по повод новината, че американският Конгрес е одобрил финансовата рамка за придобиване на 8 многоцелеви изтребителя F-16 Блок 70 от България – 1,6 млрд. долара, предаде бТВ. Стойността на одобрената сделка е 2,9 млрд. лв. по днешния курс на долара. Пакетът включва стойността на осемте самолета с пълен комплект въоръжение „въздух-въздух“ и „въздух-повърхност“, всички допълнителни системи на самолета, както и бъдещите модернизации и нововъведени оръжейни системи. Каракачанов уточни, че тази цена е таван и ще се преговаря за намаляването ѝ. Тече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1,2 млрд. долара. Първоначално българският парламент даде разрешение цената на 8 нови многоцелеви изтребителя да не надхвърля 1,8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. Схемата за плащане според България трябва да е разсрочена, а САЩ иска еднократно плащане. След изтичане на двуседмичния срок и получаване на проекта на договор преговорният процес ще продължи. „Преговорите за сключване на договор между правителствата на България и САЩ продължават и ние сме уверени, че F-16 Блок 70 е най-добрата комбинация от оперативни способности, най-ниски разходи за експлоатационния цикъл и цялостни разходи за програмата, която ще отговори на изискванията на българските военновъздушни сили в бъдеще“, коментираха от американската компания „Локхийд Мартин”, производител на изтребителите F-16. „Процесът по чуждестранни военни продажби (FMS) е функция на политиката на правителството на САЩ, но е важно да се уточни, че оценките за разходите, включени в нотификацията на Конгреса, дават максималната обща цена. Така се предоставя възможност за допълнително разширяване на програмата, без да се изисква повторно одобрение от американския Конгрес. Тази цена обаче не е показателна за крайната стойност на договора и не трябва да се разглежда по този начин. Одобрението на Конгреса е важна стъпка в процеса по чуждестранни военни продажби. То е необходимо условие преди правителството на САЩ да може да изпрати финалната си оферта до правителството на България“, заяви Джон Нилсън, директор Комуникации на „Локхийд Мартин” за Европа и Израел.", "date": "2019.06.04", "title": "Каракачанов за сделката за F-16: Разумната цена е около 2 млрд. лв."}
{"url": "https://www.faktor.bg/bg/articles/chetirima-ubiti-pri-strelba-v-avstraliyski-hotel", "text": "Четирима души бяха убити при стрелба в северния австралийски град Дарвин днес, съобщи БТА. 45-годишен мъж е задържан за атаката, при която са били простреляни още няколко човека. Националната телевизия съобщи, че нападателят е стрелял в хотел. Полицията отказа коментар.", "date": "2019.06.04", "title": "Четирима убити при стрелба в австралийски хотел"}
{"url": "https://www.faktor.bg/bg/articles/novini/svyat/-rosneft-tarsi-neft-v-cherno-more-sondazhnite-deynosti-ne-se-opravdavat", "text": "Очакванията на „Роснефт“ след сондажните дейности за въглеводороди в шелфа на Черно море засега не се оправдават, съобщи директорът на компанията Игор Сечин на годишното събрание на акционерите във вторник, предава ТАСС, цитирана от \"Фокус\". „Засега нашите очаквания не се потвърждават на този етап, но ние ще продължим да работим и ще вземем съответстващите решения“, заяви той в отговор на въпрос дали компанията има бъдещи планове да продължи да търси нефт в Черно море. По неговите думи се планира провеждането на допълнителни изследвания и се провежда проучване на геологическата информация. Проектът за пробиване на първия сондажен кладенец в района на западната част на Черно море трябваше да бъде реализиран съвместно с Eni – стратегическият партньор на „Роснефт“, но в края на 2018 година италианската компания съобщи, че спира работата с руските си колеги по този проект. При подготовката за сондиране е извършено сеизмично проучване в размер на повече от 4 хиляди линейни километра чрез двуизмерен метод и на над 3 хиляди квадратни километра чрез 3D метод, завършени са комплексни инженерно-геоложки проучвания.", "date": "2019.06.04", "title": "„Роснефт“ сондира за нефт в Черно море,  надеждите не се оправдават"}
{"url": "https://www.faktor.bg/bg/articles/germanskite-industrialtsi-zagubihme-doverie-v-pravitelstvoto", "text": "Правителството на Германия на канцлера Ангела Меркел до голяма степен е загубило доверието към себе си, заяви на конференция в Берлин председателят на федералния съюз на немската промишленост Дитер Кемпф, цитиран от РИА Новости и Агенция \"Фокус\".  „Очакваме от „голямата коалиция“ отговори на глобалните въпроси на нашето време. Искаме да говорим за това, как ще създадем утрешното благосъстояние. Вместо това ни се предлага несмелата работа по дребни политически въпроси, в надеждата за подобряване на следващите резултати от социологическите проучвания. (...) коалицията, разрешете ми да го кажа директно, е загубила голяма част от доверието към нея“, заяви Кемпф.  Той добави, че „резултатите от изборите за Европейски парламент, както и резултатите от социологическите проучвания за двете „народни партии“ (ХДС и ГСДП) са доста разрушителни“.  „Ние, представителите на индустрията, сме загрижени. Ние сме загрижени за бъдещето на нашата страна, нашето общество и нашите предприятия и предприемачи. За нас е трудно да видим ясен икономико-политически курс в работата на правителството“, заяви още Кемпф.", "date": "2019.06.04", "title": "Германските индустриалци: Правителството на Меркел загуби доверието ни"}
{"url": "https://www.faktor.bg/bg/articles/temenuzhka-petkova-gazov-hab-balkan-shte-dovede-do-povishavane-na-dohodite-i-standarta-na-zhivot", "text": "Изграждането на газоразпределителен център в България ще доведе до повишаване на доходите и стандарта на живот. Това каза министърът на енергетиката Теменужка Петкова по време на кръгла маса за представяне на концепцията за реализация на газов хъб „Балкан“ . „Един от най-важните приоритети на правителството в енергетиката е свързан с диверсификация на източниците на природен газ. Тогава ще можем да говорим и за либерализация на пазара и реална конкуренция“, заяви Петкова и посочи, че това изразява желанието за изграждане на газоразпределителен център в България.  „Всичко това ще даде на България и целия регион сигурност на доставките и възможност за конкурентни цени, което означава и конкурентна икономика. Искаме българският бизнес да получава по-добри цени на тази суровина и всичко, което правим, е в интерес на гражданите, за да постигнем повишаване на доходите и стандарта на живот. Така че Министерството на енергетиката подкрепя създаването на газов хъб „Балкан“. Безспорно е налице необходимост от създаване на законова рамка, която ясно да дефинира всичко в този процес“, каза още тя. Петкова обясни, че Министерството на енергетиката изразява готовност", "date": "2019.06.04", "title": "Теменужка Петкова: Газов хъб „Балкан“ ще доведе до повишаване на доходите и стандарта на живот"}
{"url": "https://www.faktor.bg/bg/articles/nov-gaf-s-mashinite-v-1139-sektsii-ne-e-otcheten-preferentsialniyat-vot", "text": "Повече от една седмица след изборите продължават да излизат гафове с машинното гласуване. В 1139 секции не е имало правилно отчитане на преференциите от машинното гласуване. Това посочват в доклада си за протичането на европейските избори Института за развитие на публичната среда, предаде ТВ Европа. Според тях обаче това не е довело до размествания в резултатите на кандидатите. Припомняме, че от секциите в неделя вечерта сигнализираха Faktor.bg за нередности. При преброяването на гласовете се оказа, че данните от машините не съвпадат с тези от хартиените списъци. В резултат на разминаването членовете на комисиите трябваше да стоят 1 часа в най-добрия случай.    Основен проблем при машинното гласуване е недостатъчната подготовка на изборните комисии как да провеждат този вот. Това е един от изводите на Института за развитие на публичната среда за отминалите европейски избори. Като грешка се посочва късното обучение на членовеното на районните избирателни комисии, заради което и не всички преференции от машинния вот са отчетени коректно. „Със сигурност има липсващи преференции 1139 секции, но те не могат да разместят кнадидатите, които са получили места в настоящия ЕП. Това са идентифицирани проблеми с отчитането на преференциалните гласове за кандидатите, но гласовете за политическите партии не са по никакъв начин объркани. Тоест не може да има съществено опорочаване на изборните резултати.“, коментира Ива Лазарова от Института за развитие на публичната среда. От Института посочват, че проблем е имало и в системата на преброяването. „Беше допусната възможност секционните избирателни комисии да пресмятат и да сумират данните от хартиените бюлетини. Това е сериозна предпоставка за допускане на технически грешки.“, допълни Ива Лазарова. Затова и изводът, който се предлага е опростяване на изборните протоколи.", "date": "2019.06.04", "title": "Нов гаф с машините за гласуване: В 1139 секции не е отчетен преференциалният вот"}
{"url": "https://www.faktor.bg/bg/articles/kiriakos-mitsotakis-nova-demokratsiya-nyama-da-vliza-v-parlamenta", "text": "\"Нова Демокрация\" няма да участва в процедурите в гръцкия парламент през тази седмица, заяви лидерът на основната опозиционна партия в страната Кириакос Мицотакис в понеделник вечерта, като отбеляза още, че няма намерение да си сътрудничи със СИРИЗА или крайно-десните партии след предстоящите в страната предсрочни парламентарни избори, предава Фокус, цитирайки държавната агенция АНА-МПА. Предсрочните избори са насрочени за 7 юли. В интервю за телевизия ANT1 Мицотакис каза, че не се фокусира върху това, което премиерът Алексис Ципрас и неговата партия СИРИЗА ще представляват в деня след изборите, и отбеляза, че „моята първа грижа е да имам възможно най-силен мандат“.  Мицотакис каза, че неговата партия ще обясни във вторник причините да не влиза в парламента и е възложила на правителството да се опита да ускори регламентите преди официалното обявяване на изборите. (Ципрас заяви, че ще уведоми гръцкия президент за насрочването на избори, които правителственият говорител каза, че ще се състоят на 7 юли).  Лидерът на НД заяви, че неговата кампания в страната няма да включва големи обществени събирания, а по-скоро той ще организира открити дискусии. Единственото изключение, по неговите думи, ще бъде последният митинг на открито близо до датата на изборите. \"Трябва да се свържем с хората и младежите\", каза той, като подчерта, че НД е на първо място сред възрастовата група 17-24 години и сред гръцките представители в Европарламента.  Мицотакис поясни, че неговата партия няма да си сътрудничи нито с Евангелос Венизелос, нито с Янис Варуфакис, след разрива на първия с „Движение за промяна“ (КИНАЛ) и последните заявления на Варуфакис за възможно сътрудничество с НД.  Фракцията няма да си сътрудничи и с крайнодясната телевизионна личност Кириакос Велопулос, който успя да получи 4,2% на европейските избори на 26 май със своята партия „Гръцко решение“, заяви той, като изрази желание Велопулос и екстремно-дясната партия „Златна Зора“ да не влязат в гръцкия парламент, последната за втори път, и подчерта, че няма никаква възможност за сътрудничество със СИРИЗА след изборите. Той добави, че няма желание за отмъщение и че е готов да участва в дебат с Ципрас и други партийни лидери.", "date": "2019.06.04", "title": "\"Нова демокрация\" на Кириакос Мицотакис няма да влиза в парламента"}
{"url": "https://www.faktor.bg/bg/articles/lecheva-vidya-bsp-kato-zhertva-na-evropeyskite-izbori", "text": "БСП участва в една неравностойна битка с ГЕРБ на европейските избори, защото срещу нас беше целият държавен апарат, целият Министерски съвет и целият бюджет на държавата, изразходван извън парламентарната бюджетна процедура. Манипулативната констатация направи депутатът от \"БСП за България\" Весела Лечева на пресконференция във Велико Търново.  Според нея големият проблем след тези избори е апатията сред българските граждани, от които 70 процента не са излезли да гласуват. Това е голям дефицит на доверие към цялата политическа система, каза тя.  Весела Лечева съобщи, че през следващата седмица парламентарната група на \"БСП за България\" ще внесе отново предложението за диференцирана ставка ДДС от 5 процента за хляба и от 7 процента за лекарствата и детските храни. Тя припомни, че то е било включено в алтернативния бюджет на партията, представено в началото на годината в Народното събрание, но отхвърлено от мнозинството, и това е била една от причините парламентарната група да напусне парламента. Депутатите и областното ръководство на партията във Велико Търново смятат, че резултатите от европейските избори са една добра основа за успех в предстоящия вот за местна власт, пише БТА.", "date": "2019.06.04", "title": "Лечева видя БСП като жертва на ГЕРБ в европейските избори"}
{"url": "https://www.faktor.bg/bg/articles/poroy-razrushi-chast-ot-mosta-kam-dryanovskiya-manastir", "text": "Водната стихия разруши част от моста, по който се стига до Дряновски манастир. Полагат се усилия да се възстанови мостът, но от светата обител отказват да поемат дори част от ремонта на съоръжението. Кметът на Дряново Мирослав Семов коментира, че ще търси съдействие от комисията по бедствия и аварии, понеже щетите са доста сериозни. Това не е първата повреда на моста, припомни той. \"Всяка година поне два пъти се ремонтира\", добави Семов пред Би Ти Ви. Семов обясни, че преди две години е предложено в лицето на митрополит Григорий да се измести отвора на манастира с няколко метра по-нагоре в същия вид, който има и да зазидаме с каменна зидария долния отвор, за да повдигнем моста, като се запази автентичния вид и да не пречи на поречието на реката при подобни природни явления, обясни още кметът на Дряново. Той заяви и че по моста минават 50 хиляди туристи годишно и е важно да се осигури безопасността им. Освен това той е и връзка между манастира и природните забележителности в района, добави Милко Илиев, секретар на туристическото дружество в Дряново. Мостът към Дряновския манастир е един романтичен мост, основен подход към пещера Бачо Киро, която се посещава годишно от около 50 хиляди човека, добави още Илиев.", "date": "2019.06.04", "title": "Порой разруши част от моста към Дряновския манастир"}
{"url": "https://www.faktor.bg/bg/articles/kevr-obsazhda-novite-tseni-na-tok-i-parno", "text": "Какви ще са новите цени на тока и парното от 1 юли - това ще обсъжда днес на открито заседание Комисията за енергийно и водно регулиране. По първоначалните разчети на експертите, цената на електричеството трябва да се увеличи средно с 3.48% в цялата страна. Анализът на цените на топлото показва поскъпване с мeждy 1.96 и 17.5% зa paзличнитe TEЦ-oвe.", "date": "2019.06.04", "title": "КЕВР обсъжда новите цени на ток и парно"}
{"url": "https://www.faktor.bg/bg/articles/zapochva-zapisvaneto-na-parvolatsite", "text": "Днес започва записването на класираните за прием ученици в първи клас в столицата. Записването на първолаците ще става до 17:00 ч. в четвъртък (6 юни). В 18:00 ч. на 6 юни ще бъдат обявени свободните места за второто класиране. Новото тази година е, че в първа група за прием в първи клас освен децата, които живеят в прилежащия район на училището в продължение на три и повече години, вече ще попадат и тези, чиито братя и сестри до 12 г. учат в същото училище, независимо къде живеят. Няма значение през кой месец по-големите деца навършват 12 г., важно е това да става в годината на постъпване в първи клас на по-малките им братя и сестри.", "date": "2019.06.04", "title": "Започва записването на първолаците в София"}
{"url": "https://www.faktor.bg/bg/articles/obshtestvo/zakon-i-red/yavor-kolev-ot-yanuari-sa-zadarzhani-nad-25-litsa-za-zloupotreba-s-detsa-onlayn", "text": "\"От началото на годината до сега имаме задържани над 25 лица, които са злоупотребявали сексуално с деца по линия на разпространение и притежание на материали онлайн, а така и също сексуално изнудване на деца на възраст 7-12 години. Задържаните са на територията на цялата страна\", заяви комисар Явор Колев - началник отдел \"Киберпрестъпност\" при ГДБОП пред БНТ. Колев заяви, че работата по отношение на противодействие на онлайн сексуалната експлоатация на деца е активна и е от години.  \"Но няма статистика къде има най-много педофили. Навсякъде има хора, които злоупотребяват сексуално с деца, най-често чрез Фейсбук. Тези лица създават фалшиви профили на деца\", обясни Колев. По думите му, основната отговорност да предпазват децата си е на родителите. Те трябва да знаят какви места посещават децата им в интернет. \"Родителите трябва ежедневно да разговарят с децата си. От нашето наблюдение, едва когато детето е станало жертва на сексуално насилие, се обръща към родителите\", каза Колев. Началникът на отдел \"Киберпрестъпност\" при ГДБОП разказа и за разследването на Интерпол, довело до форум, който се е хоствал от български сървър. Благодарение на тази акция са спасени над 50 деца в едно село в Тайланд По отношение на продажбата на фалшификати, Колев заяви, че от началото на годината ГДБОП е закрила 54 интернет сайта за фалшиви облекла, козметика, спортни стоки и очила. При операцията миналата седмица са иззети 53 хиляди чифта слънчеви очила.", "date": "2019.06.04", "title": "Явор Колев: От януари са задържани над 25 лица за злоупотреба с деца онлайн"}
{"url": "https://www.faktor.bg/bg/articles/rumanskiyat-premier-obeshta-da-se-otkazhe-ot-sadebnata-reforma", "text": "Румънският премиер Виорика Дънчила каза, че ще се откаже от спорните съдебни реформи, давайки знак за промяна в посоката на нейната партия, след като дългогодишният й лидер бе вкаран в затвора миналата седмица, предаде \"Политико\". При управлението на Ливиу Драгня, де факто лидер на Румъния, социалдемократите на Дънчила се насочиха към редица правосъдни реформи, посрещнати с улични протести и остри критики от Европейската комисия, както и от посолства на западни държави в Букурещ. Партията загуби изборите за Европейски парламент през май, а мнозинството румънци гласуваха на референдум с незадължителен характер срещу това правителството да може да променя правосъдни закони с извънредни постановления, както и срещу амнистия или помилване при свързани с корупция престъпления. В деня след изборите и референдума Драгня бе осъден на три години и половина затвор за подстрекаване към злоупотреба със служебно положение. Дънчила, някога смятана за близка до него, временно оглави партията. Пред \"Политико\" тя каза, че възнамерява да я насочи по нов път. \"Този въпрос навреди много на партията и поляризира обществото\", заяви премиерът в телефонно интервю за изданието. \"Искам Социалдемократическата партия да стане партия на баланса и отсега нататък правосъдният въпрос не е в дневния ред на правителството. Ще се фокусираме върху области от интерес, които са приоритет за хората, като здравеопазване, образование и инфраструктура.\" Социалдемократите досега настояваха например за извънредно постановление за наказателния кодекс, с което се очакваше да се намали давността за редица престъпления. Според критици целта на реформата бе Драгня да се облагодетелства. По думите на Дънчила, макар да трябва да има дебат за румънската съдебна система, социалдемократите може би са отвели дискусията твърде далеч. \"Мисля, че политиците не трябва да се намесват в съдебната система\", подчерта тя. Премиерът вече предприе стъпки за изчистването на партията от част от влиянието на Драгня. За седмицата, откакто стана лидер, Дънчила уволни двама свои високопоставени съветници, близки до Драгня. На среща на партийното ръководство ден след като Драгня бе вкаран в затвора, бяха отстранения някои от верните му хора като генералния секретар на партията. Премиерът освен това опитва да поправи влошените отношения с Брюксел, за където замина на двудневно посещение в понеделник. Предстоят й срещи със зам.-председателя на Европейската комисия Франс Тимерманс, който изпрати писмо през май, заплашвайки с действия Румъния, включително и със спиране на правото й на глас в съвета, заради промените в съдебната система. Дънчила ще се срещне и с лидера на Партията на европейските социалисти Сергей Станишев, след като през април ПЕС замрази връзките си с румънската партия заради опасения за върховенството на закона. Тя изрази увереност, че ще може да възстанови щетите, нанесени и заради липсата на диалог и неучастието на Драгня в много срещи на ПЕС в Брюксел. Дънчила иска депутатите от партията да могат да решават сами как да гласуват по редица въпроси според интересите на техните избирателни райони, а не по заповед от партийния лидер. Очаква се партията официално да избере нов лидер през лятото. Дънчила все още не е решила дали ще се кандидатира.", "date": "2019.06.04", "title": "Виорика Дънчила опитва да поправи влошените отношения с Брюксел"}
{"url": "https://www.faktor.bg/bg/articles/zaev-na-sreshta-s-yunker-otvaryat-pregovorite-za-chlenstvo-na-severna-makedoniya", "text": "Премиерът на Република Северна Македония Зоран Заев пристига на двудневно посещение в Брюксел днес, за да се срещне с председателя на Европейската комисия Жан-Клод Юнкер, комисар Йоханес Хан и подпредседателя на ЕК Федерика Могерини, съобщава МИА. Заев и Юнкер ще обсъдят последния доклад на Европейската комисия за Северна Македония, който препоръчва незабавно и безусловно отваряне на преговорите за членство в ЕС, пише БГНЕС. Те ще обсъдят и предстоящата среща на външните министри на ЕС, на която трябва да се вземе окончателно решение за започване на преговорите. Македонската страна ще изисква от Юнкер недвусмислена подкрепа и съдействие за получаване на дата за преговори през юни или юли. Правителството на Северна Македония вярва, че е важно страната да стартира процеса възможно най-скоро, в идеалния случай заедно с Албания, но ако това не е възможно, македонската страна смята, че страната не трябва да бъде заложник на груповия подход на ЕС. Утре министър-председателят Зоран Заев ще участва в конференция, организирана от Европейската банка за възстановяване и развитие (ЕБВР), посветена на реформите и европейската интеграция, заедно с министър Кочо Ангушев.", "date": "2019.06.04", "title": "Заев на среща с Юнкер, отварят преговорите за членство на Северна Македония"}
{"url": "https://www.faktor.bg/bg/articles/sarbiya-pod-voda-sled-poroi-evakuirat-297-dushi", "text": "Извънредни мерки срещу наводнения бяха наложени по цялата територия на Сърбия. 297 души са евакуирани, част от пътната инфраструктура е повредена. Извънредно положение е обявено в 12 общини, сред които най-застрашените райони са Кралево, Книч, Тръстеник, Врнячка баня. Заместник-началникът на Сектора за извънредни ситуации Бобан Стеванович каза пред РТС, че реките се оттеглят, но сега предстои работа, за да могат хората да се върнат по домовете си. Сръбската армия заяви, че е готова да реагира незабавно в случай на обаждане от Сектора за извънредни ситуации.", "date": "2019.06.04", "title": "Сърбия под вода след порои, евакуират 297 души"}
{"url": "https://www.faktor.bg/bg/articles/otnosheniyata-mezhdu-sasht-i-iran-v-zatishie-kato-pred-burya", "text": "Американският самолетоносач, който Белият дом нареди да се отправи към Близкия изток заради предполагаема заплаха от Иран, е извън територията на Персийския залив, предаде Асошиейтед прес. Самолетоносачът \"Ейбрахам Линкълн\" е в Арабско море, на над 300 км от бреговете на Оман. Представители на военноморския флот на САЩ неколкократно отказаха да коментират защо плавателният съд не е преминал през Ормузкия проток в Персийския залив, но казват, че има готовност за предприемане на мисия в региона. Капитан Пътнам Браун, командващ офицер на \"Линкълн\", заяви, че никой не иска неволна ескалация на напрежението. Отношенията с Иран се влошиха, откакто президентът Доналд Тръмп изтегли САЩ от иранската ядрена сделка миналата година и наложи нови санкции на Техеран.", "date": "2019.06.04", "title": "Отношенията между САЩ и Иран - в затишие, като пред буря"}
{"url": "https://www.faktor.bg/bg/articles/novini/balgariya/lokhiyd-martin-sled-odobrenieto-na-darzhavniya-departament-na-sasht-za-zakupuvane-ot-balgariya-f-16-ochakvayte-finalnata-oferta-do-vasheto-pravitelstvo", "text": "В събощение до медиите по повод одобрението на  Държавния департамент на САЩ България да получи възможност за закупуване на цялостен пакет за 8 многоцелеви изтребителя Ф-16 Блок 70 от Локхийд Мартин заявяват следното: „Преговорите за сключване на договор между правителствата на България и  САЩ продължават и ние сме уверени, че Ф-16 Блок 70 е най-добрата комбинация от оперативни способности, най-ниски разходи за експлоатационния цикъл и цялостни разходи за програмата, която ще отговори на изискванията на българските военновъздушни сили в бъдеще.“ „Процесът по чуждестранни военни продажби (FMS) е функция на политиката на правителството на САЩ, но е важно да се уточни, че оценките за разходите, включени в нотификацията на Конгреса, дават максималната обща цена. Така се предоставя възможност за допълнително разширяване на програмата, без да се изисква повторно одобрение от американския Конгрес. Тази цена обаче не е показателна за крайната стойност на договора и не трябва да се разглежда по този начин. Одобрението на Конгреса е важна стъпка в процеса по чуждестранни военни продажби. То е необходимо условие преди правителството на САЩ да може да изпрати финалната си оферта до правителството на България“, заяви Джон Нилсън, директор Комуникации на Lockheed Martin за Европа и Израел, пише още от Локхийд Мартин.", "date": "2019.06.04", "title": "Локхийд Мартин: България да очаква финалната оферта за изтребителите Ф-16"}
{"url": "https://www.faktor.bg/bg/articles/strategichesko-ozhivlenie-na-balgarskiya-gazov-pazar", "text": "По покана на вицепремиера и министър на външните работи Екатерина Захариева на официално посещение у нас пристига външният министър на Кралство Нидерландия Стеф Блок. Двамата ще обсъдят развитието на двустранните връзки в годината, когато се навършват 110 г. от установяването на дипломатически отношения между България и Нидерландия. Ще дискутират актуални теми от дневния ред на Европейския съюз, европейската интеграция на Западните Балкани и други външнополитически въпроси от взаимен интерес. На 5 юни 2019 г. в Министерския съвет Стеф Блок ще бъде приет от премиера Бойко Борисов и от вицепремиера Екатерина Захариева. Ще се състоят и разговори между двете делегации.", "date": "2019.06.04", "title": "На официално посещение у нас пристига външният министър на Нидерландия"}
{"url": "https://www.faktor.bg/bg/articles/bkp-i-ds-prashtali-v-komunisticheskite-lageri-i-gratski-emigranti", "text": "БКП и Държавна сигурност са изпращали в трудовите лагери и гръцки емигранти, за които са имали съмнения, че са „вражески настроени и провокатори”. За това свидетелстват архивни документи на ДС, един от които  публикува. Той представлява строго поверително предложение относно: освобождаването от ТВО „Ножарево” на част от въдворените през 1949 г. гръцки емигранти. От него става ясно, че през лятото на 1949 г. след съгласуване с Дирекция Държавна сигурност и специално комисия на ЦК на БКП в един от най-големите трудови лагери „Ножарево”, Тутраканско, са изпратени 28 гръцки емигранти, в които комунистическият режим се е съмнявал, че са настроени вражески. Изпращането им в лагера е станало и по препоръка на гръцкото ръководство на общежитието в гр. Берковица, където първоначално емигрантите от южната съседка са се намирали. Документът обаче разкрива, че множеството от гърците са се намирали в много лошо здравословно състояние – с подути глезени и рани на краката и други части на тялото. Причината са слабата храна, която им е давана и фактът, че в лагера „Ножарево” са обитавали землянка. Отделно от тях в Банкя се е намирала по-голяма група гръцки емигранти. Взето е решение 100-150 от тях, които са били негодни да работят, да бъдат заселени в някое село в Северна България. Направено е предложение гърците, които са били изкарали една година в ТВО „Ножарево”, да бъдат заселени с „недъгавите” си сънародници в Северна България. Документът е включен в сборника „Държавна сигурност и малцинствата”, издание на Комисията по досиетата, 2015 г.", "date": "2019.06.04", "title": "БКП и ДС пращали в комунистическите лагери и гръцки емигранти"}
{"url": "https://www.faktor.bg/bg/articles/priyatelite-na-putin-ot-abv-nastoyavat-za-moratorium-na-sdelkata-za-f-16", "text": "Настояваме за незабавен мораторуим върху сделката за F-16 и за преустановяване на безумната политика спрямо българската авиация. Това каза председателят на АБВ Румен Петков по време на пресконференция, предаде „Фокус“.  Петков коментира покупката на многоцеливите американски изтребители F-16.  „Това, което беше обявено в публичното пространство и потвърдено от Министерството на отбраната, е поредното доказателство, че на нас се гледа като на портмоне от страна на партньорите ни от САЩ. Те са преценили, че могат да бръкнат в портмонето и да си вземат близо 3 млрд. лв. за 8 изключително скъпи „прахосмукачки“, както специалистите наричат самолетите F-16“, каза Петков.  „Първоначалната финансова рамка беше 1,5 млрд. лв. След това, за да угодим противопоставяйки се на нашия бюджет, на интересите на националната ни сигурност и на България, Народното събрание увеличи бюджетът до 2,1 млрд. лв. С вчерашно обявените 1,6 млрд. долара тази сутрин потвърдени в средствата за масова информация, ние отиваме на 2,7 млрд. лв. Това е безумна цена, която българският данъкоплатец ще трябва да плати. Продължаваме да питаме кой ще поеме отговорността за самолетите, в които няма да бъдат необходими резервни части. Кой ще поеме отговорността за бюджета, който ще трябва ние да плащаме за резервните части и кой ще поеме отговорността за боеспособността на самолетите, или прахосмукачките, които ще си купим. На този въпрос продължава да няма отговор“, каза Петков.  Той припомни, че е настоявал многократно да се изиска информация колко самолета F-16 има Румъния и колко от тях летят. „Институционално Министерство на отбраната на Република България да оповести: Румъния има толкова самолета, например 12, от тях летят толкова, например 4 и да излязат и да кажат защо другите не летят и защо си купуваме нещо изключително скъпо, което няма да можем да експлоатираме и което по никой начин няма да отговори на потребностите на въздушната защита на Република България“, каза още Петков.", "date": "2019.06.04", "title": "Другарите на Путин от АБВ за F-16: Пробутват ни скъпи \"прохосмукачки\" за 3 млрд. лева"}
{"url": "https://www.faktor.bg/bg/articles/sastavitelyat-na-ruskoto-dosie-na-tramp-shte-dade-pokazaniya", "text": "Бившият служител на Ми-6 Кристофър Стийл, който е работил над съставянето на т.нар. руско досие на президента на САЩ Доналд Тръмп, е дал съгласието си да бъде разпитан от американските власти за връзките му с ФБР, предаде Интерфакс, цитирана от БНР. Според източник, близък до Стийл, той се е съгласил идните седмици да се срещне с американски представители в Лондон. Преди президентските избори в САЩ през 2016 г. компанията Fusion GPS заедно с бившия британски разузнавач Стийл е съставила досие на Тръмп. Американски медии са съобщавали, че въпросното разследване, насочени срещу Тръмп, било спонсорирано от демократите и предизборния щаб на Хилари Клинтън. Първоначално Стийл събирал информация за Тръмп по поръчка на политическите му противници. След това по данни на британските медии, останал без поръчители, и продължил да работи безплатно, тъй като смятал, че данни представляват интерес за спецслужбите на САЩ и Великобритания. През януари 2017 г. стана известно, че авторът на досието предавал документи за редица лица, включително от ФБР, за да намери потвърждение на получената от него информация за връзки на Тръмп с Москва. Компрометиращи Тръмп материали бяха публикувани в началото на 2017 г. на сайта Buzzfeed. Самият той неведнъж е наричал досието фалшификат.", "date": "2019.06.04", "title": "Бивш агент на Ми-6 е дал съгласие да бъде разпитан по „руското досие“ на Тръмп"}
{"url": "https://www.faktor.bg/bg/articles/tramp-tirazhiral-falshivi-novini-za-voenniya-personal-na-rusiya-vav-venetsuela", "text": "Изявлението на американския президент Доналд Тръмп, в което се твърди, че Русия е изтеглила \"повечето от хората си\" от Венецуела, не отговаря на действителността и военното сътрудничество продължава, съобщават \"Ройтерс\" и news.bg, цитирайки \"Интерфакс\". Пълното изтегляне на руските военни специалисти от Венецуела би било удар за президента Николас Мадуро, който смята Москва за близък съюзник. Тръмп публикува съобщение в Туитър от Лондон, че \"Русия ни информира, че те са изтеглили повечето си хора от Венецуела\". По-рано The Wall Street Journal съобщи, че Русия, е започнала да изтегля някои от военните си съветници от Венецуела. Публикацията, позовавайки се на руски източник, близък до руското министерство на отбраната, твърди, че \"Ростек\", които обучават местни специалисти за използването и поддръжката на военно оборудване, доставено от Русия, е намалил броя на своите съветници от 1000 на няколко дузини, съобщава \"Интерфакс\". Според \"Ростек\" обаче, \"съставът на представителството остава непроменен в продължение на много години. Що се отнася до техническите специалисти, те периодично пристигат в страната за ремонт и поддръжка на предварително доставеното оборудване. Напоследък например са завършени техническите работи по поддръжката на самолети\", допълва \"Ростек\". \"Цифрите, дадени в статията на The Wall Street Journal във връзка с присъствието на персонала на Ростек във Венецуела, са преувеличени десетки пъти\", коментира представителят на държавната корпорация. Говорителят на руския президент Дмитрий Песков заяви, че информацията за руските специалисти не е въпрос към Кремъл, а към онези организации, които отговарят за обслужването на доставеното там специално оборудване. Русия предостави на Венецуела държавен заем за закупуване на военно оборудване. Както се съобщава, размерът на договорите в областта на военно-техническото сътрудничество между Русия и Венецуела се оценява на 11 млрд. долара. По-специално Венецуела придобива руски мобилни системи за противовъздушна отбрана Бук-М2 и Антей-2500, доставени са и 100 000 автомата Калашников модификация \"АК-103\". Каракас е придобил изтребители Су-30МК2, хеликоптери Ми-35М, танкове Т-72, ​​БМП-3 и БТР-80.", "date": "2019.06.04", "title": "Тръмп тиражирал фалшиви новини за военното присъствие на Русия във Венецуела"}
{"url": "https://www.faktor.bg/bg/articles/tsik-mariya-gabriel-tryabva-da-obyavi-otteglyaneto-si-pred-evroparlamenta", "text": "Избраната за евродепутат Мария Габриел не е подала отказ пред ЦИК и тъй като името й вече е обявено от комисията, тя трябва да направи това пред Европейския парламент. Това коментира  говорителят на ЦИК Александър Андреев по повод заявеното от Мария Габриел намерение да довърши мандата си на еврокомисар, цитирани от Дарик. \"Моето лично мнение е, че отказът би трябвало да бъде направен пред Европарламента. Имената на евродепутатите са вече обявени от ЦИК и дори са обнародвани в Държавен вестник\", поясни Андреев. Затова, по думите му, след като Габриел заяви, че се отказва, тя трябва да направи това пред Европейския парламент. След което Народното събрание да уведоми ЦИК, която да вземе решение и да обяви следващия в листата за евродепутат. \"Към момента такова искане не е постъпило в ЦИК\", каза още той. Андреев обясни, че случаят Габриел е различен от този на избраните за евродепутати от листата на ДПС - Мустафа Карадайъ и Делян Пеевски, тъй като те са депозирали своя отказ писмено, още преди ЦИК да обяви имената им за избрани, и на практика те са заличени от листите, без въобще да бъдат обявявани за евродепутати. Андреев обясни, че в Изборния кодекс няма изрична уредба на такъв случай. Има уредба по отношение на предсрочното прекратяване на пълномощията на член на Европейския парламент, допълни той.", "date": "2019.06.04", "title": "ЦИК: Мария Габриел трябва да обяви оттеглянето си пред Европарламента"}
{"url": "https://www.faktor.bg/bg/articles/borisov-se-sreshtna-sas-silvestar-staloun", "text": "Премиерът Бойко Борисов се срещна с холивудската звезда Силвесър Сталоун. Очаква се той да остане дълго у нас за новите снимки \"Рамбо V: Последна кръв\". Искам да ти благодаря за добрите думи в България, които споделяш в интернет, се обърна Борисов към Сталоун.  Актьорът от своя страна се оплака единствено от студената ни зима. \"Така е, но пък правим световни първенства по ски, имаме страхотни зимни курорти - Банско, Пампорово\", отговори Борисов.   Известният актьор пристигна миналата седмица в София, за да презаснеме някои от сцените за най-новата си лента: \"Рамбо V: Последна кръв\". Холивудската звезда, която е продуцент и сценарист на филма, дойде в България в края на септември миналата година и остана повече от месец. Но сега е недоволен от някои кадри и ще ги заснеме повторно. Той ще отседне в един от най-големите столични хотели и ще работи само във филмовия център в “Бояна”.", "date": "2019.06.04", "title": "Борисов се срещна с легендарния Силвестър Сталоун (Видео)"}
{"url": "https://www.faktor.bg/bg/articles/novini/svyat/snyag-zavalya-v-subtropichniya-avstraliyski-shtat-kuinsland", "text": "Сняг заваля в Източна Австралия, като необичайно студеното време достигна на север до щата Куинсланд, в който климата е субтропичен, предаде ВВС. Метеорологичното бюро определи снеговалежа като „рядка“ гледка и подчерта, че щатът не е бил свидетел на значителен сняг от 2015 г. Предупреждения за студеното време са издадени за 1000-километрова крайбрежна отсечка, която включва Сидни. Жителите са призовани да стоят у дома заради обилния сняг и силния вятър. Метеоролозите отбелязват, че снеговалежът в Куинсланд е предизвикан от студен въздух от юг и е крайно необичаен за субтропичния до тропичен климат в щата. Австралия допреди няколко месеца бе свидетел на най-горещото лято в историята си, което бе придружено от екстремни суши, наводнения и горски пожари.", "date": "2019.06.04", "title": "Сняг заваля в субтропичния австралийски щат Куинсланд"}
{"url": "https://www.faktor.bg/bg/articles/yaponiya-slozhi-kray-na-izdirvaneto-na-izcheznal-f-35", "text": "Япония сложи днес край на издирването на свой изтребител Ф-35А, почти два месеца, след като машината падна в морето, предизвиквайки спешна операция за спасяване на пилота и тайните на борда на самолета, предаде АФП. Министърът на отбраната Такеши Ивая заяви пред репортери, че диренето е прекратено, но негови екипи продължават да разследват причината за инцидента. Операциите на Ф-35А в Северна Япония още не са възобновени. Министерството ще продължи да наблюдава по-широка морска зона с подводни камери, „за да защити класифицирана военна информация“, каза Ивая. Експерти заявяват, че Япония и САЩ искат да предотвратят намиране на останки от самолета от Русия или Китай, като министърът призна за „наличието на значителен обем секретна информация, която трябва да бъде защитена“ в машината. Част от останките са намерени, включително опашката, но нито пилота, нито тялото, нито черната кутия са открити. Изтребителят изчезна на 9 април на 135 км източно от Мисава, Североизточна Япония, по време на треноровъчна мисия. Това е първата катастрофа на произведения в САЩ Ф-35А, който е струвал на Токио 90 млн. долара.", "date": "2019.06.04", "title": "Япония и САЩ опитват да попречат на Русия да се докопа до останките от изчезналия Ф-35"}
{"url": "https://www.faktor.bg/bg/articles/kiev-i-bryuksel-shte-obsazhdat-strategiya-za-vrashtane-na-krim-v-ukrayna", "text": "Президентът на Украйна Владимир Зеленски ще обсъди стратегия за „възвръщане“ на Крим с чиновници от Европейския съюз и НАТО по време на визитата му в Брюксел, съобщи неговият прессекретар Юлия Мендел в ефира на телевизионния канал 1+1, предава РИА Новости. Той ще пристигне на визита в Брюксел днес, 4 юни, като това ще е първото му задгранично посещение в качеството на държавен глава. „Администрацията иска да е прозрачна, но не иска да говори за каквито и да е слухове или решения, които могат да бъдат много чувствителни, преди да бъдат взети тези решения“, заяви Мендел. Тя подчерта, че позицията на украинската страна по повод принадлежността на полуострова не се е променила. На свой ред, Москва нееднократно е подчертавала, че гражданите на Крим са гласували за присъединяване към Русия в съответствие с международното право и Устава на ООН, като за това са се обявили повече от 95% от жителите на полуострова. По думите на руския президент Владимир Путин, въпросът за принадлежността на Крим „е закрит окончателно“.", "date": "2019.06.04", "title": "Стратегия за връщане на Крим в Украйна ще обсъди Зеленски в Брюксел"}
{"url": "https://www.faktor.bg/bg/articles/sotsialdemokratite-v-germaniya-s-ultimatum-kam-merkel", "text": "Консерваторите на канцлера Ангела Меркел трябва да изпълняват политическите мерки, важни за партньорите им от Германската социалдемократическа партия, за да запазят управляващата коалиция. Това заяви днес генералният секретар на ГСДП Ларс Клингбайл, цитиран от Ройтерс. Мнението на Клингбайл обаче е, че сътресенията по върховете на неговата политическа сила няма да се отразят на коалицията. \"Ако обаче Християндемократическият съюз не се захване с нещата и ако не изпълняваме нещата, това ще се отрази на коалицията\", каза той. \"Тогава положението действително ще стане критично\", допълни Клингбайл. Вчера ГСДП назначи временно тричленно колективно председателство на партията, след като лидерът Андреа Налес подаде оставка, а партийни членове, разочаровани от слабото представяне на европейските избори, поискаха да бъде сложен край на коалицията с Меркел. Клингбайл изброи ключови за партията политически мерки, чието прокарване тя иска. Те включват законодателство за минималната пенсия и опазването на климата. По думите на Клингбайл обаче министрите в правителството от квотата на ХДС бавят усилията за по-добро опазване на климата. ГСДП е един от флагманите на левоцентристките партии в Европа и в продължение на десетилетия тя се редуваше във властта с консерваторите. В коалицията с Меркел обаче ролята й беше сведена до по-малкия коалиционен партньор в управлението. На европейските избори на 26 май партията беше изтласкана на трето място, след като получи едва 15,8 процента от гласовете - най-лошото й представяне на национално равнище от завръщането на демокрацията след Втората световна война. На въпрос дали коалицията ще запази целостта си през тази година, Клингбайл отговори: \"Защо не? Имаме споразумение, изпълняваме го\". Мандатът на управляващата коалиция е до 2021 г. През септември т.г. обаче ще бъде направен преглед на резултатите от управлението в средата на мандата. Този преглед може да се окаже възможност за ГСДП да напусне коалицията. Вчера тримата временни съпредседатели на партията заявиха, че партийното ръководство ще обсъди подхода към коалицията на заседание на 24 юни. Ако ГСДП реши да излезе от управлението, опциите включват предсрочни избори, още по-сложна трипартийна коалиция или правителство на малцинството на консерваторите, подкрепяно от плаващи мнозинства. Цената на всяка от тези опции вероятно ще бъде краят на почти 14-годишното управление на Меркел като канцлер, отбелязва Ройтерс.", "date": "2019.06.04", "title": "Социалдемократите в Германия с ултиматум към Меркел"}
{"url": "https://www.faktor.bg/bg/articles/pochina-parvata-dama-na-izrael", "text": "Съпругата на израелския президент Реувен Ривлин - Нехама Ривлин е починала, предаде АП. Причината за кончината на първата дама на еврейската държава е била белодробно заболяване, от което тя е страдала през последните години. Медии в близкоизточната страна допълниха, че съпругата на президента си е отишла днес – ден преди да навърши 74 години. Нехама Ривлин е родена в Израел в семейство на преселници от Украйна. Тя е завършила генетика и се оженила за политика през 1970 г. Ревлин не е е участвала в кампаниите на мъжа, а до пенсионирането си (2010 г.) се отдала на научна кариера. Покойната първа дама е участвала в благотворителни кампании.", "date": "2019.06.04", "title": "Почина първата дама на Израел"}
{"url": "https://www.faktor.bg/bg/articles/ek-otkri-dupka-v-byudzheta-na-gartsiya-ot-pochti-5-mlrd-dolara", "text": "Европейската комисия ще публикува в сряда специален доклад за положението на гръцката икономика и за въздействието върху нея на пакет от държавни помощи за населението. В докладът обаче се споменава „дупка“ от 4,75 милиарда евро в бюджета на Гърция за двугодишния период 2019–2020 г., съобщава гръцката Антена, цитирана от РИА Новости. Кредиторите казват, че дефицитът е резултат от мерките, обявени наскоро от премиера Алексис Ципрас. От 1 февруари гръцкото правителство повиши минималната работна заплата с 11% от 586 на 650 евро. Беше премахната и още по-ниската ставка от 510 евро за млади хора на възраст под 25 години, наложена по искане на международни кредитори. За първи път от 10 години заплатата бе увеличена. В навечерието на изборите за Европейски парламент и местни органи на властта, правителството заяви, че намалява ДДС от 24% на 13% за заведенията за обществено хранене и на хранителните продукти и електроенергията, възстановява 13-та пенсия, като и отменя данъците върху ниските доходи. Възможността за данъчните облекчения Ципрас обясни с подобряване на ситуацията в икономиката. ДДС беше рязко увеличен през юли 2015 г. по време на тежка икономическа и финансова криза. Това доведе до увеличение на цените с повече от 9%. След намаляването на данъците веригите магазини съобщиха за намаляване на цените. Представителите на кредиторите прогнозират бюджетния дефицит в резултат на тези мерки да бъде почти 5 милиарда евро, съобщава каналът. По-специално бюджетният дефицит в доклада се изчислява на 1% от БВП (1,85 милиарда евро) за 2019 г. и 1,5% от БВП (2,9 милиарда евро) за 2020 г. Гръцкото правителство се ангажира да постигне първичен излишък от 3,5% от БВП. Що се отнася до предложението на правителството за намаляване на целевия показател на първичния излишък до 2,5% от 2020 г. до 2022 г., като се използва паричен резерв от 5,5 милиарда евро, то Еврокомисята, както се очакваше, обяви, че това не е в нейната компетенция и ще предаде проблема на Еврогрупата, съобщава Антена. В същото време докладът ще включва ясни предупреждения за недопустимостта на забавяния при осъществяването на необходимите реформи, чието изпълнение е свързано с връщането на доходите от гръцките облигации, съобщи каналът. Докладът ще се съсредоточи върху програмата за приватизация, необслужваните банкови заеми и набирането на персонал в публичния сектор. През последните две години гръцкото правителство възстановява работни места, които по-рано бяха съкратени по искане на кредитори.", "date": "2019.06.04", "title": "„Дупка“ от почти 5 млрд. долара в бюджета на Гърция стресна ЕК"}
{"url": "https://www.faktor.bg/bg/articles/tramp-prizova-amerikantsite-da-boykotirat-sobstvenika-na-cnn", "text": "Американският президент Доналд Тръмп се обяви за бойкот на AT&T, за да го накара да направи „големи промени“ в CNN, след като разкритикува информационната мрежа за отразяването на посещението му във Великобритания. „Вярвам, че ако хората спрат да ползват или да се абонират за ATT, тя ще бъде принудена да направи големи промени в CNN, чийто рейтинг е на изчезване така или иначе“, написа той в Туитър.-„Толкова е нечестно, с толкова лоши, фалшиви новини!… Когато светът гледа CNN, той получава фалшива картина на САЩ. Тъжно!“  Президентът на САЩ призова клиентите на AT&T да се откажат от телекомуникационната компания в последния залп от неговата дългогодишна критика срещу CNN за начина, по който отразява новини. Тръмп, който е в Лондон на държавно посещение, изрази недоволството си срещу CNN, собственост на „Time Warner“, сега притежание на AT&T, затова, че президентът често е критикуван.   Тръмп вече бе въвлечен в спор за придобиването на „Time Warner“, а Белият дом отказва да сътрудничи на разследването дали президентът се е опитал да се намеси в преговорите по сливането на федералните регулатори. В серия от туитове Тръмп отново се оплака от отразяването на CNN и попита: „Защо собственикът ATT не направи нещо?“", "date": "2019.06.04", "title": "Тръмп бесен на CNN, призова американците да бойкотират собственика й"}
{"url": "https://www.faktor.bg/bg/articles/otlaga-se-ministerskata-sreshta-na-gartsiya-albaniya-balgariya-i-republika-severna-makedoniya", "text": "По информация на Министерството на външните работи на Гърция Петата трансгранична министерска среща на Гърция, Албания, България и Република Северна Македония, планирана за 10-11 юни 2019 г. в Солун, се отлага. В срещата трябваше да участва и вицепремиерът и министър на външните работи Екатерина Захариева.", "date": "2019.06.04", "title": "Отлага се министерската среща на Гърция, Албания, България и Република Северна Македония"}
{"url": "https://www.faktor.bg/bg/articles/novini/svyat/-asoshieyted-pres-zaplaha-ot-impiychmant-e-nadvisnala-nad-beliya-dom", "text": "Заплаха от импийчмънт е надвиснала над Белия дом, но тя създава грижи и на демократите в Камарата на представителите, които предпазливо опипват почвата за по-нататъшни стъпки срещу президента Доналд Тръмп без по-широка обществена подкрепа, пише Асошиейтед прес. Водещите демократи представиха в неделя моментна картина как партията се лута в лабиринта от въпроси относно евентуален импийчмънт, поставени от констатациите на специалния прокурор Робърт Мълър в неговото разследване за руска намеса. Един от главните лидери - депутатът демократ Джим Клайбърн от Южна Каролина, каза, че е твърде възможно срещу президента да започне проучване за импийчмънт в Камарата. Според друг демократ - Адам Шиф от Калифорния, обаче, не е вероятно това да стане скоро, ако изобщо стане. \"Още не сме стигнали дотам\", каза Шиф в токшоуто \"Тази седмица\" по телевизия ABC. Тръмп: Не могат да ме отстранят чрез импийчмънт! Председателката на Камарата Нанси Пелоси засега избягва да говори за проучване за импийчмънт срещу Тръмп, въпреки че все повече конгресмени, включително и някои от кандидатите за президентска номинация в изборите през 2020 г., шумно настояват за това. Тя се опасява да даде старт на политически разделящ дебат, защото се безпокои, че това може практически да измести политическия дневен ред на Камарата и изпълнението на предизборните обещания. По време на едноседмичната парламентарна ваканция депутатите чуха по родните си места противоречиви възгледи (по въпроса) и Пелоси трябваше да отговаря на привържениците на импийчмънт по време на партийна среща с демократите от Калифорния през уикенда. Освен това, шест комисии на Камарата щателно проучват бизнес делата на Тръмп, начина му на управление на правителството и дали президентът е възпрепятствал или не разследването на Мълър. \"Както вече казвах неведнъж, Мълър е подготвил почва за импийчмънт. Камарата трябва да реши кога ще дойде времето за импийчмънт. Много е важно кога ще стане това\", каза Клайбърн пред CNN. \"Опитваме се да не бързаме и да вземем правилно решение, - каза Клайбърн. - Така че не виждам това да се разминава с желанията на хората.\" Шиф, който е председател на комисията по разузнаването, намекна, че Камарата може в крайна сметка да се откаже от процедура за импийчмънт. \"Мисля, че ако нещата са на кантар, в такъв случай не би следвало да подлагаме страната на това\", каза той. Шиф все пак настоява Мълър да даде показания, като казва, че той има \"последно задължение\" да се яви пред Конгреса, макар че самият специален прокурор в рядко публично изявление миналата седмица даде да се разбере, че би предпочел докладът му да говори сам за себе си. \"Надявам се, че той ще направи това, и се надявам, че ще го направи доброволно\", каза Шиф. Той не посочи дали Камарата ще се опита да задължи Мълър с призовка да даде показания. Камарата е на прага да подаде иск за неуважение на съда срещу правосъдния министър (и главен прокурор) Уилям Бар заради отказа му да се подчини на призовка да предостави нередактираната версия на доклада на Мълър. Отделно от това Бар получи пълномощия от Тръмп да разкрие документи и информация, отнасящи се до това кой е в основата на разследването за намесата на Русия - нещо, което е главен приоритет на президента и неговите републикански съюзници в Конгреса. Конгресменът Джим Джордън от Охайо - главният републиканец в Надзорната комисия, каза, че и той иска Мълър да даде показания, за да могат републиканците да го разпитат по \"своята писта\" за (произхода на) разследването за Русия. \"Зная това, подготвил съм въпроси за него. Защо чакахте почти две години, преди да кажете на страната, че няма сговор между кампанията на Тръмп и Русия за оказване на влияние върху изборите?\", каза Джордън пред ABC.   Докладът на Мълър потвърди, че Русия се е опитвала да наклони везните на изборите през 2016 г. в полза на Тръмп, но специалният прокурор не успя да констатира наличие на престъпен сговор с кампанията на президента. Мълър посочи, че според правилата на министерството на правосъдието настоящ президент не може да бъде обвинен в престъпление. В същото време специалният прокурор каза, че не може да оневини Тръмп по въпроса дали той е възпрепятствал правосъдието.  БТА", "date": "2019.06.04", "title": "\"Асошиейтед прес\": Заплаха от импийчмънт е надвиснала над Белия дом"}
{"url": "https://www.faktor.bg/bg/articles/mariya-gabriel-1-5", "text": "Всички сме наясно с работата, която е свършил г-н Цветанов. Затова благодарността на председателя на партията беше ясна. Оттам нататък трябва да покажем, че трябва да се учим от грешките си и не трябва да се капсулираме. Трябва да отдадем заслуженото и на всички структури, които показаха, че трябва да бъдем до хората и да работим за техните интереси. Тази позиция изрази в ефира на Нова ТВ българският еврокомисар Мария Габриел, която беше водач на евролистата на ГЕРБ, но се отказа от евродепутатското си място. Трябва много работа, смирение и постоянна връзка с хората. Решението е ясно казано от страна на председателя, има желание ГЕРБ да бъде истински жив организъм за хората. Трябва да се учим от грешките си, защото хората прощават веднъж, но не много пъти. След тази кампания хората ни дадоха един огромен аванс на доверие. Прошката се дава на момента, но след това трябва да се изпълни със съдържание. Наясно сме с отлива на гласове, затова предстоят сериозни анализи по места. Има още много работа, заяви Габриел. Тя посочи, че не се притеснява от кондицията на ГЕРБ за предстоящите местни избори, защото смятам, че поуките са взети и ще бъдат предприети подобаващи действия за случилото се покрай скандала \"Апартамент гейт\". Мария Габриел посочи и защо остава еврокомисар. По думите й има много важни теми за България, които трябва да се отстояват в Европейската комисия - бюджета за следващата година, еврозоната и Шенген. Затова не смята, че е добре България да няма глас по тях. Освен това допуска, че следващата ЕК няма да бъде сформирана в оптималния срок - 31 октомври, предвид това как изглежда днес новият Европейски парламент.  Иска ми се България да се пребори за силен ресор в следващата Европейска комисия, който носи ползи и за нашата страна, и за Европа, посочи еврокомисарят по цифрова икономика и цифрово общество и добави: Аз дадох облик на ресор, който почти не съществуваше допреди две години. Срещам много голямо уважение от страна и на колегите, и на кандидатите за председател на ЕК”. Така Габриел обясни защо се надява отново да бъде избрана за еврокомисар. А на настоящия си пост тя ще остане най-рано до 31 октомври, когато би трябвало да приключи мандатът на ЕК. Габриел обаче допуска, че този процес може да се забави заради големия брой партии, които влизат в новия ЕП.", "date": "2019.06.04", "title": "Габриел: Иска ми се България да се пребори за силен ресор в новия Европейски парламент"}
{"url": "https://www.faktor.bg/bg/articles/novini/svyat/100-000-malnii-padnaha-za-24-chasa-v-yugoiztochna-evropa", "text": "Почти 100 000 мълнии са били регистрирани в Югоизточна Европа за последните 24 часа. Около една трета от тях са били на територията на нашата страна - в следобедните часове в понеделник. Неустойчивото време създава условия за бурна гръмотевична активност. Очаква се тя да е засилена и през следващите часове, придружена от локални бури и градушки. В понеделниик мълния удари къща в Казанлък, а пожарът след нея изпепели покрива на сградата. Преди няколко дни пък овчар беше поразен от светкавица в благоевградското село Полена. Мъжът оцеля и беше настанен в болница без опасност за живота. Основно правило е по време на гръмотевична буря да се избягват открити места в полето или планината. Предмети като мобилни телефони и чадъри привличат мълниите и са опасни при лошо време с гръмотевици, припомнят специалистите.", "date": "2019.06.04", "title": "100 000 мълнии паднаха за 24 часа в Югоизточна Европа"}
{"url": "https://www.faktor.bg/bg/articles/borisov-pozdravi-myusyulmanite-za-ramazan-bayram", "text": "Министър-председателят Бойко Борисов честити празника на мюсюлманите Рамазан байрам в социалната мрежа. В личния си профил Борисов написа: \"Честит Рамазан байрам на всички мои приятели мюсюлмани! Бъдете живи и здрави!\", написа премиерът.", "date": "2019.06.04", "title": "Борисов поздрави мюсюлманите за Рамазан байрам"}
{"url": "https://www.faktor.bg/bg/articles/novini/balgariya/deputatite-reshavat-za-nadvzetite-partiyni-subsidii", "text": "Правната комисия на Народното събрание ще разгледа днес внесения от Министерския съвет законопроект за промени в Закон за политическите партии. Предвижда се политическите сили да върнат в бюджета надплатеното от 2016 г. С промените се уточняват правилата за формиране и разпределение на държавната субсидия за действително получен глас. Партиите и коалициите ще трябва да възстановят общо 16,5 млн. лв. Прокуратурата пък проверява защо партийните субсидии са се увеличили с 6,5 млн. лв. Заради пропуск в закона партиите са взели по-големи от 11 лв. субсидии.", "date": "2019.06.04", "title": "Депутатите решават за надвзетите партийни субсидии"}
{"url": "https://www.faktor.bg/bg/articles/novini/balgariya/m-naydenov-ima-praven-propusk-v-kazusa-s-kashtite-za-gosti-darzhavata-mozhe-nishto-da-ne-si-varne", "text": "\"При сегашната ситуация, въпреки че Държавен фонд \"Земеделие\" постановява, че някой е виновен и му определя размера на санкцията, която трябва да заплати, тези пари не могат да се съберат обратно, защото самата методика е отменена от ВАС\", заяви пред бТВ бившият министър на земеделието Мирослав Найденов. Той посочи, че тази методика е разписана през 2016 г. от тогавашния земеделски министър Румен Порожанов, но според него ставало въпрос за правен пропуск. \"Смятам, че това е законодателен пропуск - не можеш да дадеш изключителни права на Държавен фонд \"Земеделие\" и да не му разпишеш едно основно право - да издава нормативни актове\", посочи бившият министър. Найденов припомни, че Комисията по земеделие в Народното събрание спешно е предприела поправки в Закона за подпомагане на земеделските производители, с които да упълномощи директора на ДФЗ да може да издава тази наредба, като поправката трябва да влезе със задна дата и по този начин всички нарушители да могат да бъдат санкционирани. Той не изключва възможността група депутати да сезират Конституционния съд или президентът да наложи вето и в този случай ще има връщане към изходна позиция. \"Недобросъвестни бенефициенти могат да се обърнат и към Съда за правата на човека в Страсбург, защото ще кажат, че вече са осъдили ДФЗ, на последна инстанция ВАС е отменил тази методика, а сега със специално законодателство се връщат в изходна позиция\", поясни бившият министър.  Според него това било добро основание законодателният акт да бъде атакуван и ако отпадне, няма как да бъдат събрани наложените санкции. Найденов прогнозира, че тогава санкциите остават за сметка на републиканския бюджет, защото ЕК няма да ги признае като разходи. \"Да се надяваме, че това законодателство ще успее да мине, защото то не касае само селските къщи, методиката касае всички нарушители на правата на ДФЗ и ако този процес не бъде регулиран, държавата ще претърпи големи загуби\", заяви Найденов. Той посочи, че до момента са наложени санкции за около 10 млн., но няма яснота, колко от тях действително ще бъдат събрани.", "date": "2019.06.04", "title": "М. Найденов: Има правен пропуск в казуса с къщите за гости, държавата може нищо да не си върне"}
{"url": "https://www.faktor.bg/bg/articles/novini/svyat/pompeo-prizova-kitay-da-osvobodi-politicheskite-zatvornitsi-pekin-go-nareche-aroganten", "text": "Мисията заяви, че изказването на американския държавен секретар Майк Помпео се дължи на \"предразсъдъци и арогантност\" и представлява \"груба намеса\" във вътрешните работи на Китай. \"Човешките права в Китай са в най-добрия си период, който някога са имали\", допълни дипломатическата мисия. Вчера Помпео призова Пекин да отбележи днешната годишнина с освобождаване на всички затворници, излежаващи присъди за борба с нарушенията на човешките права в Китай. На 4 юни 1989 г. китайското правителство изпрати танкове да смажат демократичните протести и така и не обяви окончателен брой на загиналите. Оценките на правозащитни организации и очевидци варират от няколко стотици до хиляди, припомня агенцията. Мерките за сигурност на площада и наоколо днес бяха засилени, без никакви признаци за протести или други възпоменателни събития, съобщава кореспондент на Ройтерс. Стотици униформени и цивилни полицаи наблюдаваха площада и околностите му и правеха проверки на документите за самоличност и багажниците на автомобилите. Хиляди посетители, повечето туристически групи, се редяха на опашка на пропускателните пунктове, за да влязат на площада. \"Тянанмън\" беше пълен с туристи въпреки засилените мерки за сигурност, но повечето посетители или казваха, че не знаят за кървавото потушаване на студентските протести преди 30 години, или не искаха да го обсъждат, отбелязва Ройтерс. В Китай не се говори открито за годишнината от репресиите на \"Тянанмън\" и тя няма да бъде официално отбелязана от правителството, което в нейното навечерие засили цензурата и спря откритото обсъждане на насилието.  Годишнината е предмет на спорове и в отношенията между Китай и западните страни, които поискаха китайските ръководители да понесат отговорност за даването на заповедта на Китайската народноосвободителна армия да стреля по собствения си народ, отбелязва Ройтерс", "date": "2019.06.04", "title": "Помпео призова Китай да освободи политическите затворници, Пекин го нарече \"арогантен\""}
{"url": "https://www.faktor.bg/bg/articles/novini/balgariya/eksperti-dadoha-otsenka-3-5-na-evropeyskite-izbori", "text": "„ЦИК не си свърши работата качествено за изборите. Има доста пропуски в работата ѝ, които трябва да се отстранят преди местните избори“. Това каза пред БНР Диана Евтимова от Института за развитие на публичната среда, който днес заедно с „Алфа рисърч“ ще представят анализа си за преференциите, машинния вот и информираността на хората. Тя постави оценка „Добър 3,5“ на провеждането на изборите. „Оказва се, че има доста неща, върху които изборната администрация трябва да поработи преди следващите избори за местен вот. Въпреки че има значително увеличение на хората, които са гласували с преференция на тези евроизбори спрямо предходните, има проблем при отчитането им с машинното гласуване, т.е. със сигурност има преференции, които не са пренесени коректно от машинното гласуване в окончателните секционни протоколи. Говорим за 1139 секции, в които това се е случило. Има случаи, в които изобщо не са пренасяни преференции от машинното гласуване в окончателния протокол, както и частично не са пренасяни – за някои кандидати са пренесени преференциите, но не за всички“, посочи Евтимова. Според нея причина за това е неподготвената администрация. Постоянна изборна администрация би могло да бъде разковничето, но това е въпрос и на политическа воля, подчерта Диана Евтимова. Тя призова да няма законодателни промени по-малко от 6 месеца преди избори.", "date": "2019.06.04", "title": "Експерти дадоха оценка \"3.5\" на европейските избори"}
{"url": "https://www.faktor.bg/bg/articles/novini/balgariya/ts-karayancheva-kam-myusyulmanite-neka-badem-primer-za-tolerantnost-i-vzaimno-uvazhenie", "text": "Поздравявам от сърце сънародниците ни мюсюлмани по повод техния голям празник – Рамазан Байрам. Това написа в профила си в социалната мрежа \"Фейсбук\" председателят на парламента и депутат от 9-ти Многомандатен избирателен район - Кърджали Цвета Караянчева. \"Нека във всеки дом има здраве, мир и благоденствие и не само празничните, но и делничните дни, бъдат изпълнени с много радост и късмет. Нека всички заедно да продължим да бъдем пример за толерантност и взаимно уважение. Честит празник!\", пише още Караянчева.", "date": "2019.06.04", "title": "Ц. Караянчева към мюсюлманите: Нека бъдем пример за толерантност и взаимно уважение"}
{"url": "https://www.faktor.bg/bg/articles/tsvetozar-tomov-administratsiyata-e-bezpomoshtna-pred-kupeniya-i-kontroliran-vot", "text": "Михаил Мирчев не е прав в коментара си, че водачът на евролистата на Демократична България Радан Кънев не е събрал нужните гласове, за да бъде евродепутат. Това обяви пред Би Ти Ви социологът Цветозар Томов. „В закона изрично е записано, че гласовете \"Не подкрепям никого\" се изключват от действителните гласове. Михаил Мирчев включва тези гласове, иначе няма как да бъдат постигнати тези проценти от 5.87%. ЦИК е длъжна да махне тези 60 000 гласа \"Не подкрепям никого\", защото така е разписано в закона“, подчерта той. „Личното ми мнение е, че комисията не може да пренарежда листите и трябва да впише избраните евродепутати. Ако един избран евродепутат иска да се откаже, първо трябва да бъде избран, а след това да се откаже пред Европарламента. Решението на ЦИК е такова, но то не е правилно“, смята Томов. „Има два много тежки проблема, свързани с изборите. Единият е слабата подготовка на Секционните избирателни комисии. Другият проблем е разширяващия се купен и контролиран вот, срещу който администрацията е безпомощна“, призна социологът.", "date": "2019.06.04", "title": "Цветозар Томов: Администрацията е безпомощна пред купения и контролиран вот"}
{"url": "https://www.faktor.bg/bg/articles/novini/svyat/chehite-i-slovatsite-obezpokoeni-ot-reviziraneto-ot-rusiya-na-invaziyata-v-chehoslovakiya-prez-1968-a", "text": "Правителствата на Чехия и Словакия критикуваха историческия ревизионизъм, който Русия проявява по отношение на съветското нахлуване в Чехословакия през 1968 г. Външното министерство в Прага посочи, че в руския закон за ветераните се подготвя поправка, според която войските са участвали в инвазията, за да потушат \"опит за преврат\" и да стабилизират политическата ситуация. Чехия подчерта, че тогава е извършено нарушение на международното право и повечето чехословашки лидери и повечето граждани са били против инвазията. Словашкият премиер Петер Пелегрини, който се готви за посещение в Русия, отбеляза, че предложените законови промени \"не допринасят за взаимното доверие и доброто сътрудничество между страните\".", "date": "2019.06.04", "title": "Чехите и словаците обезпокоени от ревизирането от Русия на инвазията в Чехословакия през 1968-а"}
{"url": "https://www.faktor.bg/bg/articles/kongresat-na-sasht-odobri-finansovata-ramka-za-osem-f-16-za-balgariya", "text": "Държавният департамент на САЩ одобри финансовата рамка за придобиване на 8 многоцелеви изтребителя Ф-16 Блок 70 от България, съобщи Министерството на отбраната. В 16.15 ч. вашингтонско време (23.15 ч. българско) на сайта на Агенцията за сътрудничество в областта на отбраната и сигурността на САЩ бе публикувано съобщение, в което се посочва, че Държавният департамент на САЩ е дал разрешение България да получи възможност за закупуване на цялостен пакет за 8 многоцелеви изтребителя Ф-16 Блок-70 на стойност 1,6 млрд. долара. Пакетът включва стойността на осемте самолета с пълен комплект въоръжение \"въздух-въздух\" и \"въздух-повърхност\", всички допълнителни системи на самолета, както и бъдещите модернизации и нововъведени оръжейни системи.Това е максималната финансова рамка на проекта за придобиване на нов тип многоцелеви изтребител от България. Тече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1,2 млрд. долара. След изтичане на двуседмичния срок и получаване на проекта на договор преговорният процес ще продължи. Министерството на отбраната със задоволство отбелязва факта, че в кратки срокове Конгресът на САЩ взе решение за износ към България на високотехнологичната платформа и системите към нея.Първоначално българският парламент даде разрешение цената на 8 нови многоцелеви изтребителя да не надхвърля 1, 8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. През януари депутатите дадоха мандат за правителството да започне преговори със САЩ за закупуване на самолетите, като за решението гласуваха 130 народни представители, а 84 бяха против.", "date": "2019.06.04", "title": "Държавният департамент на САЩ одобри финансовата рамка за осем Ф-16 за България"}
{"url": "https://www.faktor.bg/bg/articles/novini/balgariya/zhalt-kod-za-valezhi-i-gramotevichni-buri-v-tsyala-zapadna-balgariya", "text": "Значителна облачност и дъждове ни очакват днес. Главно в Западна и Централна България краткотрайните валежи, на места, отново ще са интензивни, придружени с гръмотевици, градушки и временно усилване на вятъра. Привечер валежите ще отслабват и на много места ще спрат. Над източните райони облачността временно ще се разкъсва и намалява. Максималните температури ще са между 20 и 25 градуса, съобщават от НИМХ. Жълт код за обилни валежи и гръмотевични бури отново е обявен за цяла Западна България. Той е в сила за 15 области - Видин, Монтана, Враца, Плевен, Габрово, Ловеч, София и София-област, Перник, Кюстендил, Благоевград, Пловдив, Пазарджик, Смолян и Кърджали.По Черноморието облачността ще е разкъсана, на места ще има превалявания от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 21-24 градуса. Температурата на морската вода е 21-23 градуса, на север от нос Калиакра е около 17. Вълнението на морето ще е 1-2 бала. Над планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен вятър: в масивите от Западна България - от запад-северозапад, а в Източна - от юг-югоизток. Максималната температура на височина 1200 метра ще е около 16 градуса, на 2000 метра - около 9 градуса.", "date": "2019.06.04", "title": "Жълт код за валежи и гръмотевични бури в цяла Западна България"}
{"url": "https://www.faktor.bg/bg/articles/novini/svyat/chetirima-zaginali-pri-nov-atentat-v-kabul", "text": "Най-малко четирима души загинаха днес в Кабул при атентат срещу автобус с правителствени служители, предаде Франс прес. Отговорност за атаката пое афганистанският клон на Ислямска държава. Бомбата била скрита в колело, оставено край пътя, по който минал автобусът. Вчера подобен атентат беше извършен срещу автобус с университетски кадри. Загинаха двама души, а 24 бяха ранени. После трима души бяха ранени при избухването на бомба, прикрепена към кола на афганистанската избирателна комисия. ИД пое отговорност и за тези две атаки.", "date": "2019.06.04", "title": "Четирима загинали при нов атентат в Кабул"}
