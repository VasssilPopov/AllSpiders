{"url": "http://www.faktor.bg/bg/articles/spryagat-dve-imena-za-nov-shef-na-nso", "text": "Две кандидатури се завъртяха след очакваната оставка на шефа на НСО Ангел Антонов, който се готви да замине на дипломатическо място като консул или аташе в Санкт Петербург. Указът за освобождаването му ще е факт до идния петък. Фаворитът за негов наследник на поста е зам.-директорът на Националната полиция - старши комисар Тодор Гребенаров. Гребенаров е родом от Карлово и беше началник на Областната дирекция на МВР в Пловдив, откъдето по времето на министър Цветлин Йовчев е назначен за директор на Главна дирекция \"Национална полиция\", а след това при министър Веселин Вучков остава зам.-директор в службата. Втората кандидатура, която се завъртя днес, пък е от средите на НСО - на зам.-началника на службата полк. Емил Тонев, твърди Канал 3. Той се ползва с авторитет сред момчетата от НСО. Също като Гребенаров е работил в МВР, в дирекция на Национална служба \"Сигурност\" преди да стане ДАНС, майстор на спорта по кикбокс. От 2004 г. е в редиците на НСО. Самият той имал желание да оглави НСО, но според източниците ни от службата фаворитът за поста е старши комисар Гребенаров. Сред гардовете настроението е оптимистично, с нетърпение броели дните до идването на новия им началник, който и да е той от двамата кандидати, само и само да се отърват от досегашния, издадоха информирани. Самият Ангел Антонов пък обяви, че ще изчака завършването на проверката на Военната прокуратура за нарушения в НСО по времето на неговото ръководство. Той каза още, че е обиден на някои медии, които разпространили клевети по негов адрес. Според сигналите на гардове на НСО до прокуратурата Антонов е ходел на лов под маскировката на командировка. Проверката по сигнали за злоупотреби тече от месец.", "date": "2018.01.31", "title": "Спрягат две имена за нов шеф на НСО"}
{"url": "http://www.faktor.bg/bg/articles/novini/balgariya/eksperti-silata-na-tramp-e-che-ne-izneveri-na-programata-s-koyato-specheli-izborite", "text": "В първото си годишно обръщение пред Конгреса \"За състоянието на съюза\" Доналд Тръмп се похвали със състоянието на икономиката. Посочи Русия и Китай за стратегически противници и то не само като военни такива но и по ценностна система. Но нищо не каза за глобалното затопляне например. На това обърнаха внимание пред БТВ анализаторите Мартин Табаков и Стефан Тафров - бивш представител на България в ООН. Според Тафров Доналд Тръмп не се приема добре по света. След първата година от управлението му САЩ никога не са били така изолирани на международната сцена. Те са изпокарани и с най-сериозните си съюзници. Мнението на хората в Европа е против Тръмп. Компрометиращо е за повечето западноевропейски лидери да имат дори добри отношения с него. Новината е от годишната реч на Тръмп е, че той ще направи компромис с демократите по отношение на амнистията на младите нелегални имигранти, срещу което демократите вероятно ще позволят да се приеме бюджета на САЩ, допълни бившият посланик. Мартин Табаков посочи, Тръмп е успял да реализира най-голямата данъчна реформа след Роналд Рейгън. Отмени спорната реформа на Обама в здравеопазването. Както обеща се захвана с мигрантите и стената на мексиканската граница за която са отделени 25 милиарда долара. \"Тръмп спечели с тази програма и не й изневери\". Според тях, въпреки спорната първа година на Тръмп той запазва подкрепата си. По данни на CNN, за този период, тя е точно толкова колкото и на Буш младши и Бил Клинтън - 48 на сто. Стефан Тафров е убеден, че всичко това е въпрос на сделки с демократите, за да гласуват бюджета. По думите му антимигрантската политика на президента и стената срещу Мексико са се отразили много зле на Тръмп. Той заяви, че не това е най-големият проблем на Тръмп. \"Още утре ще туйтне нещо, неадакватно. Циркът Тръмп ще продължи. Това е уникално и неповторимо поведение на американски президент\". Табаков обясни, че е трудно само за една година Доналд Тръмп да откъсне САЩ от наследството на Обама. \"Но бизнеса вече е облекчен. Той премахна много механични пречки пред него\".  Тафров посочи, че отстъпката по отношение на младите незаконни имигранти поставя в много деликатно положение онези конгресмени републиканци, които по време на кампанията бяха против легализирането на тези хора. Голяма част от републиканците са водили кампания против нелегалните мигранти и сега ще трябва да се явят пред избирателите си, а това за част от крайните избиратели е предателство. Това изяжда от тяхната политическа база и е много деликатен момент за Републиканската партия. Според него евентуален импийчмънт на президента е съвсем реален.", "date": "2018.01.31", "title": "Експерти: Силата на Тръмп е, че не изневери на програмата си"}
{"url": "http://www.faktor.bg/bg/articles/novini/balgariya/narodniyat-teatar-sekna-bozhidar-dimitrov-kubrat-nyama-da-bade-uchreden-tam", "text": "От Народния театър \"Иван Вазов\" излязоха с официално опровержение във връзка с изявление за учредяване на движение на проф. Божидар Димитров тази неделя. Той заяви своето решение заедно с други професори да учредят надпартиен клуб \"Кубрат\". Като място на събитието бе посочен Народният театър, предаде \"Дарик\".   Ето и пълния текст:  По повод разпространени в публичното пространство информации, Народният театър \"Иван Вазов\" уточнява, че с неговото ръководство не са водени разговори и не е давал съгласието си за провеждане на събитие – основаване на политическо движение на г-н Божидар Димитров в неделя, 4 февруари, в зали или други помещения на театъра.   Народният театър държи да подчертае, че като национален културен институт неговата мисия е надпартийна и не е политически обвързана. Театърът никога не е имал и няма да има практика да предоставя свои зали и пространства за провеждането на политически събития.   Народният театър уточнява, че тъй като за събитието е направена резервация в ресторанта, който е със статут на наемател, не разрешава допускането на медии за събития, които не са част от или договорени с Народния театър, и категорично се разграничава от обвързването на театъра с такива инициативи.   Народният театър държи уточнението да бъде публикувано и съобщено своевременно в медиите, разпространили новината, за да се избегнат бъдещи недоразумения.", "date": "2018.01.31", "title": "Народният театър поряза Божидар Димитров - \"Кубрат\" няма да бъде учреден там"}
{"url": "http://www.faktor.bg/bg/articles/novini/balgariya/bikov-pozitsiyata-na-bsp-za-istanbulskata-konventsiya-e-politichesko-pozitsionirane", "text": "В обществото има много силен дебат за Истанбулската конвенция, ние чуваме всички гледни точки. Конституционният съд е мястото, в което да се вземе едно хладнокръвно решение, защото това са правомощията му и това е неговата роля, заяви депутатът от ГЕРБ Тома Биков пред БНТ. Той припомни, че са се появили твърдения, че Истанбулската конвенция въвежда еднополови бракове, трети пол, четвърти пол и т.н. \"В българската конституция е записано, че бракът е доброволен съюз между мъж и жена - това едновременно изключва и еднополовия брак, изключва и т.н. трети пол\", категоричен беше Тома Биков. От ГЕРБ смятат, че обществото трябва да бъде спокойно, всички страхове трябва по някакъв начин да бъдат опровергани и да бъде ясно, че ГЕРБ, като политическа сила, няма никакви намерения да подменя културните традиционни ценности. \"В устава ни пише, че християнските семейни ценности  са в основата на политиката на ГЕРБ\", подчерта Тома Биков. Георги Свиленски, депутат от БСП за България, влезе в задочен спор с президента Плевнелиев, като го обвини в манипулация по повод Истанбулската конвенция и попита: \"Българската църква ли манипулира общественото мнение, академиците от БАН ли манипулират общественото мнение?\" Относно внесеното питане от ГЕРБ до Конституционния съд депутатът от БСП ги посъветва да уважават решенията на Конституционния съд. Поводът е тълкуването на КС за оставката на Делян Добрев - че решението на Народното събрание е противоконституционно. И попита: \"ако КС се произнесе в каквато и да е посока, ГЕРБ ще го спазят ли, ще го изпълнят ли?\" Тома Биков отговори на Свиленски, като подчерта, че КС не е казал, че Делян Добрев трябва да подаде оставка в момента, той казва - от тук нататък не бива да се отхвърля оставка. \"Друг е въпросът защо аз, като депутат, като вляза в залата в такъв казус ми се дава възможност да гласувам \"за\", \"против\" и \"въздържал се\"? И какъв е смисълът на това?\", коментира депутатът от ГЕРБ. И припомни, че БСП през 2013 г. са гласували против оставката на Иван Портних два пъти, докато на третия я приели. \"Тогава не бяха много загрижени за конституционният ред\", отбеляза Биков. По думите му те уважават мнението и на православната църква, и на католическите общности, и на евангелистките общности и на българските мюсюлмани, от ГЕРБ чуват техните аргументи. \"Мнението на БСП не ни интересува, защото това са хора, които първо са подкрепяли Истанбулската конвенция, сега са против нея, били са против оставката на Портних, сега са \"за\" оставката на Делян Добрев и това са конюнктурни позиции, които паразитират върху един много сериозен дебат\", коментира Биков и определи позицията на опозицията като политическо позициониране. \"БСП си хвана тема, утре ще я пуснат\", каза той. Тома Биков обясни, че те са дали на КС конвенцията да каже той, защото това са едни от най-авторитетните български юристи, които могат свободно да преценят кое е противоконституционно и кое не е.", "date": "2018.01.31", "title": "Биков: Позицията на БСП за Истанбулската конвенция е политическо позициониране"}
{"url": "http://www.faktor.bg/bg/articles/edin-zaginal-pri-katastrofa-na-vlak-s-kongresmeni-v-sasht", "text": "Чартърен влак с десетки конгресмени от Републиканската партия катастрофира в камион за отпадъци южно от Шарлотсвил, Вирджиния, обявиха законодатели, цитирани от АП. \"Има един загинал и един човек, който е тежко ранен\", разкри говорителят на Белия дом Сара Сандърс, като добави, че нито един от намиращите се в превозното средство народни представители не е пострадал сериозно. Във влака са се возели голям брой членове на Републиканската партия, пътуващи към партиен курорт в Западна Вирджиния, където законодателите трябва да проведат обсъждане на някои важни въпроси от управлението на страната, предаде AFP. \"Добре сме, но влакът ни се удари в камион за отпадъци. Хора с медицинска подготовка помагат на шофьора на камиона\", написа в \"Туитър\" републиканецът от Орегон Грег Уолдън. Съветник на републиканците заяви, че влакът частично е дерайлирал. Републиканецът от Оклахома Том Коул обяви, че един човек от камиона може да е пострадал сериозно. Президентът на САЩ Доналд Тръмп, който ще пътува за събитието в Западна Вирджиния с президентския самолет в четвъртък, е уведомен за инцидента, който е станал на около 200 километра от столицата Вашингтон. Обстоятелствата около инцидента все още не са съобщени.", "date": "2018.01.31", "title": "Един загинал при катастрофа на влак с конгресмени в САЩ"}
{"url": "http://www.faktor.bg/bg/articles/klaus-yohanis-pred-es-shte-se-borya-za-nezavisima-sadebna-sistema-v-rumaniya", "text": "Президентът на Румъния Клаус Йоханис обяви пред ЕС, че ще се бори за независима съдебна система, която според него и Брюксел, е заплашена от подготвените от правителството на социалдемократите проектозакони, съобщи \"Ройтерс\". Европейската комисия заяви, че ако законите бъдат одобрени, Румъния ще продължи да бъде извън Шенген. ЕК не планира да налага наказателни мерки на Букурещ. ЕС се тревожи, че реформите в съда могат да спрат напредъка на балканската страна в борбата срещу корупцията по високите етажи на властта. Съдебната система на Румъния остава под специален механизъм за мониторинг на ЕС. \"Много съм загрижен за законодателната процедура относно измененията на законите за съдебната власт\", каза Йоханис на пресконференция с председателя на ЕК Жан-Клод Юнкер. \"Независимостта на румънското правосъдие е нещо, за което ще се боря\", добави Йоханис. През миналия месец парламентът в Букурещ одобри закони, според които няма да се налага наказание на държавни служители, които са нанесли финансови щети в размер на по-малко от 200 000 евро. Конституционният съд на страната върна част от промените в парламента. Йоханис подчерта, че ще се подпише под промените само ако спазват стандартите на ЕС. \"Обезпокоен съм и заявих ясно, че имам притеснения\", каза от своя страна Юнкер. Присъединяването на Румъния към Шенген е ключова цел на Букурещ, но Юнкер предупреди, че ако страната не промени спорните проектозакони, присъединяването на Румъния към Шенген ще бъде разглеждано при напълно различни условия. Председателят на ЕК обаче увери, че нямат намерение да налагат наказателни мерки на балканската държава.", "date": "2018.01.31", "title": "Клаус Йоханис пред ЕС: Ще се боря за независима съдебна система в Румъния"}
{"url": "http://www.faktor.bg/bg/articles/gartsiya-ochakva-da-priklyuchi-nachisto-s-ofitsialnite-kreditori", "text": "Гърция очаква \"да приключи на чисто\" с официалните кредитори, когато международната й спасителна програма изтече през август, и няма причини да поиска предпазна кредитна линия, заяви финансовият министър Евклидис Цакалотос в интервю за Ройтерс. Вместо това страната изгражда свой собствен защитен буфер, който заедно с неизползваните европейски спасителни средства ще може да покрие нуждите на Гърция \"за повече от година\", ако е необходимо, посочи той. Цакалотос заяви, че в близките месеци страната ще подготви собствен план за периода след края на спасителната програма, който ще акцентира върху реформите, социалната политика и растежа, предава БТА. Министърът добави, че скоро ще започнат дискусии с кредиторите от еврозоната за облекчение на дълга, както и относно френско предложение за свързане на дълговото преструктуриране с икономическите рзултати. \"Чувстваме, че сме изградили доверие през последните три години\", изтъкна Цакалотос. Гърция е на път да излезе от дълговата криза, която вкара икономиката й в най-голямата депресия от десетилетия и заплаши с разрив еврозоната. Страната получи рекордните 260 милиарда евро в рамките на серия от спасители програми от 2010 г. насам. Атина обаче все още има дългово бреме от 178 процента от брутния вътрешен продукт и някои европейски лидери смятат, че няма да може да продължи напред сама без облекчение на дълга и без стендбай кредитна линия. Една предпазна кредитна линия обаче би била обвързана с допълнителни изисквания, затова Гърция подготвя свой собствен план, отбелязва агенцията. Според Цакалотос планът на Гърция за следспасителния период ще покаже на кредиторите и пазарите, че страната вече държи програмата за бъдещите реформи и стратегии за растеж в собствените си ръце. \"Смятаме до Великден да подготвим наш собствен план, за да покажем както на институциите, така и на пазарите, че това е нашата собствена програма ..., тя не ни е наложена, не е въпрос на компромис\", посочи Цакалотос. Министърът отбеляза, че икономиката излиза от затрудненото положение и страната е готова да се изправи на собствените си крака скоро. \"Ние превишаваме нашите фискални цели, икономиката се възстановява\", изтъкна той. Очаква се Гърция и нейните кредитори да обсъдят предложен от Франция механизъм, който беше представен през юни и свързва дългото облекчение с нивото на растеж на Гърция. Икономиката се очаква да нарасне с до 2,5 процента тази година и следващата.", "date": "2018.01.31", "title": "Гърция изгражда свой собствен защитен буфер след спасителната програма"}
{"url": "http://www.faktor.bg/bg/articles/navalni-postavi-pod-samnenie-vklyuchvaneto-v-doklada-kremal-na-ruski-biznesmeni", "text": "Руският опозиционен лидер Алексей Навални приветства като „добър“ Кремълския списък на Министерството на финансите на САЩ, в който бяха включени 210 политици и олигарси, отбелязва американското издание The Washington Post. Списъкът, публикуван късно в понеделник, бе изготвен на база приет през август миналата година закон. Въпреки че той няма да доведе до налагането на нови санкции на САЩ срещу физически лица, свързани с Москва, подготовката му през последните месеци притесни руския бизнес и политически елит.  Навални, който доби популярност благодарение на разследванията си за корупцията в Русия, сподели в понеделник, че е „доволен, че тези (хора) са официално признати на международно ниво като мошеници и крадци\". Навални обаче постави под въпрос  защо някои руски бизнесмени, които нямат видими връзки с правителството, са включени в списъка, включително Сергей Галицки, основател на веригата магазини Magnit, и Аркадий Волож, главен изпълнителен директор на „Яндекс“.  И двамата – според Навални, са изградили успешния си бизнес без държавна подкрепа.", "date": "2018.01.31", "title": "Навални постави под съмнение имена на руски бизнесмени, включени в \"Доклада Кремъл\""}
{"url": "http://www.faktor.bg/bg/articles/petar-moskov-grad-bez-bolnitsa-uchilishte-i-politseyski-uchastak-nyama-kak-da-spre-iztichaneto-na-grazhdanite-si", "text": "Нужна е радикална промяна в начина, по който държавата гледа на образованието, здравеопазването и сигурността, защото именно учените, здрави и сигурни хора са единственият ни ресурс. Това заяви в студиото на бТВ бившият здравен министър д-р Петър Москов. Според него в следващите години трябва в тези три сектора да се заделят допълнителни 10 млрд. лв. Като илюстрация на проблемите в момента той даде пример с Медицинския университет, където сега се разследва фиктивен прием на чужденци, вече се водят дела и за други злоупотреби, а освен това сменилите за кратко време няколко ръководни екипа водят битка в съда. „Когато университетът, училището, болницата се разглеждат като производствено предприятие, което произвежда определена стока – излекуван човек, образован човек; когато от системата се изискват финансови резултати – един университет е добър, когато финансовата му стабилност е добра, не бива да се учудваме, че се случват такива неща”, подчерта Москов. Според него винаги ще се търсят начини на ръба на закона и отвъд именно, за да се постигнат добри финансови резултати, ако това е единствената цел. По отношение на сигурността, той беше категоричен, че „не е проблем, че са дадени 100 млн. на полицаите, проблем е, че не е част от системна политика”. По отношение на общинските болници той беше категоричен, че местните власти трябва да се грижат за собствеността си: „Ако нямат пари общините, на следващите избори за кмет кандидатите трябва да обясняват не просто колко още столчета в парка ще направят, а и какво ще е нужно от обществото (било като по-висока местна такса или по-висок данък), за да може болницата да съществува, да има качествени лекари и оборудване”. Той беше категоричен – град без болница, училище и полицейски участък няма как да спре изтичането на гражданите си към София, Варна и Пловдив. По думите му приватизацията е възможно решение, но само при гаранции, че лечебното заведение ще продължи дейността си при същите условия. Москов коментира и случая с мъжа, починал след забавяне на трансплантация в чужбина. Заради кончината му започна проверка в Комисията за лечение в чужбина, а вдовицата с две малки деца съди министерството, защото е убедена, че бюрократични спънки са провалили животоспасяващата операция във Виена. Петър Москов, министър на здравеопазването по това време, защити колегите си и заяви, че в Австрия на два пъти са отказали да оперират мъжа поради различни причини.", "date": "2018.01.31", "title": "Петър Москов: Град без болница, училище и полицейски участък няма как да спре изтичането на гражданите си"}
{"url": "http://www.faktor.bg/bg/articles/plevnelier-milionite-balgari-otidoha-na-zapad-kadeto-veche-sa-prieli-istanbulskata-konventsiya", "text": "Пред БНТ Росен Плевнелиев, президент на Р България между 2012 и 2017 г., заяви, че вижда белези да се направи опит да се въведе президентска република. Той подчерта, че това е грешен избор за България. Плевнелиев допълни, че вижда двоен стандарт в поведението на настоящия президент Румен Радев и за пример даде позициите му за санкциите срещу Русия, търговското споразумение с Канада и Истанбулската конвенция. Росен Плевнелиев подчерта, че е „за“ ратифицирането на спорния документ и че не вижда алтернатива на сегашното управление. Произведохме дебат, от който нищо не произлиза. Истанбулската конвенция не е за третия пол, заяви още Плевнелиев. \"Аз съм сигурен, че тя ще бъде приета. Ако не я примем, отиваме в държавите от третия свят. Нека да чуем дебат по същество\", посочи още той. Обществото няма да е разединено, ако институциите си свършат работата. Президентът Радев вместо да отлага дебата, да излезе и да си каже позицията, посочи още Плевнелиев. По думите му, за да се върнат българите от чужбина в България, трябва да се европеизираме. \"Къде отидоха онези милиони българи? На Запад, където повечето страни вече са приели Истанбулската конвенция. Това ще се случи, когато има добре платени работни места и нашите институции работят\", коментира той.  \"Президентската институция е важна, но тя е важна и за това, когато има проблем, да излезе с позиция. Премиерът също е институция сам по себе си. Но институциите в България страдат. Имаме институциаонален проблем\", добави бившият президент.  Според Плевнелиев думите на Радев за атрофиращата парламентарна република са опасни. Той допълни, че е останал със съмнения и притеснения, че в България ще се направи опит да се инсталира президентска република. Той подчерта, че това не става в момента, но подобни идеи винаги са съществували. Плевнелиев заяви, че президентската република е „руски модел“ и че той винаги се е противопоставял на подобни идеи. По думите му тези идеи са били лансирани от президента Първанов и „един телевизионен водещ и неговите сценаристи. В референдума на „телевизионния водещ и сценаристите му“ е имало три противоконституционни въпроса, които са водели към идеята за президентска република, допълни Плевнелиев. Президентската република не е добра за България и за нашата демокрация. Парламентарната демокрация е единственият работещ модел. Европейското развитие на България и социално отговорната, а не олигархичната икономика - за това трябва да се борим. \"Трябва да направим така, че парламентарната република да не бъде поставяна под въпрос. Моят съвет към президента Радев е да бъде по-внимателен. Президентската република не е добра за България и за нашата демокрация. Пожелавам успех на президента Румен Радев, но имам моята гражданска позиция и се притеснявам, че в някои негови действия видях двоен стандарт. Управляващите стоят стабилно, вършат нелоша работа. Надявам се да бъдат още по-успешни и не виждам по-добра алтернатива в момента за друго управление\", каза Плевнелиев.", "date": "2018.01.31", "title": "Плевнелиев: Президентската република е \"руски модел\", идеята се лансира от Първанов и един тв водещ"}
{"url": "http://www.faktor.bg/bg/articles/bnr-chetirima-sa-zadarzhani-za-otvlichaneto-na-adrian-zlatkov", "text": "Четирима души са задържани за отвличането на Адриан Златков, съобщи БНР.  По първоначални данни сред  арестуваните е Ивайло Борисов - Ториното. По непотвърдена информация с него са задържани още двама мъже и една жена от близкото му обкръжение. Небезизвестният бос Златомир Иванов-Баретата също е бил разпитван, но срещу него не са повдигнати никакви обвинения. Стана ясно и че четиримата са арестувани след операцията на МВР срещу криминалния контингент в страната. По информация на Бие Ти Ви при вчерашната мащабна операция срещу криминалния контингент Ивайло Борисов - Ториното и още над 30 души от криминалния контингент са били извикани в различни служби на МВР.  Сред тях  бил и Златомир Иванов - Баретата, който се смята за шеф на Ториното. Баретата обаче е освободен и се предполага, че е привлечен само в качеството си на свидетел. В ареста към момента са задържани четирима души за срок до 72 часа. Според разследващите групата за отвличането на Златков била събрана еднолично от Ториното. Вчера главният секретар на МВР Младен Маринов отрече по случая да има задържани. Тогава от МВР също така не потвърдиха, че акцията е свързана с отвличането на Златков. 25-годишният Адриан Златков беше отвлечен в края на месец август 2017 година. Той е син Тони Златков, който се занимава с продажба и лизинг на луксозни коли. След 11 дни в плен и заплатен откуп, Адриан беше освободен.", "date": "2018.01.31", "title": "БНР: Четирима са задържани за отвличането на Адриан Златков"}
{"url": "http://www.faktor.bg/bg/articles/balgarskiyat-lev-e-vklyuchen-vav-valutite-koito-mogat-da-se-targuvat-na-valutniya-pazar-v-sarbiya", "text": "От 1 февруари българският лев ще може да се сменя в сръбските чейнджбюра. С решение на Националната банка на Сърбия българският лев бе включен във валутите, които могат да се търгуват на валутния пазар в страната, съобщи vesti.bg. Планира се така да се насърчи икономическото сътрудничество и да се стимулират съвместните проекти между България и Сърбия. Не е без значение и фактът, че се увеличава броят на туристите, преминаващи от двете страни на границата, както и че България е член на Европейския съюз, и председател на Съвета на ЕС през първата половина на тази година.", "date": "2018.01.31", "title": "Българският лев е включен във валутите, които могат да се търгуват на валутния пазар в Сърбия"}
{"url": "http://www.faktor.bg/bg/articles/v-harvatiya-nedovolni-ot-valeri-bozhinov-sled-debyuta-mu-za-rieka", "text": "Хърватските издания не останаха особено впечатление от представянето на Валери Божинов във вчерашната контрола на Риека. Тимът записа загуби от немския Манхайм с 0:2, а българският футболист изигра едно полувреме. Все още не е ясно дали Божинов ще подпише договор с тима. В момента той е на подготвителен лагер с останалите от отбора в Португалия. \"Треньорът Маташ Кек не се съмнява в качествата на Божинов, а играчът показа, че и няма причина да го прави. Със сигурност има класа. Нападателят обаче отдавна не е играл и това е причина все още да не подписал. Ясно е, че има проблеми с физическата си форма и все още не ясно дали Кек ще му предложи договор\", пишат местните медии.", "date": "2018.01.31", "title": "В Хърватия недоволни от Валери Божинов след дебюта му за Риека"}
{"url": "http://www.faktor.bg/bg/articles/borisov-praznuva-vnukat-mu-boyko-stava-na-2", "text": "Премиерът Бойко Борисов и семейството му днес празнуват рождения ден на най-малкия член на фамилията - Бойко. По случай празника министър-председателят сподели снимка в социалните мрежи, на която е заедно със своя внук, и написа: \"Днес си имаме рожденик Бойко. Да расте здрав и щастлив!\". Снимката във фейсбук е получила до момента 3.7 хиляди харесвания и има повече от 400 коментара, в които хората отправят пожелания към малкия рожденик и дядо му.  Това не е първата семейна снимка, която премиерът публикува в социалните мрежи. На Бъдни вечер той показа как семейството му посреща празника, отбелязва \"Дарик\".", "date": "2018.01.31", "title": "Борисов празнува: Внукът му Бойко става на 2"}
{"url": "http://www.faktor.bg/bg/articles/parvata-biografichna-kniga-za-gritor-dimitrov-veche-e-na-pazara", "text": "Книгата \"Григор Димитров – гордостта на България\" вече е на книжния пазар. В информацията до медиите се посочва, че автор на неофициалната биография на тенисиста е спортният журналист Любомир Тодоров. В нея журналистът се е опитал да проследи пътя на Димитров от тренировките в Хасково до триумфа във финалите на АТП в Лондон в края на 2017 година. \"Специално внимание е отделено и на живота на Димитров извън корта\", се казва още в съобщението. Книгата съдържа избрани интервюта на Димитров през годините, мнения за играта му от специалисти, сред които Магдалена Малеева, директорът на турнира в София Пол Макнами, журналистите Татяна Манова, Емил Янчев и др. Наскоро бащата на Димитров - Димитър Господинов, заяви, че тенисистът \"има намерение в близко бъдеще да направи една автобиография\".", "date": "2018.01.31", "title": "Първата биографична книга за Григор Димитров вече е на пазара"}
{"url": "http://www.faktor.bg/bg/articles/nap-otchete-s-10-po-malko-narusheni-v-zimnite-kurorti", "text": "онтролната кампания на НАП продължава денонощно в зимните курорти в цялата страна, съобщи приходната агенция. От началото й са извършени над 3 хил. проверки и наблюдения. Резултатите сочат, че най-много нарушения на данъчните изисквания има в Пампорово, а най-малко в Банско. За пръв път през тази година неиздаването на касова бележка вече не е най-често откриваното данъчно нарушение, като първенството се държи от несъответствието на наличните пари в каса с отчетените на касовия апарат, посочва НАП, макар че, за да има такова разминаване, означава, че за някои покупки не е била издадена бележка. Общият брой на нарушенията, открити от НАП от началото на зимния сезон в курортите, намалява до под 10% от проверените, отчитат от приходната агенция, като значителен принос за това има практиката на запечатване на обекти за данъчни нарушения за срок до 1 месец, анализира ведомството. Припомня се, че инспектори на НАП съвместно с екипи от МВР извършват скрити и явни наблюдения, инвентаризации на наличните стоки и проверки за отчитане на оборотите от началото на туристическия сезон във всички зимни курорти. Следи се и движението на стоки към хотели, ресторанти и други търговски обекти, като на постоянно наблюдение са подложени също борси и тържища. Очаква се до края на зимния сезон в Боровец, Банско, Пампорово, Велинград и други курортни селища да бъдат извършени още поне 5 хил. проверки, допълват от НАП. В кампанията участва и звеното за фискален контрол, което освен движението на рискови стоки проверява и ползването на луксозни автомобили за лични нужди. \"Намаляването на дела на нарушенията всъщност е добра новина. Целта на НАП никога не е била самоцелно съставяне на актове, а поведение на търговците, съобразено със закона\", каза по повод зимната кампания директорът на \"Контрол\" в НАП Васил Панов, цитиран от пресслужбата си.", "date": "2018.01.31", "title": "НАП отчете с 10% по-малко нарушения в зимните курорти"}
{"url": "http://www.faktor.bg/bg/articles/feysbuk-blokira-vsichki-reklami-populyarizirashti-kriptovaluti", "text": "Фейсбук забрани да излизат всякакви реклами, популяризиращи продукти и услуги свързани с криптопвалути, съобщава БиБиСи, цитирани от News.bg. Компанията заяви, че е отворена за нововъзникващи технологии, но много компании не действат \"добросъвестно\" по отношение на криптовалутите. Напоследък се появиха вълни от нови валути, търсещи да се възползват от увеличението на стойността на Биткойн. Файсбук призовава потребителите да докладват реклами, които мерките за сигурност на компанията пропуснаха. Тя признава, че не винаги може да улови всяка реклама за криптовалута. \"Искаме хората да продължат да откриват и да научават за нови продукти и услуги чрез реклами във Фейсбук, но без да се страхуват от измами. Има много компании, които рекламират бинарни опции, ICO и криптовалути, които понастоящем не работят добросъвестно\", пише Роб Лийтър, директор продуктов мениджмънт във Фейсбук. ICO (първоначално предлагане на монети) насърчават хората да купуват новите криптовалути, използвайки надеждата на хората, че един ден те ще струват много повече, тъй като \"монетата\" става все по-популярна. Някои компании използват ICO като начин за набиране на големи суми пари, но без регулацията, свързана с набирането на пари в брой с по-традиционни инвестиционни канали. Използването на Фейсбук реклами за генериране на интерес около нова схема би могло да бъде особено ефективен метод, особено когато се съчетава с одобрение от знаменитости. Пенсионираният боксьор Флойд Мейуедър е критикуван миналата година за популяризирането на криптовалута, която по-късно стана причина за съдебно дело, свързано с измама. Мейуедър не е обвинен лично. Събирането на средства с помощта на ICO е забранено в Южна Корея и Китай, а регулатори в други държави също предупреждават срещу подобни инициативи. Комисията за ценни книжа и борси в САЩ (SEC) заяви тази седмица, че е задържала активите на фирма, която е събрала 600 милиона долара с ICO.  Фейсбук коментира, че новата политика е \"умишлено голяма\" и ще се развива с течение на времето: \"Рекламите не трябва да популяризират финансови продукти и услуги, които често са свързани с подвеждащи или измамни промоционални практики, като например бинарни опции, първоначални предложения за монети или криптовалути\". Според новата политика на Фейсбук, не са позволени реклами използващи фрази като: \"Нова ICO. Купи жетони (tokens) на 15% отстъпка СЕГА! Използвайте средствата си за пенсионния си фонд, за да купите Биткойн\".", "date": "2018.01.31", "title": "Фейсбук блокира всички реклами, популяризиращи криптовалути"}
{"url": "http://www.faktor.bg/bg/articles/asotsiatsiyata-na-balgarskite-energiyni-agentsii-aets-belene-e-cheren-stsenariy-za-balgariya", "text": "Асоциацията на Българските Енергийни Агенции излезе със своя позиция за АЕЦ „Белене“ и рисковете за България. Според експертите българската енергийна политика не е насочена към стратегическо развитие, а националната енергетика е съставна част от битката за власт в България и отново тя е в традиционния контекст на „про“ и „анти“ русизъм. Тази комбинация пък напълно дезориентира „обикновения“ българин, се изтъква в позицията.  Асоциацията на Българските Енергийни Агенции е групирала 10 големи риска, свързани с реализирането на проекта „Белене”. Те дават основание за безпокойство, че българската енергетика не е стратегическо ориентирана и в някои отношения се развива в посока, обратна на здравия смисъл.  Възложеният доклад на БАН е определен като поръчка за доказване на целесъобразността за строителство на АЕЦ „Белене“ и на организационна форма за продължаване на това строителство. „Докладът на БАН“ оставя в обществото впечатлението, че при известни условия проектът „Белене“ е „жизнеспособен“. Като сериозен риск се отчита  за АЕЦ „Белене“. То не е произведено при независим контрол на качеството и технологии. Отчита се и факторът, че при зависимостта от вноса на газ, нефт и ядрено гориво понастоящем, АЕЦ „Белене“ с AES-92 поставя България в пълна енергийна зависимост от една страна извън ЕС, което противоречи на политиката на ЕС за енергийна сигурност. Експертите от Асоциацията дават отговор и на важния въпрос: Възможно ли е да бъде построена АЕЦ „Белене“ при тези рискове? „ДА!“, но ако, при известни обстоятелства, включително при смесена собственост, България даде гаранции на инвеститора за изкупуване на произведената енергия от централата. На практика обаче това е фантастично икономическо бреме, което държавата не може да изпълни, отчитат експертите.", "date": "2018.01.31", "title": "Асоциацията на Българските Енергийни Агенции: АЕЦ „Белене” е черен сценарий за България"}
{"url": "http://www.faktor.bg/bg/articles/novini/svyat/helikopter-se-razbi-v-kashta-v-sasht", "text": "Трима души са загинали, след като хеликоптер се разби в къща близо до летище в Южна Калифорния.  Двама души са ранени.  Засега не са известни причините за инцидента в град Нюпорт Бийч.  Не е ясно и дали е имало хора в къщата, в която се е врязала машината.", "date": "2018.01.31", "title": "Хеликоптер се разби в къща в САЩ"}
{"url": "http://www.faktor.bg/bg/articles/novini/svyat/opasnite-porodi-kucheta-sa-zabraneni-za-otglezhdane-v-evropa", "text": "Докато в България всеки, които поиска, може да отглежда питбул, в голяма част от държавите в Европа притежаването му или е изцяло забранено, или изискванията към стопанина са изключително строги, съобщава бТВ. В Испания например, за да станеш собственик на такова куче, трябва да си над 18 години, да не си бил осъждан и да имаш застраховка за отговорност на стойност 120 хил. евро. Във Франция собствениците преминават обучителен курс за отглеждане на по-агресивни кучета. Разхождането им на обществени места е строго забранено. Ако това се случи или кучето да ухапе човек, собственикът може да отиде в затвора за три месеца и да плати глоба от 3750 евро. Освен питбулите, като агресивни в Европа са обявени още десетки породи кучета. Едно от най-разпространените големи кучета – ротвайлерът, е със специален режим във Франция, Италия, Румъния, Португалия, Украйна и Испания. Породата дого аржентино пък е забранена в Испания, Великобритания, Италия, Румъния, Норвегия, Португалия, Малта и Украйна.", "date": "2018.01.31", "title": "Опасните породи кучета са забранени за отглеждане в Европа"}
{"url": "http://www.faktor.bg/bg/articles/novini/balgariya/andrey-raychev-s-nova-mantra-bsp-uspyaha-da-se-nalozhat-kato-opozitsiya", "text": "Социологът Андрей Райчев, който би трябвало да се завре в миша дупка точно тези дни,  не се притесни от скандалите около КТБ, а реши да лъска имиджа на БСП пред Bulgaria ON AIR .  Конституционният съд обяви вчера за противоконституционно решението на парламента да не освободи депутата Делян Добрев въпреки подадената от него оставка. Междувременно през последните седмици призивите за оставка от страна на опозицията продължават на фона на един неуспешен вот на недоверие към кабинета \"Борисов 3\", съпътстван от редица протести. \"Решението на съда е много правилно, защото той реши веднъж завинаги, че ако депутат си подава оставката няма да има гласуване в парламента, а личната му воля просто ще бъде уважена\", посочи в студиото на \"България сутрин\" социологът Андрей Райчев. Депутатите отказаха да пуснат Добрев в началото на октомври, когато избраникът от ГЕРБ внесе искане да излезе от парламента заради скандала \"Кумгейт\" в Хасково. Скандалът \"Кумгейт\" избухна през есента на миналата година, когато БСП разкри, че близки, роднини и съученици на Добрев са назначени на ключови места в Хасково. След среща с лидера на ГЕРБ Бойко Борисов депутатът обяви, че излиза от парламента и политиката, но народните представители от неговата партия не се съобразиха с това. БСП сезира Конституционния съд, а Добрев оттегли оставката си в края на 2017 година. \"Социалистите от своя страна успяха да се наложат като опозиция. Те обаче нямат много възможности пред себе си, тъй като са достигнали историческия си таван по гласуване и едва ли биха събрали повече от 1 млн. гласа на бъдещи избори\", подчерта Андрей Райчев. Пред Bulgaria ON AIR той допълни още, че лидерът на БСП Корнелия Нинова е била доста непредвидима, но пък през последните няколко месеца е успяла да направи интересни политически ходове, например свалянето на председателя на НС Димитър Главчев, по думите му, само с един замах.", "date": "2018.01.31", "title": "Андрей Райчев с нова мантра: БСП успяха да се наложат като опозиция!"}
{"url": "http://www.faktor.bg/bg/articles/novini/balgariya/skandal-v-parlamenta-bsp-napusna-zalata-sled-deklaratsiya-na-gerb-sreshtu-komunizma", "text": "Декларация на парламентарната група на ГЕРБ, в подкрепа на министъра на образованието Красимир Вълчев и проведената реформа за изучаването на комунизма в учебниците по история, взриви парламента и постави БСП в ситуация отново да демонстрират, че са далеч от истинската социалдемокрация и много по-близо до сталинистката идеология. В декларацията на ГЕРБ, която знаково е обявена само часове преди 1 февруари – Деня на жертвите на комунизма, ясно се казва, че хората около Корнелия Нинова искат оставката на министъра на образованието, защото е отстоял справедливото решение кървавата история на комунизма в България да бъде изучавана от децата ни. В политическия документ се припомня, че останалите държави от Източна Европа, в които съвременните социалистически партии се разграничиха от комунистическото минало на предшествениците си и дори осъдиха действията им, в България БСП приема с гордост цялата история на БКП. А тази история, изпълнена с тероризъм и атентати, масови убийства и концентрационни лагери, унищожаване на възрожденския български елит и национални предателства в услуга на СССР. Очевидно е, че БСП има проблем с отношението си към демокрацията, се посочва още в декларацията. БСП са обвинени че защитават събития, от които БКП се е отрекла още на Априлския пленум – тоест днешната БСП е по-антидемократична дори от късната БКП. Силните и справедливи думи в декларацията накараха голяма част от депутатите на БСП да напуснат пленарната зала. Ето и пълния текст на Декларацията:", "date": "2018.01.31", "title": "Скандал в парламента – БСП напусна залата, след декларация на ГЕРБ, подкрепяща изучаването на комунизма"}
{"url": "http://www.faktor.bg/bg/articles/novini/svyat/ekspert-razrushitelyat-tramp-razbiva-stereotipi", "text": "Президентът на САЩ Доналд Тръмп произнесе първата си реч пред американския Конгрес за състоянието на съюза. Това се случи в 4:00 ч. българско време.  Словото на държавния глава бе съпътствано с бурни аплодисменти, наситено с патриотични послания, оптимизъм и увереност в американския народ. Речта на Тръмп е най-споделяната в историята на Twitter с 3 милиона гледания.  \"Изненада ме, че той чете през цялото време, а не импровизира както е по-характерно за него. Беше изключително стриктен и последователен. Явно вярва на тези, които са написали словото му. Имаше една рядка доза патриотизъм в думите му\", отбеляза журналистът Бетина Жотева. В студиото на \"България сутрин\" бившият зам.-министър на външните работи Милен Керемедчиев посочи, че речта в Давос била силно предзнаменование за вчерашната реч на Тръмп, в която основните акценти били патриотизъм и пари.   \"Той разби наистина закостенели виждания из целия свят. Разтърси света с признаването на Йерусалим, влезе с шут в Сирийския конфликт, преобърна взаимоотношенията с Иран, обърна отношенията със Саудитска Арабия, ще започне търговска война с Китай. \"Разрушителят\" Тръмп разбива стереотипи и това не е най-лошото нещо, което можеше да се случи на света. Големите на деня агресират в своята политика, а той втърдява тона\", подчерта Керемедчиев.   \"Няма нищо окончателно от това, което е направил Тръмп. Нито ДАЕШ е разбита, нито договорът с Иран е приключен, нито здравната или данъчната реформа е завършена. Дори отваря нови порти за напрежение по целия свят. В Близкия изток напрежението ще остане. Реализацията на политиките му ще я видим чак догодина\", категорична беше Жотева пред Bulgaria ON AIR.", "date": "2018.01.31", "title": "Експерт: Разрушителят Тръмп разбива стереотипи"}
{"url": "http://www.faktor.bg/bg/articles/shefat-na-ruskoto-razuznavane-vpisan-v-kremalskiya-doklad-posetil-sasht-predi-dni", "text": "Директорът на руската Служба за външно разузнаване Сергей Наришкин неотдавна посети САЩ за среща с американските си колеги. Това заяви днес руският посланик във Вашингтон Анатолий Антонов в ефира на програмата \"60 минути\" на телевизия \"Россия 1\", съобщиха \"Ройтерс\" и ТАСС, цитирани от БТА. По-късно източници на \"Ройтерс\" цитираха източници от Съединените щати. Наришкин, който е в списъка на американското финансово министерство с лица, които може да бъдат санкционирани, провел консултации с американските си колеги, включително за \"съвместната борба с тероризма\", заявил посланикът. Посещението се състояло миналата седмица, отбелязва \"Ройтерс\", като цитира осведомени източници. Според тях Наришкин се е срещнал с Директора на националното разузнавате Дан Коутс и шефове на други агенции. От кабинета на Коутс отказаха коментар, но увериха, че \"всяко взаимодействие с чужди разузнавателни агенции би било осъществено в съответствие с законите в САЩ.\" Руският посланик отбеляза, че съвместната работа на руските и американските спецслужби \"не се вижда от читателите и зрителите\", но тя ще продължава и занапред. \"В най-трудното време контактите между спецслужбите продължаваха. Политиката си е политика, а работата си е работа. Има политически лозунги, но има е реална работа\", изтъкнал дипломатът, цитиран от ТАСС. Думите на посланика бяха препредадени и от профила в \"Туитър\" на руската мисия във Вашингтон. Наришкин оглави разузнаването през есента на 2016 г., а преди това беше председател на руската Дума. Според външното министерство в София трябваше да посети България през май 2014 г., но визитата се e отменила заради визовите санкции, налошени от Европейския съюз заради кризата в Украйна. Руският парламент отрече информацията, че той е планирал визита в София. Посещението му изостря вътрешнополитическия тон в САЩ на фона на продължаващото разследване за руска намеса в изборите и за съглашателство между лица от предизборния щаб на президента Доналд Тръмп и Русия.", "date": "2018.01.31", "title": "Шефът на руското разузнаване, вписан в \"Кремълския доклад\", посетил  САЩ преди дни"}
{"url": "http://www.faktor.bg/bg/articles/novini/svyat/za-24-chasa-oligarsite-ot-spisaka-na-putin-sa-zagubili-1-1-miliard-dolara", "text": "Само за ден след публикацията на така наречения \"Крнемълски доклад\" руските милиардери фигуриращи в списъка с приближените на Путин са загубили 1,1 млрд. долара, съобщава РБК. Най-много са поевтинели в абсолютно изражение активите на Вагит Алекперов, собственик на \"Лукойл\". Той е обеднял с 226 млн. долара за 24 часа.  Бизнесменът Владимир Лесин е загубил 205 млн. долара, а собственикът на \"Полюс\" Сулейман Каримов – 102 млн. долара.  За изчисленията изданието е използвало онлайн рейтинга на Forbres.", "date": "2018.01.31", "title": "За 24 часа олигарсите от \"списъка на Путин\" са загубили 1, 1 милиард долара"}
{"url": "http://www.faktor.bg/bg/articles/novini/balgariya/bsp-shte-ottegli-predlozhenieto-za-referendum-za-istanbulskata-konventsiya", "text": "БСП заяви, че ще оттегли внесеното предложение за референдум с въпроса \"Трябва ли българското НС да ратифицира т. нар. Истанбулска конвенция\", каза пред Канал 3 депутатът от опозицията Тодор Байчев. \"Това е международен договор\", обясни Байчев и добави, че социалистите ще внесат отново предложението за всенародно допитване, но едва след като формулират въпроса - \"за\" или \"против\" ратифицирането на конвенцията, по друг начин. Той отказа да дава повече подробности. По-късно излезе и предложението въпросът да бъде преформулиран от \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\" на \"Против ли сте НС на Република България да ратифицира така наречената Истанбулска конвенция от 11.05.2011 г.?\" Шефът на Правната комисия на НС Данаил Кирилов (ГЕРБ) предложи услужливо на БСП въпросът да бъде \"За или против домашното насилие\", но Байчев опонира, че това ще отклони отговора от казуса с ратифицирането.", "date": "2018.01.31", "title": "БСП не се отказва от референдума за Истанбулската конвенция, само коригира въпроса"}
{"url": "http://www.faktor.bg/bg/articles/novini/svyat/trus-6-1-po-rihter-raztarsi-afganistan", "text": "Трус с магнитуд от 6,1 по скалата на Рихтер е регистрирано на територията на Северен Афганистан в 11.36 часа (местно време), показва справка на официалната интернет страница на Европейския средиземноморски сеизмологичен център (EMSC). Трусът е бил с епицентър 272 километра североизточно от столицата Кабул и на 35 километра от Ярм, с дълбочина от 189 километра под земната кора, допълва агенция Фокус.  Талибаните контролират 70% от територията на Афганистан Талибаните контролират 70% от територията на Афганистан, сочат резултатите от проучване, публикувано от BBC. Според данните на телевиз... Прочети повече Земетресението е ударило региона в близост до границата с Таждикистан, в планината Хиндукуш.", "date": "2018.01.31", "title": "Трус 6.1 по Рихтер разтърси Афганистан"}
{"url": "http://www.faktor.bg/bg/articles/novini/svyat/ministarat-na-finnasite-na-sasht-sled-kremalskiya-doklad-shte-posledvat-novi-sanktsii", "text": "Министърът на финансите на САЩ Стивън Мнучин заяви, че темата за нови санкции срещу Русия е в засекретената част на \"Кремълския доклад\" и предупреди за въвеждането им в близко бъдеще, съобщава Ройтерс. Министърът уточни, че целта на публикуването на доклада е била да бъде направен мноко детайлен анализ. В засекретената част на доклада също има списъци с лица, които подлежат на американски санкции. В публичната част се споменават 114 висши администратори, мининстри, представители на правителството и президентската администрация, директори на големи държавни фирми, както и имената на 96 руски олигарси, чието общо състояние надхвърля 386 милиарда долара.", "date": "2018.01.31", "title": "Министърът на финансите на САЩ: След \"Кремълския доклад\" ще последват нови санкции"}
{"url": "http://www.faktor.bg/bg/articles/ekspert-tvardenieto-che-balgariya-mozhe-da-iznasya-agneshko-meso-za-arabskiya-svyat-e-populizam", "text": "Твърдението, че България може да изнася агнешко месо за Арабския свят, е популизъм. Това каза Симеон Караколев, съпредседател на Националната овцевъдна и козевъдна асоциация (НОКА) и председател на Националната асоциация за развъждане на млечни овце в България (НАРМОБ), предаде \"Фокус\".  По думите му страната ни не може да бъде по никакъв начин конкурентен вносител на овче месо в арабските страни, редом с Австралия и Нова Зеландия.  \"Тези приказки, които стигат до фермерите, са безсмислени, тъй като и те имат очаквания да реализират продукция на катарския пазар или на други пазари в Арабския свят. В тези страни се внася агнешко месо, което се продава за 4 - 4.50 долара за килограм. Това е абсурдна цена за българското агне. За да пробием, ние трябва да произвеждаме някакъв скъп продукт. Агнето само по себе си не е скъпо, но ако произвеждаш тлъстоопашато агне например, което те търсят, можем да пробием\", посочи Караколев.  Той обяви, че в Йордания се продава агнешко месо местно производство и такова с произход от Австралия и Румъния. Вносът бил на цена от 4.50 долара на килограм охладено, а местното около 8 долара. Той добави, че Австралия месечно изнася около 3 млн. агнета.  Австралийските фермери отглеждат около 80 - 90 млн. овце, румънските - 10 млн., а българските - около 1 млн.  \"Дори да има пазар ние не можем да изнасяме повече от 50 000 - 70 000 агнета, тъй като има и вътрешна консумация, която не е чак толкова слаба, въпреки че е предимно по празниците - Великден и Гергьовден. Овцевъдството се определя спрямо празниците. Затова ние не сме интересни, защото не можем да поддържаме такива големи количества\", заключи Караколев.", "date": "2018.01.31", "title": "Експерт: Твърдението, че България може да изнася агнешко месо за Арабския свят, е популизъм"}
{"url": "http://www.faktor.bg/bg/articles/balgapc-ata-inep-om-ima-nay-golemi-shancove-da-ypi-chez-balgapiya", "text": "Бългapcĸaтa ĸoмпaния \"Инepĸoм\" изглeждa ĸaтo нaй-вepoятния нoв coбcтвeниĸ нa ЧEЗ Бългapия. Tя вoди eĸcĸлyзивни пpeгoвopи пo cдeлĸaтa зa aĸтивитe нa чeшĸoтo eнepгийнo дpyжecтвo, cъoбщaвa cпeциaлизиpaният пopтaл зa eнepгeтиĸa 3е-Nеwѕ, пoзoвaвaйĸи ce нa изтoчници oт Πpaгa. Πpeгoвopитe нa СЕZ Grоuр c пoтeнциaлнитe ĸyпyвaчи ca във финaлeн eтaп и ce oчaĸвa дa пpиĸлючaт дo ĸpaя нa мapт. Ha финaлa ca ocтaнaли 2 ĸoмпaнии - \"Инepĸoм\" и дpyгaтa чeшĸa eнepгийнa ĸoмпaния, ĸoятo oпepиpa y нac - \"Eнepгo-Πpo\". Бългapcĸaтa ĸoмпaния e пo-пpиeмливият ĸyпyвaч нe caмo зapaди пpeдлoжeнaтa цeнa, нo и пopaди фaĸтa, чe пpидoбивaнe нa ЧEЗ oт нeйнa cтpaнa нямa дa нaвpeди нa ĸoнĸypeнциятa нa пaзapa нa eлeĸтpoeнepгия в Бългapия. \"Eнepгo-Πpo\" вeчe имa гocпoдcтвaщo пoлoжeниe в paзпpeдeлeниeтo нa eлeĸтpoeнepгия и дoминиpaщи пoзиции в дocтaвĸитe дo ĸpaйни пoтpeбитeли въpxy пpиблизитeлнo 1/3 oт тepитopиятa нa cтpaнaтa. Kyпyвaчът \"Инepĸoм Бългapия\" EAД e чacт oт гpyпaтa нa \"Инepĸoм\", ĸoятo e нa пaзapa нa eлeĸтpичecĸa eнepгия пoвeчe oт 10 гoдини. Eднoличeн coбcтвeниĸ нa дpyжecтвoтo e Гинĸa Bъpбaĸoвa, ĸoятo e и в Упpaвитeлния cъвeт нa Бългapcĸaтa фoтoвoлтaичнa acoциaция. Koмпaниятa paзвивa пpoeĸти зa възoбнoвяeмaтa eнepгия и yпpaвлявa 3 фoтoвoлтaични пapĸa c ĸaпaцитeт нaд 100 МW. Инepĸoм инвecтиpa и в изгpaждaнeтo нa eнepгийнo eфeĸтивни жилищни и aдминиcтpaтивни cгpaди. Cтoйнocттa нa бизнeca нa гpyпaтa e oĸoлo 100 млн. лeвa. Cпopeд бългapcĸaтa ĸoмпaния пpoдaжбaтa нямa дa дoвeдe дo пpoмeни зa пoтpeбитeлитe нa ЧEЗ. Tя нe зacтpaшaвa ĸpaйнитe пoтpeбитeли и cигypнocттa нa дocтaвĸитe нa eлeĸтpoeнepгия, тъй ĸaтo ocнoвният бизнec нa ЧEЗ Бългapия - paзпpeдeлeниe и cнaбдявaнe c eлeĸтpoeнepгия, e cилнo peгyлиpaн oт дъpжaвaтa. Kyпyвaчът ce aнгaжиpa дa зaпaзи дoceгaшния мeниджмънт и ĸaдpи нa ЧEЗ. Oт гpyпaтa oтpичaт твъpдeниeтo, чe дъpжaвaтa тpябвa пpeдвapитeлнo дa oдoбpи ĸyпyвaчa. Eдинcтвeнaтa гpижa нa дъpжaвaтa e зaпaзвaнeтo нa ĸoнĸypeнциятa в ceĸтopa. Bъпpeĸи тoвa oт \"Инepĸoм\" caми щe пoиcĸaт oт KEBP пpeглeд нa cдeлĸaтa и paзpeшeниe зa oдoбpявaнeтo й.", "date": "2018.01.31", "title": "Бългapcĸaтa \"Инepĸoм\" с нaй-гoлeми шaнcoвe дa ĸyпи ЧEЗ Бългapия"}
{"url": "http://www.faktor.bg/bg/articles/tri-novi-profesii-vlizat-v-spisaka-s-nedostig-na-kadri", "text": "Списък на професиите, за които има недостиг на висококвалифицирани специалисти на българския пазар на труда е актуализиран с три нови единични групи професии, съобщи министърът на труда и социалната политика Бисер Петков след заседанието на Националния съвет за тристранно сътрудничество. Новите професии са инженер в промишленото производство, инженер-химик и електроинженер. Списъкът се актуализира ежегодно от социалния министър до 31 януари. Актуализирането е на база на обсъждане в Националния съвет по трудова миграция и трудова мобилност и предложения на работодателите. За професиите в списъка работодателите не са задължени да правят т.нар пазарен тест - присъствието в списъка означава ползване на т.нар \"бърза писта\". Присъствието в списъка означава признат недостиг на кадри в тази професия.", "date": "2018.01.31", "title": "Три нови професии влизат в списъка с недостиг на кадри"}
{"url": "http://www.faktor.bg/bg/articles/biznesat-nepreklonen-izliza-na-protest-na-28-fevruari", "text": "АОБР внесе в Столична община уведомление за протест на 28 февруари, съобщиха от организацията. Докато слушаме бодряшки изказвания, как скокът на цените на електроенергията за бизнеса няма да се отрази на цените на стоки и услуги, НСИ отчете вече ръст на потребителските цени за м. декември, заявяват работодателите.  На годишна база цените на хранителните стоки са нараснали с 3,6%. Още по-голям е ръстът на цените на производител на вътрешния пазар - 5,1 % общо за промишлеността. И това е само началото, тъй като ефектът от повишените цени на електроенергията за бизнеса далеч не е изконсумиран напълно.  В същото време, няма промяна в действията на компетентните органи за нормализиране на ситуацията на т.нар. свободен пазар на електроенергия. Затова представителните на национално равнище организации на работодателите АИКБ, БСК, БТПП и КРИБ, обединени в АОБР, чийто членове създават 86% от брутната добавена стойност в страната и дават работа на 82% от наетите в Република България, и Национален синдикат „Защита“ внесоха в Столична община Уведомление за организираното протестно шествие, което ще се проведе на 28 февруари 2018 г., от 10.30 до 12.30 часа, по маршрут „Пл. Независимост (Ларгото) – Министерство на енергетиката – Народно събрание“.", "date": "2018.01.31", "title": "Бизнесът непреклонен: Излиза на протест на 28 февруари"}
{"url": "http://www.faktor.bg/bg/articles/kabinetat-reshi-ednogodishen-otpusk-za-vseki-osinovil-dete-do-5-godishna-vazrast", "text": "Осиновителите на дете до 5-годишна възраст ще имат право на 365 дни отпуск, съобщи пресслужбата на кабинента. Отпускът ще може да се ползва от деня на предаването на детето за осиновяване, но не по-късно от навършване на 5-годишната му възраст, това предвиждат промени в Кодекса на труда, които бяха одобрени от правителството. Те ще бъдат предложени за приемане от Народното събрание. Промените имат за цел да се гарантират равни права на осиновителите, да се осигури необходимата родителска грижа и семейна среда за отглеждане на децата и повишаване на мотивацията за осиновяване. С промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск. Размерът му ще е 90 на сто от среднодневното брутно трудово възнаграждение или среднодневния осигурителен доход на лицето, върху който са внесени или дължими осигурителни вноски за периода от 24 календарни месеца, предхождащи месеца на настъпване на осигурителния риск. Когато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право. Ако след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето.", "date": "2018.01.31", "title": "Кабинетът реши: Едногодишен отпуск за всеки, осиновил дете до 5-годишна възраст"}
{"url": "http://www.faktor.bg/bg/articles/startira-izgrazhdaneto-na-elektronna-sistema-za-identifikatsiya-na-balgarskite-lichni-dokumenti", "text": "Министерският съвет прие решение, с което допълни одобрения през миналата година модел за централизирано персонализиране на български лични документи (БЛД) с децентрализирано административно обслужване. Това съобщиха от правителствената информационна служба.  Допълнението предвижда в дейностите по реализиране на Централизираната система за персонализация на БЛД да бъде включено проектирането и изграждането на Централизирана система за електронна идентификация (ЦСЕИ). Това е необходимо поради изискването за наличие на записани данни за електронна идентификация в БЛД.  Към датата на одобрение на модела за централизирано персонализиране на БЛД с децентрализирано административно обслужване ЦСЕИ е била част от обхвата на обществена поръчка, поради което изграждането й не е включено в модела. Към момента обаче процедурата за възлагане на обществената поръчка е прекратена. За да се осигури изпълнение на законовото изискване БЛД да бъдат носители на удостоверение за електронна идентичност, е необходимо двете системи – за електронна идентификация и за персонализация на БЛД, да бъдат изградени едновременно и в необходимата логическа съвместимост. Това ще предотврати забавяне или блокиране на производствения процес на БЛД.", "date": "2018.01.31", "title": "Стартира изграждането на електронна система за идентификация на българските лични документи"}
{"url": "http://www.faktor.bg/bg/articles/sadat-okonchatelno-otstrani-kmet-obvinen-za-trafik-na-hora-i-svodnichestvo", "text": "Върховният административен съд прекрати окончателно мандата на кмета на септемврийското село Семчиново Пламен Темелков, заради отсъствие от работа в продължение на 4 месеца. Темелков бе задържан през юни, м.г., заедно с още 8 лица от региона, по обвинение на съда в Марбея за трафик и сексуална експлоатация на жени и впоследствие екстрадиран в Испания. През септември 2017 г. общинската избирателна комисия в Септември прекрати мандата му, заради системно неявяване на работа. Изненадващо Темелков се върна в Семчиново, след като е бил пуснат под гаранция от испански съд. Той оспори в съда решението за отстраняването си с мотив, че е бил в платен и неплатен отпуск. Първоначално административния съд в Пазарджик, а в последствие и ВАС решиха мандата на Пламен Темелков да бъде окончателно прекратен. Очаква се президентът Румен Радев да издаде указ за насрочване на частични избори за кмет на Семчиново.", "date": "2018.01.31", "title": "Съдът окончателно отстрани кмет, обвинен в сводничество и трафик на хора"}
{"url": "http://www.faktor.bg/bg/articles/balgarin-arestuvan-pri-mashtabna-spetsaktsiya-v-germaniya", "text": "Германската полиция арестува днес трима заподозрени при операция срещу група, за която се предполага, че е вкарала нелегално най-малко 160 мигранти в Германия през последните месеци, предаде Асошиейтед прес. Операцията беше проведена в четири германски провинции.  Двама заподозрени бяха арестувани в Берлин, а един - в Бад Мускау, до полската граница. Претърсени бяха седем имота. Предполага се, че заподозрените са част от група, прекарвала нелегално мигранти от Чехия и Полша, главно с камиони, в някои случаи като ги скривала зад стоки и палети.  Арестуваните хора са граждани на Турция, Полша и България. Предполагаемата контрабанда на мигранти е била извършвана от август. Мигрантите са били транспортирани главно през Балканите, а после през Чехия и Полша към Германия. Контрабандистите са искали от всеки мигрант по 8000 евро, пише БТА.", "date": "2018.01.31", "title": "Българин е арестуван при мащабна спецакция в Германия"}
{"url": "http://www.faktor.bg/bg/articles/shest-godini-sled-vzrivovete-kray-petolachkata-trima-otivat-na-sad", "text": "Окръжна прокуратура - Ямбол предаде на съд Десислав Д., Иван П. и Иван Т., подсъдими за причиняване на смърт по непредпазливост и телесни повреди при нерегламентирано унищожаване на боеприпаси, в района на пътен възел \"Петолъчката\". Това съобщиха от пресцентъра на Окръжната прокуратура. Десислав Д. (на 52 г., от гр. София) е подсъдим за това, че като едноличен собственик и управител на търговско дружество, при изпълняван от дружеството договор между него (изпълнител) и министерството на отбраната на Република България (възложител), като държал и работил с взривни вещества, съставни на и съдържащи се в боеприпаси за зенитно управляеми ракети, не взел необходимите мерки за сигурност за тяхното унищожаване, предвидени в законовите разпоредби, като вместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с Иван П. и утвърдена от него, както и на Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, организирал, утвърдил, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес на 05.06.2012 г. в цех № 1 последвал взрив и причиняване на смъртта на трима души и средни телесни повреди на други трима души, като не е искал и не е допускал това и деянието съставлява особено тежък случай. Иван П. (на 55 г., от гр. София) е подсъдим за това, че като началник производство в базата, при изпълняван договор между министерството на отбраната  (възложител) и търговско дружество (изпълнител), като държал и работил с взривни вещества, съставни на и съдържащи се в бойни части за зенитно управляеми, не взел необходимите мерки за сигурност за тяхното унищожаване, предвидени в законовите разпоредби и като вместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с него и утвърдена от Десислав Д., на Технологична инструкция за работа с установка за термична обработка на бойна част на ракета и на Технологична инструкция за работа с установка за механична обработка на бойна част на ракета, организирал, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на боеприпасите на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес на 05.06.2012 г. в цех № 1 последвал взрив и причиняване на смъртта и средни телесни повреди на горепосочените пострадали, като не е искал и не е допускал това и деянието съставлява особено тежък случай. Иван Т. (на 56 г., от гр. София) е подсъдим за това, че в качеството си на проектант на взривни работи в търговско дружество във времето след 20.12.2011 г. до 02.04.2012 г. в производствено-складова база за боеприпаси, в землището на с. Лозенец, общ. Стралджа, обл. Ямбол, в района на пътен възел „Петолъчката”, стопанисвана от търговското дружество, като държал и работил с взривни вещества, съставни на и съдържащи се в бойни части за зенитно управляеми ракети, за изпълнение на договор между министерството на отбраната (възложител) и търговското дружество (изпълнител), разработил „Технология за цялостен процес на унищожаване на бойна част“, Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, като не взел необходимите мерки за сигурност за унищожаване на взривните вещества, съдържащи се в бойните части и на тях самите, предвидени в законовите разпоредби, като вместо унищожаване на взривните вещества, съдържащи се в бойните части и на тях самите, чрез взривяване, с технологията и двете технологични инструкции, проектирал и разработил извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес, на 05.06.2012 г., в цех № 1 на базата последвал взрив и причиняване на смъртта и средни телесни повреди на горепосочените пострадали, като не е искал и не е допускал това и деянието съставлява особено тежък случай .", "date": "2018.01.31", "title": "Шест години след взривовете край \"Петолъчката\" трима отиват на съд"}
{"url": "http://www.faktor.bg/bg/articles/bnt-s-nov-obshtestven-savet", "text": "Българската национална телевизия има нов обществен съвет, съобщиха от медията. Поканата да се присъединят към него са приели девет известни обществени фигури. Това са проф. Боян Биолчев (филолог, писател и ректор на СУ \"Св. Климент Охридски\" в периода 1999 – 2007 г.), доц. Харалан Александров (социален антрополог и преподавател), Гергана Паси (общественик и министър по европейските въпроси в периода март 2007 - юли 2009 г.), Теодора Димова (писател), Хилда Казасян (джаз певица), Мартин Захариев (изпълнителен директор на Сдружение \"Национален борд по туризъм\"), Ваня Гешева (спортист, медалист от олимпийски игри, световни и европейски първенства по кану-каяк), Иван Стамболов-Сула (публицист и анализатор във вестник \"Сега\") и Иван Киров–Тоби (преводач и рекламист). На първото си заседание днес общественият съвет е избрал за свой председател проф. Боян Биолчев, а за негов заместник - Хилда Казасян. Общественият съвет е независим консултативен орган, който подпомага изпълнението на обществените функции на БНТ. Задачата на членовете му е да наблюдават баланса на различните гледни точки и интереси в програмите на националната телевизия и съдействат за налагане на българската културна идентичност и език. Съветът може да обсъжда и предлага идеи за предавания, свързани с обществения характер на телевизията.", "date": "2018.01.31", "title": "БНТ с нов обществен съвет"}
{"url": "http://www.faktor.bg/bg/articles/obshtestvo/ulitsata/na-1-fevruari-otdavame-pochit-na-zhertvite-na-komunisticheskiya-rezhim", "text": "На 1 февруари 2018 г. от 11 часа ще се проведе официалното възпоменание на жертвите на тоталитарния комунистически режим пред Мемориала край НДК, научи desebg.com. Организациите на репресираните от диктатурата на БКП, които са основни инициатори на възпоменанието, са отправили покана към председателя на Народното събрание Цвета Караянчева и към председателите на всички парламентарни групи да присъстват на церемонията. Президентът Румен Радев миналата година не само не уважи честването, но и го забрави. Пусна кратна информация в профила си във Фейсбук, една след като се появиха информации за поклонението. Тази година на 1 февруари той е в Брюксел. 1 февруари се чества за първи път през 2011 г., когато е утвърден с решение на правителството на ГЕРБ с премиер Бойко Борисов като официален Ден за признателност и почит към жертвите на комунистическия режим. Това става по предложение на президентите на Република България д-р Желю Желев (1990-1997) и Петър Стоянов (1997-2002), които възприемат идеята за това от политическия емигрант общественик и филантроп Дими Паница. Идеята за 1-ви февруари е свързана с факта, че на тази дата през 1945 г. са изпълнени смъртните присъди на бившите регенти, дворцови съветници, министри и народни представители от 25-то Народно събрание, издадени от Първи и Втори върховни състави на т. нар. Народен съд, организиран от новата комунистическа власт под диктовката на Георги Димитров от Москва. През 2012 г. събитието уважи тогавашния президент Росен Плевнелиев, като в церемонията участва и гвардейска рота. Самият мемориал на жертвите на комунизма край НДК е иницииран от над 100 души – репресирани и близки на загинали, интелектуалци и политици през 1994 г. Строителните дейности са извършени в периода 1997-1999 г. Средствата за мемориала са дарени от стотици родолюбиви българи. Първите дарители са инж. Цветан Иванчев и поетесата Жени Заимова, а основният спомоществовател е Илия Илиев, политически емигрант в САЩ, чието дарение от 60 000 долара е в памет на родителите му Султана и Богдан Илиеви, преследвани и мъчени от комунистите. Мемориалът е открит на 11 септември 1999 г. с тържествена църковна служба.", "date": "2018.01.31", "title": "​На 1 февруари отдаваме почит на жертвите на комунистическия режим"}
{"url": "http://www.faktor.bg/bg/articles/stena-se-sruti-i-zatisna-fatalno-zhena", "text": "Жена на 58 години загина, след като върху нея се срути стена в село Склаве край Сандански. Сигнал за инцидента е получен около 12.20 ч. Пристигналите на място медицински екипи са констатирали смъртта на жената, предаде Нова телевизия.  Стената била нестабилна, а върху нея било сложено одеяло, за да съхне. Когато жената решила да го свали, тя рухнала и така се стигнало до нелепия фатален инцидент.", "date": "2018.01.31", "title": "Стена се срути и погуби жена"}
{"url": "http://www.faktor.bg/bg/articles/politika/hlyab-i-pasti/-kremalskiyat-doklad-dori-i-bez-novi-sanktsii-zaplashva-finansovata-stabilnost-na-rusiya", "text": "В Русия се надяват, че публикуването на \"списъка на Путин\" ще остане само демонстративна мярка и няма да бъде последван от нови сериозни санкции.  Но в същото време експертите смятат, че \"кремълският доклад\" или, както още го наричат \"Списъкът на Путин\" може да има сериозни последици преди всичко за руския финасов сектор. Косвеното влияние на доклада, може да се окаже много по-значително, отколкото директното, защото ще предизвкиа вълна от \"дерискинг\" - мерки за минимизиране на предполагаеми негативни последствия. В подобни ситуации кредитно-финансовите институции прекратяват или ограничават деловите отношения с цели страни или клиенти. Управляващият партньор в международната юридическа компания Debevoise & Plimpton LLP Алан Карташкин смята, че докладът ще има сериозни последствия за руските държавни компании и олигарси, включително и върху руската икономика като цяло и финансовата стабилност на Русия. The Wall Street Journal пише, че новите мерки още повече ще съкратят достъпа на лицата и компаниите от списъка до чуждестранни кредити, ще ограничат възможността им да пътуват на Запад или да правят бизнес в САЩ.  \"Мащабите от тези последици е невъзможно да бъдат оценени\", твърди експертът. Отношенията на банките и другите участници във финасовия пазар, смята той, ще се определя то три фактора: \"Първо - от съдържанието на информацията в доклада, например, за наличието на корупционни връзки, второ - от конкретните мерки, които ще бъдат приети от американските власти след публикуването на доклада и трето - от тяхната вътрешна политика за бизнес и отношения с всеки от споменатите в списъка\". \"Свидетелствата за корупция\" - списъците с имената на олигарсите и изброяването на принадлежащите им активи извън Русия може да залегнат в основата на по-нататъшни Възможен е и сценарий, при който косвеното влияние на доклада да се окаже с по-голяма тежест отколкото директното въздействие в руското общество. Алан Карташкин смята, че докато американските власти приемат конкретни законодателни мерки, основните рискове са репутационните, но и те може да се окажат напълно достатъчни, за да повлияят върху бизнеса на отделни руски бизнесмени и компании, както и на руската икономика и финансова стабилност. Репутационният риск е един от най-важните фактори, които влияят на дерискинга, констатира FATF. Много от кредитните институции ще възприемат лицата от \"Списъка на Путин\" фактически като лица под санкции, отношенията с които ще им създадат Новата спирала на дерискинг ще обхване не само САЩ. Дори ако техните съюзници не подкрепят американските санкции или не бъдат обявени никакви формални ограничения и санкции, банките в тези страни, включително европейските, няма да могат да игнорират съществуването на този \"списък на срама\". Ако се стигне до конкретни санкции, тогава нещата ще станат още по-сериозни, защото нито една кредитна институция, банка, няма да рискува да се сблъска с негативни последствия за собствения си бизнес, ако има отношения с присъстващите в \"Кремълския доклад\", каза и юристът от международната компания Noerr Владислав Скворцов.  По думите му, това може да бъде предопределено от наличието на американски директори или акционери, бизнес в САЩ или просто заради опасенията, че неспазването на санкционния режим ще се отрази негативно на международния бизнес на европейските компании, ще принуди контрагентите им, които спазват санкциите, да потърсят други партньори за бизнеса или парите си. Първичните последици от публикуването на списъка с лицата приближени до Путин, най-вероятно, ще бъде прекратяването на операциите по техните сметки в чуждестранни банки, а също така закриването на такива сметки. Същото се отнася и до сметките на свързаните с тях компании.  \"Закриване на сметките им в неруски банки може да се случи много бързо\", прогнозира Скворцов. \"Най-вероятно прекратяване на отношенията ще има не само от страна на чуждите банки, но и на техните руски \"дъщери\". Потенциалната отговорност от нарушаването на санкционния режим може да струва на банките много по-скъпо, отклокото печалбата от сътрудничеството им с такава категория клиенти\", предупреждава партньорът в международната юридическа фирма Dentons Артем Жаворонков.  При това чуждестранните банки отдавна са включили в стандартните си договори с руски контрагенти положение за прекратяване на отношенията в случай на включването на контрагента в санкционни списъци. В много по-сложно положение ще се окажат дъщерните фирми на чуждестранните банки. Те са задължени да спазват изискванията на рускотко законодателство, а то не съдържа основания за прекратяване на договор с физическо лице заради включването им в санкционни списъци. \"Банките в Русия - както руските, така и \"дъщерните\" на чуждестранни банки - ще трябва да се договарят със \"санкционните си клиенти\" по повод доброволното прекратяване на договорните отношения\", предполага Жаворонков. Той смята, че повечето от тях, в крайна сметка, ще предпочетат   пред репутационния риск и възможни глоби. Другият вариант за тях е да прекратят работата си в Русия. Но вълната от рискове не спира с дъщерните фирми на чуждестранни финансови организации, действащи в Русия. Сценарият с прекратяването на отношенията със \"санкционните клиенти\" е напълно вероятен не само за международните платежни системи, чуждестранни банки и техните дъщерни институции в Русия, но и за руските финансови институции, които имат голям обем операции на международния пазар. Втората, и много по-съществена, рискова зона са кореспондентските отношения между руски и чуждестранни банки. Това е основният риск, който ще възникне пред руските банки, тъй като те няма да могат да осъществяват плащания в пълен обем. Законодателна база за прекратяване на кореспондетските отношения съществува, но инициативата трябва да бъде от страна на Министерството на финнасите на САЩ. Според закона CAATSA, администрацията на САЩ е задължена да въвежда забрана или ограничения на кореспондентските сметки сметки на чуждестранните банки, включително и на руски, \"в случай на финансови транзакции с лица, включени в списъка с блокиращите санкции\", напомня Карташкин. За руските кредитни институции това е тъй като почти всички големи руски банки имат кореспондентски сметки в САЩ и имат бизнес с банки-партньори там.Последиците за руските институции от санкционните ограничения ще бъде значително съкращаване на международните им операции. Рисковете може да възникнат и заради отслабване на позицията на руските компании, особено държавните, структуропределящи компании, като \"Газпром\", \"Роснефт\" (които осигуряват основния валутен приход на Русия) и неизпълнение на договори във външноикономическата сфера. Под определението \"структурообразуващи\" попадат около 200 руски компании: организации, холдинги и вертикално интегрирани компании, чиито собственици контролират над 70% от брутния вътрешен продукт на Русия. Заради риска от нови американски санкции, рускитге власти също така слагат край на прозрачността на финасовия пазар. С решение на руското правителство, банките, застрахователните компании, недържавните пенсионни фондове, инвестиционните фондове могат да отраничат разкриването на информация за своята дейност.  Засекретени са и покупките, извършвани изцяло или частично от руски компании, те ще се стават, чрзе закрита платформа на държавната \"Сбербанк\". Фирмите, които имат правото да \"засекретяват\" своята дейност са 126 на брой: всички предприятия от военно-промишления комплекс, над 10 банки, \"Газпром\", \"Роснефт\", \"Алроса\", \"Аерофлот\" и други. На държавните компании е разрешено да укриват схемите за заобикаляне на санкциите, а на Службата за вътрешно разузнаване, Федералната служба за сигурност и Министерството на отбараната имат правото да укриват цялата информация за договори, покупки, обществени поръчки, като провеждат тайни конкурси.", "date": "2018.01.31", "title": "\"Кремълският доклад\" - дори и без нови санкции заплашва финансовата стабилност на Русия"}
{"url": "http://www.faktor.bg/bg/articles/bivshiyat-siv-kardinal-na-kremal-putin-propusna-shansa-da-stane-silen-politik", "text": "„Владимир Путин ще получи не по малко от 70% на изборите за президент на Руската федерация. Може дори да стигнат до 80 %. Това не са избори, това е просто разширяване на президентския срок, мероприятие,  което се провежда от кремълския апарат. Това е проявление на страха от реална конкуренция. Путин пропусна шанса да стане силен политик, като практически се остави в ръцете на апарата, който сам създаде. Не създаде държавна администрация, която да работи нормално. Така не се управлява нито една държава, дори и да е Лихтенщайн.”   Това заяви пред „Здравей, България“ на Нова телевизия политологът и журналист Глеб Павловски, един от хората издигнали Владимир Путин до върховете на властта през 90-те години на миналия век.  Бил е съветник в администрацията на сегашния президент до 2011 г., когато за една нощ се превръща във враг на Кремъл.  Дотогава го определят като сивия кардинал на властта. Павловски е в България за представянето на книга, написана за него от Иван Кръстев.    \"В момента в който изберат негов приемник, ще предложат на Путин да освободим мястото\", убеден е той. \"В главата на властта е само Алексей Навални и тя се бои от него, за това се създават фалшиви кандидатури. На Никой от реалните опозиционери не участва в изборите. Вътре в Русия управлението е разрушено\", категориеч е експертът.    В Русия господстват определени структури, които дори не могат да се нарекат силови, защото се занимават само с корупция, но пък показват удостоверения на специалните служби. Днес Службата за федерална безопасност /бившият КГБ-б.р./ е най-корумпираната държавна организация, чиято задача е да се занимава със сделки. Те са потънали в правенето на търговия....\", обясни експертът, като посъветва да не се вярва на повечето от руските вестници.   \"Защо Путин има имиджа на силен президент в пресата? Булгаков съветваше: „Не четете официозните вестници.%  Там няма да намерите нищо вярно. Това сега е чиста пропаганда, дори в сравнение с пресата от съветско време“, категоричен беше той. Коментира и най-близкото обкръжение на президента.  \"Ако сте се ограничили с тесен кръг и сте му дали правомощия, естествено, че там не може да не се появи корупция\", обясни Павловски.  Дали е допуснал фатална грешка преди 20 години, когато е открил Владимир Путин за политиката, Павловски не може да каже със сигурност.\"Може и да се каже, че актьорът толкова се е слял с ролята си, че не иска да излезе от нея.\",  \"Аз бях абсолютно против това, че Путин, който тогава беше премиер, попречи на Медведев да се кандидатира за втори президентски мандат. Путин трябваше да се изправи срещу него в пряка президентска борба, която щеше да спечели\", разказа той за причините да излезе от списъка на доверените хора на руския президент. Павловски е на мнение, че президентската власт трябва да се върне към първоначалните правомощия, които са й дадени от конституцията, независимо кой е президентът.", "date": "2018.01.31", "title": "Бившият сив кардинал на Кремъл: В Русия управлението е разрушено"}
{"url": "http://www.faktor.bg/bg/articles/novini/balgariya/ministarat-na-obrazovanieto-za-ikonomikata-e-nuzhno-da-uvelichim-profesionalnite-paralelki", "text": "\"Около 900 училища приемат деца в гимназиален етап. В момента се определя паралелките на областно ниво\", съобщи пред БНТ министърът на образованието Красимир Вълчев.  Той обясни, че идеята е постепенно, всяка година с по малко да се увеличава приемът в професионалните гимназии.  \"Промяната няма да засегне гимназиите в големите градове като София и Варна\", каза още той.  По думите на Вълчев това се налага, заради прогнозите за сериозен недостиг на работна сила. Във Враца и в Русе родители и преподаватели вече протестираха срещу намаляването на паралелките в елитните гимназии за сметка на тези в професионалните училища. \"Днес пазарът на труда и в бъдеще във все по-голяма степен ще изисква квалификация, отколкото диплома. Наскоро едно проучване показа, че 2/3 от България е икономическа пустиня. Няма достатъчно предприятия. Все повече инвестициите ще зависят от наличието на работна сила. Ако в миналото те зависeха от инфраструктура, от други фактори, днес това е основният ограничител пред инвестиционната активност. Ние трябва по всякакъв начин да се опитаме да накараме родителите и децата да се включат в професионално образование. Факт е, че то загуби престиж последните две-три десетилетия\", коментира министърът. Вълчев заяви, че от гледна точка на пазара на труда позициите, които изискват професионално техническо образование днес са с по-високо заплащане отколкото позициите, които изискват висше образование в едни и същи предприятия.  \"Тази разлика ще расте в бъдеще, защото днешните предприятия изискват технологични умения. Критично важно е за икономиката да увеличим приема в паралелки за придобиване на професия. Но това ще стане с малки крачки. Препоръчано е на началниците на регионални управления, които утвърждават приема, да проведат дискусии с всички заинтересовани страни. Често спорът е за една паралелка\", допълни министър Вълчев. Той уточни, че през следващите десетилетия ще има голям недостиг във всички професии заради хората, които предстои да се пенсионират.  \"Това поставя пред Министерството предизвикателството задължително да се преструктурира приемът. Има редица градове, в който недостигът ще бъде много голям. Вече има списък с професии с голям очакван недостиг на пазара на труда, който ще помогне да се финансират допълнително професионалните гимназии. Ще се предоставят допълнителни стипендии в професионални училища\", допълни още министър Вълчев.", "date": "2018.01.31", "title": "Министърът на образованието: За икономиката е нужно да увеличим професионалните паралелки"}
{"url": "http://www.faktor.bg/bg/articles/novini/balgariya/deputatite-obsazhdat-zakona-sreshtu-vtorichnoto-razgrabvane-na-ktb", "text": "Законът срещу вторичното разграбване на КТБ - на второ четене в правна комисия. Народните представители ще разглеждат текствовете предложение от Йордан Цонев, Хамид Хамид и Делян Пеевски.  ДПС иска да развърже ръцете на синдиците, ГЕРБ са \"за\", а БСП - \"против\".  Целта на закона е държавата да успее да събере повече от парите на КТБ.  Според вносителите така ще се спре ограбването на активите на фалиралата банка.", "date": "2018.01.31", "title": "Депутатите обсъждат Закона срещу вторичното разграбване на КТБ"}
{"url": "http://www.faktor.bg/bg/articles/novini/svyat/donald-tramp-poiska-1-5-triliona-dolara-za-investitsii-v-amerikanskata-transportna-infrastruktura", "text": "Президентът на САЩ Доналд Тръмп поиска 1,5 трилиона долара за инвестиции в американската транспортна инфраструктура в неговата реч за „Състоянието на съюза“ в Конгреса на САЩ, предава AFP. „Ще построим блестящи нови пътища, мостове, магистрали, железопътни линии и водопроводи из цялата страна“, заяви американският президент. „И ще го направим с американско сърце, американски ръце и американски материали“.", "date": "2018.01.31", "title": "Доналд Тръмп поиска 1,5 трилиона долара за инвестиции в американската транспортна инфраструктура"}
{"url": "http://www.faktor.bg/bg/articles/novini/balgariya/slanchevo-i-toplo-vreme-shte-ni-radva-i-dnes", "text": "Днес ще преобладава слънчево време с временни увеличения на облачността.  Вятърът ще отслабне, в много райони и ще стихне. Дневните температури слабо ще се понижат.  Минималните ще са предимно между минус 2 и 3 градуса, по Черноморието до 4 - 6 градуса, максималните - между 9 и 14 градуса.", "date": "2018.01.31", "title": "Слънчево и топло време ще ни радва и днес"}
{"url": "http://www.faktor.bg/bg/articles/novini/balgariya/vladimir-putin-tryabva-da-osigurim-liderstvoto-i-bezspornoto-preimushtestvo-na-rusiya-vav-voenno-tehnicheskata-sfera", "text": "Русия трябва да осигури лидерството си във военно-техническата сфера в епоха на бурни технологически изменения, което ще й позволи да развива сътрудничество в сферата на отбраната с други държави, заяви президентът на страната Владимир Путин, предава ТАСС, цитирана от БТА. „И днес, в епоха на бурни технологически изменения по света, ние трябва да осигурим лидерството и безспорното преимущество на Русия във военно-техническата сфера. Ние можем да го направим и със сигурност ще го направим“, заяви руският президент на военно-практическата конференция, организирана по случай завършването на спецоперацията в Сирия. „Това ще ни позволи не само да снабдим нашата армия и флот с модерно въоръжение, но и да развиваме военно-техническо сътрудничество с други държави и да укрепим позициите на Русия на световния пазар на съвременни технологии – и военни и граждански“, подчерта той. Освен това, Путин заяви, че приетата държавна програма за въоръжение предвижда снабдяването на войската с ударни и разузнавателни системи от ново поколение и че делът на съвременното въоръжение в руската армия съставя почти 60%. „През последните години ние изпълняваме планомерно програмата за превъоръжаване на армията и флота. В момента делът на съвременните образци съставя почти 60% - 59,5%. Практически всичката техника в парковете и на базите се намира в изправно състояние. По данни на министерството на отбраната – 94%“, подчерта руският държавен глава. Както отбеляза Путин, сега на Русия й „предстои да направи качествен скок напред“. „Към решаването на тази задача е прицелена приетата неотдавна държавна програма за въоръжаване до 2027 година. Става дума, включително, за снабдяването на войската с ударни и разузнавателни системи от ново поколение. За формирането във Военно-промишления комплекс на мощен технологичен отдел, върху който да се строи армия на бъдещето“, заяви той. Путин подчерта, че руските конструкторски и научни училища не един път са демонстрирали способността си да предлагат решения, които изпреварват с години, даже десетилетия, най-добрите чуждестранни аналози.", "date": "2018.01.31", "title": "Владимир Путин: Трябва да осигурим лидерството и безспорното преимущество на Русия във военно-техническата сфера"}
{"url": "http://www.faktor.bg/bg/articles/novini/balgariya/nadziratelite-v-zatvorite-otnovo-izlizat-na-protest", "text": "Надзирателите в затворите отново излизат на протест.  Монтана, Кърджали, Смолян, Перник и Пазарджик са поредните градове, които подкрепят протеста на Синдиката на служителите в затворите и Синдикат „Охрана”. Протести пред съдебните палати ще има и в други 10 града от страната. Преди 2 дни служителите в затворите излязоха на улицата с настояване за увеличение на заплатите и отпускане на още щатни бройки. До националния протест се стигна, след като от Министерството на правосъдието не изпълниха всичките искания на надзирателите. Основното е за 20% увеличение на възнагражденията. Досега те са получили само 5% увеличение.  Заедно с надзирателите на протест излязоха и служителите на съдебната охрана и на арестите.", "date": "2018.01.31", "title": "Надзирателите в затворите отново излизат на протест"}
{"url": "http://www.faktor.bg/bg/articles/novini/balgariya/nikolay-branzalov-ne-sme-saglasni-da-se-varshi-sotsialna-deynost-za-smetka-na-lekarskiya-trud", "text": "\"Не сме посочвали точна сума за размера на потребителската такса при прегледа при лекар, но не сме съгласни да се върши социална дейност за сметка на лекарския труд\", заяви пред бТВ доктор Николай Брънзалов от Националното сдружение на общопрактикуващите лекари.  \"Беше решено потребителската такса да е 1% от минималната работна заплата. Това е един маркер, който да ни ориентира и който за нас е обективен\", обясни той.  По думите му проблемите са много, а напрежението в съсловието расте.  \"Голяма част от пациентите са освободени от потребителска такса на база нормативен акт. Пенсионерите заплащат 1 лев, а разликата чрез Министерство на здравеопазването и Министерство на финансите, след това със забавяне от 4 месеца пристига при нас. Аз не бих взел пари от много хора, но това не освобождава държавата от нейните задължения. За съжаление няма голяма чуваемост\", коментира д-р Брънзалов.  \"Когато дойде пациент и той няма ТЕЛК трябва да заплати 1 лев, а 0,90 лв. да ни преведе НОИ. Когато дойде дете то е освободено от потребителска такса за сметка на лекарския труд. Един лев се дават от държавата. Колегите, които имат повече деца в практиката си, може да си тръгне след края на работния ден и с празен джоб. Някои вече изнемогват. Педиатърът с нищо не е виновен, че практикува тази професия. Това е високоспециализиран труд. Средната възраст на един лекар у нас е 58 години\", посочи той.", "date": "2018.01.31", "title": "Николай Брънзалов: Не сме съгласни да се върши социална дейност за сметка на лекарския труд"}
{"url": "http://www.faktor.bg/bg/articles/novini/balgariya/-gospodari-na-efira-otneha-roditelskite-prava-na-mayka-i-gi-dali-na-advokatkata-na-pochinaliya-bashta", "text": "Жена се обърна към предаването „Господари на ефира” със сложен казус. Отнели й родителските права и ги дали на адвокатката на починалия баща Аиша разказва, че е била омъжена за българин, а през 2008 г. се ражда тяхното дете. През 2012 г. съпрузите започват процедура по развод. Съдът решава да даде попечителството над детето на бащата. Според майката вероятна причина е, че тя не е българка. Оттогава досега майката не е виждала детето си. През всичките тези години бащата го крие и не й позволява да го види. Впоследствие бащата на детето умира и се оказва, че правата над детето са придобити от адвокатка на покойника. Майката изведнъж се оказва с отнети права. По думите й въпросната адвокатка иска единствено да се добере до наследството на бащата на детето, защото той бил от заможно семейство.", "date": "2018.01.31", "title": "„Господари на ефира”: Отнеха родителските права  на майка и ги дадоха на адвокатката на починалия баща"}
{"url": "http://www.faktor.bg/bg/articles/novini/balgariya/v-velev-nyama-ikonomicheska-osnova-za-poskapvaneto-na-toka-na-svobodniya-pazar", "text": "\"90% от количествата електроенергия на свободния пазар се продават от ТЕЦ \"Марица Изток 2\" и АЕЦ \"Козлодуй\" при непрозрачни условия, непредполагащи открита и честна конкуренция\", заяви пред БНТ председателят на Управителния съвет на Асоциацията на индустриалния капитал в България Васил Велев.  \"За нас това е нагло манипулиране на пазара и спекулативно повишаване на цените\", добави той.  \"Направихме две срещи в Министерството на енергетиката, но там като че ли не могат да разберат каква им е задачата – открита и честна конкуренция на пазарите на едро на електроенергия в полза на крайните потребители. При нас нито е открита, нито е честна конкуренцията и въобще не е в полза на крайния потребител. Увеличението на цените на свободния пазар няма никаква икономическа основа\", заяви Велев.  По думите на енергийния експерт проф. Атанас Тасев в момента има излишък на електроенергия у нас.  \"Ние все още нямаме напълно либерализиран пазар по една проста причина – нашата енергетика е дебалансирана. Рисковете от дебалансите се поемат от търговците. Има парцелиране на пазара, за да се минимизира риска. Не е изключено да се стигне и до картел\", прогнозира проф. Тасев.", "date": "2018.01.31", "title": "В. Велев: Няма икономическа основа за поскъпването на тока на свободния пазар"}
{"url": "http://www.faktor.bg/bg/articles/novini/balgariya/gripat-zatvori-nad-700-uchilishta", "text": "Грипната вълна превзема още общини. Над 700 училища са затворени, заради епидемията. Въведени са ограничителни мерки в редица градове на страната. От днес 11  нови общини обявяват грипна епидемия на територията на област Варна. Здравните власти са дали препоръка за преустановяване на учебните занятия  до 06.02.2018 г. включително. На територията на област Кюстендил се прекратяват учебните занятия от утре до 2 февруари. Въведени са ограничителни мерки в редица градове на страната", "date": "2018.01.31", "title": "Грипът затвори над 700 училища"}
