{"url": "https://www.faktor.bg/bg/articles/borisov-i-merkel-priliki-i-razliki", "text": "Ангела Меркел и Бойко Борисов - по какво си приличат и по какво се различават в политическия си стил? Повод да си зададем този въпрос ни дава днешното заседание на Бундестага, където Меркел за пръв път ще отговаря на въпросите на депутатите, и то отчасти без предварително определени теми. Българският премиер досега се е подлагал на такава процедура само частично - в рамките на така наречения \"блиц-контрол\" в парламента. И така: по какво си приличат и по какво се различават Меркел и Борисов? И за двамата властта е като жизненоважен биологичен бульон, потопени в който функционират най-добре. Меркел управлява вече четири мандата, от 2005 година насам, а трите мандата на Борисов започнаха през 2009. И двамата се удържат на власт толкова дълго не чрез изборни манипулации, чрез диктатура или страх, а посредством лавиране и балансиране, търпение и гъвкавост при избора на коалиционни партньори. И у двамата понякога има изблици на неочаквана политическа спонтанност, но в същото време очевидци единодушно разказват и за лидерската им твърдост, която обикновено се проявявала само в затворени кръгове. И накрая - общо и за двамата е и това рядко срещано политическо качество: при нужда бързо да ревизират и коригират политически позиции. Властта на Борисов извира главно от медийните му изяви, властта на Меркел - от упорития й правителствен труд. Бойко Борисов притежава уникалния талант да усеща настроенията на своите избиратели и да им говори на достъпен за тях език. Ангела Меркел пък невинаги се ръководи от настроенията на избирателите (пример - дългогодишната й либерална политика по отношение на бежанците), а публичните й изяви често пъти изглеждат и звучат леко сухо и сковано. Борисов обича да говори „по телевизора\", Меркел за цяла година дава само 1-2 телевизионни интервюта. От нейно име обикновено се изявява говорителят й Щефен Зайберт, докато Борисов видимо дори няма говорител. Германците преизбират Меркел заради това, което върши. Българите преизбират Борисов заради това, което говори. И Ангела Меркел, и Бойко Борисов „всмукват\" идеи, политики и избиратели от всички партии, които се появят в полезрението им. Нещо повече: и двамата съумяват до голяма степен да парализират коалиционните си партньори - дотам, че в края на съответния мандат така „изсмуканата\" партия става бледа сянка на самата себе си. Борисов се е показвал и като ляв, и като десен, и като либерал, и като консерватор, и като зелен, и като син, и като евроатлантик, и като фен на Русия. А в резултат от всичко това стабилно се е наместил в центъра на българското политическо пространство и никой не може да го заобиколи. Поне засега. Меркел в началото беше източногерманска правозащитничка, после се профилира в областта на екологията и равенството между жени и мъже. Истинската й родина обаче се оказа християндемокрацията (баща - пастор). Но не по-малко истински открай време са нейните либерални и „зелени\" възгледи. С една сериозна доза „справедливост за по-слабите и онеправданите\" кръгът се затваря и канцлерката също се оказва в политическия център, където се формират правителствените мнозинства. Борисов е обект на какви ли не подозрения, докато Меркел чак подозрително никой не я подозира в нищо лошо. Разбира се, тази разлика се дължи най-вече на доста голямата дистанция между двете държави: Германия е значително по-голяма и много по-богата от България, с работеща правова държава и със стабилно общество. Независимо от това Ангела Меркел изглежда „ангелообразна\" дори отвъд мярата: наоколо й няма дори намек за корупция, за непотизъм, за някакви отклонения в личния живот, за каквото и да било отрицателно или мътно. Критиките срещу канцлерката са винаги чисто политически, никой не подлага на съмнение личността й. А каталогът с подозрения по адрес на Борисов е толкова дълъг, че няма как да бъде цитиран тук. В сферата на шеговития политически анализ могат да се изброят още прилики и разлики между жената-политик Ангела Меркел и мъжа-политик Бойко Борисов. Като се започне от костюмите и анцузите (на немски \"анцуг\" означава костюм), мине се през общото им пристрастие към футбола и се стигне до (не)владеенето на чужди езици. Впрочем, и двамата навярно владеят един общ чужд език, но няма информация да са разговаряли на него помежду си.", "date": "2018.06.06", "title": "Борисов и Меркел - прилики и разлики"}
{"url": "https://www.faktor.bg/bg/articles/novini/svyat/merkel-pritesnena-za-sreshtata-g-7-ochakva-tezhka-diskusiya-vapreki-dobrata-volya", "text": "Мерманският канцлер Ангела Меркел в сряда предупреди, че лидерите са изправени пред трудни дискусии по време на предстоящата среща на Г-7 в Канада и призова всички страни да не смекчават вече обявените си позиции по въпроси като търговията, пише електронното издание Politico, цитирано от \"Фокус\".  „Очевидно е, че тук имаме сериозен проблем с многостранните споразумения, така че ще има много разгорещени дискусии“, заяви Меркел в Бундестага, където отговаряше на въпросите на депутатите за първи път, което бе предвидено в коалиционното споразумение между Съюза (ХДС/ХСС) и ГСДП, подписано през март.  Канцлерът заяви, че отива на срещата на върха на 8 и 9 юни с „добра воля“ и на фона на увеличаващото се напрежение в международните отношения и решението на американския президент Доналд Тръмп да наложи високи мита върху вноса на стомана и алуминий в САЩ обеща да защити заключенията по търговията и климатичните промени, направени на миналогодишните срещи на Г-7 и Г-20.  Но „не трябва да се прави компромис заради самия компромис“, заяви тя пред депутатите и добави, че „е безсмислено да се прикрива разделението“.  Европа, добави Меркел, трябва да се научи да защитава „собствените си интереси“ във външната политика с постоянство.  Попитана от членовете на крайно-дясната „Алтернатива за Германия“ дали не трябва да бъде съживен форматът Г-8, за да бъде включена и Русия в дискусиите, канцлерът заяви, че отстраняването на Москва от групата е било „неизбежно“ в светлината на анексирането на Крим от Украйна.  „Формат, който е изрично основан на спазването на международното право, в момента не е жизнеспособен с Русия“, посочи тя, като добави, че поддържа чести дипломатически контакти с Кремъл.  Меркел избегна да отговори на въпроса дали ще говори с Доналд Тръмп относно спорните коментари, направени от посланика на САЩ в Берлин Ричард Гренел, когато се срещнат следващата седмица, като заяви, че германското външно министерство трябва да говори с дипломатическия представител на Вашингтон. Множество германски политици обвиниха Гренел, че се опитва да се бърка във вътрешната политика на страната и призоваха САЩ да го отзоват.  Тя добави, че „ще се опита да говори с президента на САЩ за текущите проблеми и конкретно за Иран и вносните мита“.  Според новия формат, депутатите ще могат да задават въпроси на канцлера в рамките на един час по три пъти в годината.", "date": "2018.06.06", "title": "Меркел притеснена за срещата Г-7, очаква тежка дискусия въпреки \"добрата воля\""}
{"url": "https://www.faktor.bg/bg/articles/kakvo-mu-stana-na-putin", "text": "Вече е ясно защо германската дяснопопулистка партия \"Алтернатива за Германия\" не смята Путин за \"пилешка курешка\"* в хилядолетната успешна история на Русия, а за голяма щука. Защото без съмнение той е силен лидер и освен това естествен съюзник в борбата срещу омразния ЕС. Но какво става сега? Изведнъж Путин обяви по време на посещението си във Виена, че Москва изобщо не искала да разединява ЕС. Русия имала интерес нейният най-важен търговски партньор да бъде \"единен и да процъфтява\". Това обаче би било рязка промяна в курса на руския президент, който обича да хвърля семето на раздора навсякъде, където може. В дългогодишната си кариера Путин е доказвал неведнъж, че гледа на международните отношения като на онези игри, в които единият печели точно толкова точки, колкото другият губи. В това отношение той много прилича на Тръмп. Но между двамата има и други прилики. И Путин, и Тръмп имат доста съмнително отношение към истината. Затова \"Алтернатива за Германия\" не трябва да се притеснява особено, че в реалната си политика Путин ще се отклони от правилния път. А на австрийската Партия на свободата, която не по-малко му се възхищава, не трябва да се обяснява какво значи да хитруваш по виенски.", "date": "2018.06.06", "title": "Какво му стана на Путин?"}
{"url": "https://www.faktor.bg/bg/articles/sasht-nareche-gartsiya-stozher-na-sigurnostta-v-zapadnite-balkani", "text": "Вашингтон култивира Гърция като „стожер на стабилността в Източното Средиземноморие и Западните Балкани“, заяви помощник-държавният секретар на САЩ за Европа и Евразия Уес Мичъл в реч пред Heritage Foundation във Вашингтон. В нея той описа основните насоки на американската стратегия в Европа, пише електронното издание на гръцкия вестник Kathimerini, цитирано \"Фокус\".  Както пише изданието, Мичъл също е изразил незадоволството на Вашингтон от риториката на Турция и политиката й спрямо съседните страни, които са близки приятели и съюзници на САЩ.  Според неговите думи, САЩ в момента работят, за да установят по-сериозно и дългосрочно стратегическо присъствие в района на Източното Средиземноморие и в този контекст Вашингтон гледа на Кипър като на „уязвима държава, която се нуждае от по-голямо внимание от Запада, докато продължава процеса към двузонова и двународна федерация“.  Според цитата на „Катимерини“, Мичъл е подчертал важната роля на трансатлантическото партньорство за запазването на мира, реда и просперитета, който САЩ и Европа са създали след Втората световна война. Дипломатът смята, че разработването на енергийните ресурси в Източното Средиземноморие е „решаващо за енергийната диверсификация на Европа, в момент, в който традиционните северни европейски находища са почти изтощени“  Що се отнася до Турция, както пише гръцкият вестник, помощник-държавният секретар е отбелязал, че „САЩ не могат да си мълчат, когато турските лидери отнемат демократичните права на хората и отменят върховенството на закона, говорят срещу Израел и използват риторика или преследват политики, които изнервят съседите на Анкара и близки приятели и съюзници на САЩ“.  В тази връзка, той е обяснил, че Турция не се е отказала от придобиването на руски системи за ПВО/ПРО С-400 и това ще повлияе на участието й в програмите за военно сътрудничество със САЩ, включително производството и продажбата на изтребители F-35.", "date": "2018.06.06", "title": "В.\"Kathimerini\": САЩ нарече Гърция \"стожер\" на сигурността в Западните Балкани"}
{"url": "https://www.faktor.bg/bg/articles/poslanikat-na-sasht-v-nato-makedoniya-e-na-edna-krachka-ot-vlizane-v-nato", "text": "Изходът от преговорите за името се очаква и в седалището на НАТО в Брюксел. Македония изпълнява всички условия и остава да се направи само последната крачка и да се затворят преговорите за името и страната ще стане член на НАТО още на следващата среща на върха през юли, заяви посланикът на САЩ в НАТО Кей Бейли Хътчисън, предава скопският телевизионен канал „Телма“, цитиран от \"Фокус\". „От предишните срещи на върха е ясно, че НАТО е готова за започне разговорите за приемане на Македония щом се реши въпросът за името. Вярвам, че министрите в двете страни работят много упорито, за да се стигне до взаимноприемливо решене за името. Щом се сключи този договор и ключовото изискване бъде изпълнено, смятам че Македония ще започне процеса на присъединяване към НАТО. Алианса беше ясен, че страната изпълнява изискванията, освен името и щом това се реши не я искаме за равноправен партньор. САЩ твърдо подкрепят приемането на Македония и се надяваме, че това може да се случи и на предстоящата среща на върха, но това, което се иска сега е двете страни да завършат преговорите и да отворят пътя за влизане на Македония“, заяви Хътчисън. В телефонен брифинг в навечерието на министерската среща на НАТО в Брюксел, посланикът на САЩ в Алианса не пожела да коментира дали има някакъв план „Б“ за македонския път към членство. Тя повтори, че решението за името е ключово, за да се отворят вратите за членство, а ако няма решение до срещата през юли, САЩ, както заяви Хътчисън, ще продължат да подкрепят твърдо Македония във всички области, включително за отразяването на, както тя се изрази, възможни неприятелски руски влияния, каквито е имало в някои страни от региона, аспиранти за членство в НАТО.", "date": "2018.06.06", "title": "Посланикът на САЩ в НАТО: Македония е на една крачка от влизане в НАТО"}
{"url": "https://www.faktor.bg/bg/articles/gori-edin-ot-nay-luksoznite-hoteli-v-london", "text": "20 пожарни коли и 120 огнеборци се опитват да изгасят голям пожар, който лумна в един от най-луксозните хотели в Лондон. Инцидентът стана в престижния район Найтсбридж в британската столица. За пострадали не се съобщава. Гори покривът на 115-годишната сграда на 5-звездния \"Мандарин Ориентъл\". Миналата седмица приключил ремонт на хотела, който струвал 185 милиона паунда. Причината за пожара още не е известна. Следващата седмица се навършва една година от трагедията в лондонската жилищна сграда Гренфел. При пожара там загинаха над 70 души.", "date": "2018.06.06", "title": "Гори един от най-луксозните хотели в Лондон"}
{"url": "https://www.faktor.bg/bg/articles/novini/balgariya/iliyan-vasilev-golyamata-beda-na-balgariya-e-che-nyamame-nepremirimost", "text": "Преходът е приключил, когато страната намери своето устойчиво състояние, имаме демократични институции и независима съдебна система, не като скачаме от криза в криза. Това коментира по БНТ анализаторът Илиян Василев в студиото на БНТ. А повод за гостуването е втората му книга „Quo vadis, България. Втората вълна на прехода“, която само след броени дни ще бъде на книжния пазар.  Времето ни е с доста привидности – всичко се определя от това, че в процеса на прехода не си изяснихме какво искаме да направим със себе си, с нашата икономика и пр. Когато разбрахме, че е много трудно за да станем Швейцария или Германия, ние започнахме да се занимаваме с ерзац – една част от българите емигрираха на Запад, други – се оттеглиха във вътрешна емиграция, сподели авторът. Според него голямата беда на България е, че нямаме непримиримост. Започнахме да свикваме с един полусвят, едни полуистини, в които разполагаме липсата на отговорност от наша страна. Започнахме да свикваме с това, което ни се предлага. Промяната на индивида и разширяването на неговата свобода, и промяната на организацията на обществото са нещата, които може да ни дадат шанс да станем просперираща страна, смята Илиян Василев.", "date": "2018.06.06", "title": "Илиян Василев: Голямата беда на България е, че нямаме непримиримост"}
{"url": "https://www.faktor.bg/bg/articles/es-na-pat-da-vavede-obshta-sistema-za-preduprezhdenie-za-atentati-i-bedstviya", "text": "Европейските институции постигнаха временно споразумение за създаване на обща система за известяване с есемес в случай на терористична атака или природно бедствие, предаде БТА. То е част от по-широко споразумение за пакет от мерки за телекомуникационните компании, договорено късно снощи от преговарящите от Европейския парламент и 28-те страни членки на ЕС. Целта е \"да се повиши защитата на гражданите на съюза\", съобщи Европейската комисия в комюнике. Предвижда се да бъде приложена \"система за предаване на предупреждения до гражданите по мобилните им телефони\". \"Това ще позволи на гражданите и пътуващите да бъдат информирани за непосредствени заплахи в района, в който се намират\", се казва в комюникето. Идеята за такава система бе предложена от евродепутатите и се основава на принципа на номер 112 - общ телефонен номер за спешни обаждания, който може да бъде набран от стационарен или мобилен телефон във всички държави от ЕС, за да се извикат линейка, пожарната или полицията. Такава система съществува от 8 ноември 2012 г. в Холандия - първата страна в света, въвела такъв механизъм за предупреждение при наводнения и атентати.", "date": "2018.06.06", "title": "ЕС обмисля да въведе обща система за предупреждение за атентати и бедствия"}
{"url": "https://www.faktor.bg/bg/articles/mvl-s-posledni-novini-za-izdirvaniya-radoslav-kolev", "text": "Продължава издирването на Радослав Колев, съобщиха от пресцентъра на МВР. Радослав Колев, рецидивист, осъден с лишаване от свобода в размер на 26 години, за убийство е напуснал Централния софийски затвор на 3 април т.г. Хората, които разполагат с информация, могат да сигнализират на тел. 112 или в най-близкото поделение на МВР при гарантирана анонимност.", "date": "2018.06.06", "title": "МВЛ с последни новини за издирвания Радослав Колев"}
{"url": "https://www.faktor.bg/bg/articles/radev-1-1", "text": "Европейският съюз няма как да осъществи стратегическата си цел да бъде единен и силен на световната сцена, ако дори една от страните в него е слабо звено. Това заяви президентът Румен Радев на среща с Карл-Хайнц Ламберц - председател на Европейския комитет на регионите.  Затова е необходимо да се водим от основополагащите ценности на съюза – единство и солидарност, които намират своето практическо изражение в кохезионната политика на ЕС, допълни държавния глава. Радев и Ламберц бяха единодушни, че политиката на сближаване трябва да се развива и надгражда, защото идеята за единство е в същността на Европейския съюз. Карл-Хайнц Ламберц оцени високо проведената по инициатива на българския държавен глава през май т.г. в Русе тристранната среща между президентите на България, Австрия и Румъния, която акцентира на развитието на Дунавския регион.  „Това е правилният подход, защото такива инициативи имат принос за сближаването“, посочи председателят на Европейския комитет на регионите.  По време на разговора Румен Радев изтъкна, че не гръмките политически декларации ще върнат доверието на хората към европейските институции, а реалното внимание към проблемите на европейците.  Румен Радев и Карл-Хайнц Ламберц бяха единодушни, че политиката на сближаване не трябва да се изчерпва с реализирането на инфраструктурни проекти, а е необходимо да се инвестира и в развитието на човешкия капитал чрез програми, насочени към подобряване на образованието, здравеопазването, иновациите и икономиката, особено в по-малките градове.  Държавният глава обърна внимание, че макар в новата Многогодишна финансова рамка на ЕС акцент да е поставен върху сигурността, стабилността и миграцията, е необходимо да се полагат и повече усилия за развитието на политиката за сближаване. Запазването на кохезионната политика в бюджета на съюза за периода след 2020 г. поставя нови предизвикателства пред нас, защото трябва да гарантираме, че отпуснатите финансови средства по нея ще бъдат разпределяни, харчени и контролирани ефективно, прозрачно и целесъобразно, заяви Румен Радев. Президентът подчерта, че най-лесният начин кохезионната политика да бъде компрометирана е, ако се допуснат корупционни схеми с тези средства.  По време на срещата държавният глава отбеляза възможността Комитетът на регионите да участва по-активно в процеса на децентрализация в България.", "date": "2018.06.06", "title": "Радев: Европейците се нуждаят не от декларации, а от реално внимание към проблемите им"}
{"url": "https://www.faktor.bg/bg/articles/speshnata-pomosht-skoro-shte-idva-pesha-zaradi-obzhalvana-obshtestvena-porachka", "text": "Спряха търг за модернизиране на Спешната помощ у нас. Обществената поръчка е за купуването на 400 нови линейки. Тя обаче е блокирана от жалба на фирма, регистрирана преди месец със 100 лева капитал. В момента като линейки се използват автомобили на повече от 10 години, които отдавна не могат да претендират за пълна изправност. Заради авариите лекарите се налага да се движат и с напълно неподходящи автомобили. Столичната спешна помощ има 40 линейки. Километражите им показват между 250 и 500 хиляди километра. „Почти всички коли са приключили своя живот. Те са извън експлоатационен срок”, коментира ръководителят на автобазата към ЦСМП-София Радослав Георгиев. Сега усвояването на безвъзмездната помощ от Европа за обновяване на автопарка и филиалите на спешната помощ е под въпрос. Става дума за цели 163 милиона лева. Обществената поръчка за така нужните нови линейки е спряна заради жалба в Комисията за защита на конкуренцията. Жалбоподателят - \"Вайнман технолоджи\" е регистрарана в края на април с капитал от 100 лева, сочи справка в търговския регистър. Потърсихме управителя й на адреса, но без резултат. От КЗК обясниха, че все още проверяват дали жалбата е законна. А от здравното министерство казват, че ако до края на месеца поръчката не се пусне  отново, ще изгубим не само 58-те милиона за нови линейки, а цялото европейско финансиране. Това е второто спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса.", "date": "2018.06.06", "title": "Неоткриваема фирма със 100 лева капитал блокира купуването на линейки"}
{"url": "https://www.faktor.bg/bg/articles/obshtestvo/zakon-i-red/izbyagaliyat-zatvornik-vladimir-pelov-uit-pri-prestrelka-v-botevgrad", "text": "Мъж е убит на място, а друг е в болница след стрелба в центъра на Ботевград, като простреляният е избягалият затворник Владимир Пелов. Раненият е 39-годишният Марио Панчев, който е откаран с две прострелни рани в корема в \"Пирогов\". Владимир Пелов е бил прострелян от Марио Панчев, с когото имали стара вражда. Смята се, че тя е била заради жена. Марио Панчев, чийто прякор е Дебелия, е настанен в Пирогов в много тежко състояние. Лекуващият лекар уточни, че мъжът е с опасност за живота и са му направени две операции.  С металдетектор се издирват куршумите от престрелката, които са поне 8 или 9 на брой. От МВР пък обясниха, че снощи около 23 часа е подаден сигнал за тежкия инцидент в центъра на Ботевград, но не уточняват имена. Към мястото веднага са насочени полицейски екипи. На мястото на инцидента е започнал оглед. Работата по изясняване на фактите и обстоятелства по случая продължава. Екипи на полицията са на място и са отцепили района. Намерени са два пистолета. По първоначална информация двамата са стреляли един срещу друг. По информация на БНТ идентификацията на Пелов се извършва по пръстови отпечатъци, тъй като брат му е отказал да го разпознае. Припомняме, че след получения сигнал тогава Пелов не бе открит в Ботевград. Владимир Пелов избяга заедно със съучастника си Радослав Колев през централния вход на Софийския затвор, след като стреля с пистолет по охраната.", "date": "2018.06.06", "title": "Развръзка! Криминално проявен уби избягалия затворник Владимир Пелов"}
{"url": "https://www.faktor.bg/bg/articles/veche-shte-priznavat-balgarskite-shofyorski-knizhki-v-obedinenite-arabski-emirstva", "text": "От следващия месец българските граждани в Обединените арабски емирства (ОАЕ) вече ще могат да шофират с книжки, издадени у нас. Досега те не се признаваха и сънародниците ни, които живеят там, бяха принудени да изкарат нови шофьорски курсове, съобщава „Дарик“.    Туристите от България, решили да се придвижват с кола под наем в арабската държава, можеха да го правят единствено, ако имат издадена от Съюза на българските автомобилисти (СБА) международна книжка, разказа пред Дарик Яна Нецова, която живее в Дубай. Българите, живеещи в арабските емирства, са имали проблеми и когато се прибират за по-дълъг период в България.   За сънародниците ни подписаният между двете страни меморандум за взаимно признаване на свидетелствата за управление на превозни средства е много добра новина, но се питат защо решаването на въпроса е отнел осем години и как съседна Румъния е успяла да договори признаването на шофьорските им книжки много по-рано.    Шофьорските курсове в Обединените арабски емирства са в пъти по-скъпи, отколкото у нас. Един курс там струва 8000-9000 дирхама, което се равнява на около 4500 български лева. Но автомобилното движение в арабската държава е много по-различно, отколкото в България и европейските страни като цяло.    Меморандумът за взаимно признаване и подмяна на свидетелствата за управление на МПС категория B между България и ОАЕ влиза в сила на 3 юли. Той ще важи само за граждани на двете държави. За граждани на други държави, които притежават шофьорски книжки, издадени в България и арабските емирства, няма да е в сила.   По отношение на свидетелствата за правоуправление за мотоциклети, тежкотоварни автомобили, ремаркета и автобуси се запазва изискването за преминаване през предвидените в законодателството на ОАЕ изпити.   При процедурата по признаване на българска шофьорска книжка компетентните власти в емирството ще изискват превод на свидетелството за управление на арабски език от сертифициран преводач. В рамките на издаването на шофьорската книжка на арабските емирства въз основа на българския й еквивалент, се изисква и медицински преглед.", "date": "2018.06.06", "title": "Вече ще признават българските шофьорски книжки в Обединените арабски емирства"}
{"url": "https://www.faktor.bg/bg/articles/ikonomika/svetovnata-banka-predupredi-sledvashtata-kriza-mozhe-da-ni-udari-vseki-moment", "text": "\"Световната икономическа и финансова криза от 2008-2009 година вече е преодоляна, прогнозите за 2018 и 2019 година са оптимистични. Но рецесиите се повтарят циклично на всеки 10 години и затова нова криза може да ни удари всеки момент\", предупреждава Световната банка в новия си доклад \"Глобалните икономически перспективи пред света\". Засега нещата са стабилни, но хоризонтът след 2019 година изглежда тревожно. Експертите припомнят, че на всеки 10 години световната икономика изпада в рецесия и криза, като посочват и годините 1975, 1921 1991 и 2009. Така че 10 години от последната криза вече минаха и можем да очакваме следващата. Това показват и моделите за развитие на световната икономика-рисковете се увеличават, дори последната прогноза за икономически растеж през 2019 година бе понижена наскоро от 3 на под 2%. Оптимистичната прогноза- ръст над 4% в света има едва 16% шанс да се осъществи. Докато падане под 2% на растежа вече напомня за 2008 година, когато той бе 1.8 %. Тогава също много малко експерти предвидиха настъпването на колапса в САЩ и верижната реакция в целия свят. Според Световната банка, първата опасност е протекционистичните мерки, които не позволяват на световната икономика да постигне сериозен ръст. Втората опасност е свързана с развиващите се пазари и увеличаващите се дългове на страните. При едно внезапно затягане на парично-кредитната политика на САЩ, което ще доведе до скок на лихвите, някои държави могат да изпаднат в неплатежоспособност. Експертите посочват, че в момента дълговете на частния и държавния сектор на развиващите се икономики са по-високи от нивата през 2008 година. Ако към това се прибавят и ограниченията в търговията, налагани чрез въвеждането на мита на различни стоки и избухване на инфлацията в света, това ще срине доверието на инвеститорите и ще доведе до деструктивни събития на финансовите пазари.", "date": "2018.06.06", "title": "Световната банка предупреди: Следващата криза може да ни удари всеки момент"}
{"url": "https://www.faktor.bg/bg/articles/ikonomika/biznes/400-minyori-ot-mini-bobov-dol-shte-badat-sakrateni-do-kraya-na-godinata", "text": "Първата вълна от съкращения трябва да приключи до 16 юни. По преценка на работодателите обаче, цялата процедура може да приключи по-рано от обявения срок 31 декември 2018 година. От „Въгледобив Бобов дол” са внесли уведомление в Бюрото по труда за масово съкращение на работници в предприятието. Изпълнителният директор на дружеството Харалампи Златанов потвърди за БНТ, че съкращението на персонала се налага заради закриване на обекти за подземен добив на въглища в дружеството. Все още не е ясно какво ще се случи с хората, които бъдат уволнени от работа. Алтернативата за тях е да напуснат града. С поредната вълна от съкращения, ще се повиши и нивото на безработица в града. В \"Бобов дол\" ще продължи да работи рудникът за надземен добив \"Христо Ботев\".", "date": "2018.06.06", "title": "400 миньори от мини \"Бобов дол\" ще бъдат съкратени до края на годината"}
{"url": "https://www.faktor.bg/bg/articles/potvardeno-hero-napuska-ludogorets", "text": "Димитър Димитров - Херо и Лудогорец се разделят.   Специалистът си тръгва от клуба, а от ръководството са му благодарни за свършената работа. Очаква се по-късно днес „орлите“ официално да съобщят раздялата с Херо. За 11 часа има насрочена пресконференция на ръководството. Решението на Димитров вероятно е продиктувано от очакваното обявяване на известния бразилски специалист Пауло Аутори за главен мениджър. Очаква се официалното представяне на южноамериканеца ще стане днес. Разградчани са абсолютен доминатор в българския футбол след влизането си в родния елит. Седмата поредна титла на \"орлите\", а и предишните, се дължат на успешния проект и изключително добрата структура на клуба, изградена от братя Домусчиеви.", "date": "2018.06.06", "title": "Потвърдено: Херо напуска Лудогорец"}
{"url": "https://www.faktor.bg/bg/articles/putin-s-neochakvano-priznanie-nyamam-golemi-ochakvaniya-kam-sbornaya-na-mondeal-2018", "text": "Руският президент Владимир Путин няма големи очаквания за представянето на националния отбор на домакините на Мондиал 2018, а в същото време предвижда Бразилия, Аржентина, Испания и Германия да се борят за титлата. Той все пак се надява да се представят достойно, доколкото е по силите им. В интервю за Китайската медийна група Путин заяви, че основната цел на Русия е \"да осигури добра организация на световното първенство и да го превърне в истински празник за милиони футболни фенове по целия свят\". Руският отбор не се представи убедително в приятелските си срещи преди световното. Равенство срещу Турция във вторник прекъсна серия от три поредни загуби. За последните 12 месеца руснаците имат три победи в 13 мача. Русия е домакин на Мондиал за първи път, а мачовете ще се играят в 11 градове на страната от 14 юни до 15 юли.", "date": "2018.06.06", "title": "Путин с неочаквано признание: Нямам големи очаквания към Сборная на Мондиал 2018?"}
{"url": "https://www.faktor.bg/bg/articles/es-vavezhda-ot-yuli-izvanredni-mita-za-amerikanski-stoki", "text": "Европейският съюз трябва да започне да прилага от юли допълнителни вносни мита върху избрани стоки, внасяни от САЩ, в отговор на американските тарифи, наложени върху вноса на стомана и алуминий от ЕС, обяви в сряда Европейската комисия, съобщава Ройтерс. Държавите - членки на ЕС дадоха широка подкрепа на плана на ЕК за въвеждане на мита в размер на 2,8 млрд. евро (за 3,3 млрд. щатски долара) на американския износ в отговор на това, което съюзът смята като незаконно действие от страна на властите във Вашингтон. \"Комисията очаква да приключи съответната процедура в координация с държавите-членки преди края на юни, така че новите мита да започнат да се прилагат през юли\", заяви на пресконференция европейският комисар Марош Шефчович. Той допълни, че ЕК и ЕС подкрепят налагането на допълнителни мита върху пълния списък на американските продукти, за който е уведомена Световната търговска организация.", "date": "2018.06.06", "title": "ЕС въвежда от юли извънредни мита за американски стоки"}
{"url": "https://www.faktor.bg/bg/articles/simeonov-nepreklonen-dava-na-prokuraturata-signal-za-nezakonno-stroitelstvo-v-slanchev-bryag", "text": "Вицепремиерът Валери Симеонов ще подаде днес сигнал в прокуратурата за незаконно строителство на плажа в Слънчев бряг. Той бе категоричен, че няма да се откаже от намерението си баровете, построени върху пясъка, да бъдат премахнати. Тези огромни съоръжения по никакъв начин не отговарят на изискванията на Закона за устройство на територията, каза още вицепремиерът пред БНТ. По думите му тези заведения нямат основи и са опасни за хората, защото в тях се събират до 4 000 души, а металните им конструкции нямат стабилна основа. \"Тук се разрешават едни територии в разрез със Закона за устройство на територията и наредбата на община Несебър. Вместо 15 кв. метра се разрешават 1500 кв. метра.\", каза Валери Симеонов. Заведенията, които са на пясъка, по Закона за устройството на Черноморското крайбрежие могат да бъдат само заведения за бързо обслужване, каза още вицепремиерът. \"Първи път сигнализирам за незаконни обекти. Втори път сигнализирам за едно друго много брутално нарушение на Министерството на туризма. Тези заведения, които са на пясъка, по закон могат да бъдат само четири вида: те могат да бъдат само заведения за бързо обслужване. Вижте какви разрешения им е издало Министерството на туризма - нощен бар! Защо? За да могат легитимно да работят през нощта. Всички тези удостоверения са дадени от Министерството на туризма в нарушение със закона. Затова нещо аз сезирам прокуратурата. Нека да се провери. Сега - виждам, че тука е подписът на Николина Ангелкова, но аз не вярвам все пак един министър да се подписал така. Тука трябва да си носи отговорност този, който е подготвил документите\", каза той. По думите му, друго сериозно нарушение, е изместеното течение на реката, което преди да бъде изместено, е преминавало през териториите на едно от заведенията.", "date": "2018.06.06", "title": "Симеонов непреклонен - дава на прокурор Министерство на туризма"}
{"url": "https://www.faktor.bg/bg/articles/olaf", "text": "Европейската служба за борба с измамите ОЛАФ съобщи днес за установена измама в дейността на българските митници, предаде БТА. Проверени са два митнически пункта, на които са били въведени подправени данни за преминали товари. Проверката е показала, че товарите не са били на мястото на датите и в часовете, посочени в документите. Установено е, че за да се извърши измамата, са били използвани компютърни вируси, чрез които се прониква от разстояние в митническите информационни системи. Така в системите са били подавани данни за товари, които фиктивно преминават транзитно от Полша, Унгария, Германия, Франция, Литва и Словакия, за да достигнат Сърбия и Турция. Сръбската и турската страна са съобщили, че такива товари не са пристигали на място. Разследването е обхванало 110 случая, се отбелязва в годишния доклад за дейността на ОЛАФ, представен днес. В документа се посочва също, че в последната година ОЛАФ е приключила седем разследвания, свързани с България, като в четири от тях е издала препоръки. Установени са били 119 нередности в изразходването на средства от бюджета на ЕС и по тях са били издадени 16 препоръки. ОЛАФ отбелязва, че не всяка нередност е свързана с измама. При работата с фондовете за сближаване в страната са били установени 904 случая на нередности, като за 43 случая са били издадени препоръки. От 2010 до 2017 г. България е повдигнала обвинения по 41 процента от препоръките, издадени ОЛАФ. Средно в ЕС този дял е 42 на сто. За миналата година в службата са получени 27 сигнала, касаещи България, като седем от тях са били подадени от властите, а останалите 20 са с \"частен\" източник.", "date": "2018.06.06", "title": "ОЛАФ уличи в измама българските митници"}
{"url": "https://www.faktor.bg/bg/articles/bogomil-manchev-dvata-bloka-na-aets-belene-mozhe-da-zarabotyat-do-kraya-na-2028-a", "text": "Двата блока на АЕЦ \"Белене\" може да заработят до края на 2028-а. Председателят на Българския атомен форум - БУЛАТОМ Богомил Манчев коментира пред БНР, че първи блок на АЕЦ \"Белене\" може да заработи през 2027 година, а втори година по-късно.  Модернизацията на 5-и и 6-и блок на АЕЦ \"Козлодуй\" и проектът АЕЦ \"Белене\" са основните теми на международна конференция, организирана от БУЛАТОМ, а сред участниците са и представители на китайски, руски и френски компании, заявили интерес към проекта за втора атомна централа.  \"Себестойността на електроенергията, всички преки разходи, които са за гориво, включително и отчитане по евро и половина на мегаватчас, за да се натрупат във фондовете за извеждане от експлоатация, е 25 евро. Всичко над 25 евро са финансови доходи, които ще обслужват финансовите разходи. Освен кредитите, които са привлечените средства, обслужват с определен процент, който трябва да работи собствения капитал. Моят съвет е той да не превишава 3%, тъй като собственикът има обект, който ще работи 60 години, т.е. той за целия си живот ще върне няколко пъти капитала, не един път, и тези финансови разходи са неговите застраховки, които трябва да прави на обекта\".  \"Атомстройекспорт\" трябва да построи АЕЦ \"Белене\", смята Манчев. Според него, \"той може да носи т.нар. \"ядрена отговорност\" за построяване на ядрен обект, защото се прави по техен проект, техни съоръжения. Всичко останало може да го смените, но това нещо не може да го смените. Парите ще ги дадат китайците - ако са китайците - китайците. Ако са съвкупност от стратегически инвеститори, примерно - Китай, Русия и други, стратегическите инвеститори ще дадат парите.\"  \"България ще участва, доколкото разбирам от всички изказвания, с това, което сме похарчили като апорт, без да даваме пари, а с актив, който имаме - той е наличен. 30% от собствения капитал трябва да се даде - и ние сме го дали\", добави Манчев.  Няма евентуален четвърти инвеститор за проекта \"Белене\", обяснява той. \"Те бъркат, че \"Фраматом\", който иска да достави автоматиката на централата, той е откъм доставчиците. Той не е инвеститор. Инвеститор и доставчик са две различни неща\", допълва Манчев.  Заради идентична позиция против строежа на АЕЦ \"Белене\" ГЕРБ печелят подкрепа за сметка на десните, затова управляващите трябва да гласуват против рестарт на втората атомна централа, все пак това е първата им позиция, коментира пред БНТ Радан Кънев от \"Демократична България\" Той не вярва, че е по силата на Борисов да промени сеизмичната картина в Белене, поне следващите няколко милиона години. Управляващи се опитват да лъжат, че има нещо като чисто частна АЕЦ и данъкоплатците не поемат никакви рискови, но това е несериозна утопия в стил Върбакова. АЕЦ \"Белене\" може да се построи единствено със задлъжняване на данъкоплатците, смята Кънев. България ще участва, без да даваме пари, а с актив, който имаме и е наличен, заяви председателят на БУЛАТОМ", "date": "2018.06.06", "title": "Богомил Манчев: Двата блока на АЕЦ \"Белене\" може да заработят до края на 2028-а"}
{"url": "https://www.faktor.bg/bg/articles/kitay-poiska-darzhavni-garantsii-za-belene", "text": "Китайската държавна ядрена корпорация смята, че трябва да получи определени гаранции от българската държава, за да участва в проекта АЕЦ \"Белене\". На провеждащата се международна конференция \"Българската атомна енергетика - национална, регионална и световна сигурност\" представителят на компанията Сие Джяджие посочи, че при всички подобни проекти се изисква някаква форма на гаранция, посочва dir.bg. В същото време той потвърди готовността за участие= \"Оборудването вече е тук, има площадка, има технически проект, \"Росатом\" са тук, китайците идват, така че нека да го направим\". Позицията на българското правителство е, че проектът АЕЦ \"Белене\" трябва да бъде осъществен на пазарен принцип - без държавни гаранции. В същото време Националната електрическа компания е започнала процедура за избор на консултант, който да оцени активите на НЕК за проекта АЕЦ \"Белене\". Тази активи ще бъдат обособени в нова компания, обясни изпълнителният директор на Българския енергиен холдинг Петьо Иванов. \"Има два начина, по които може да се оформи това отделяне на активите. Единият е чрез апорт, а другият - чрез разделяне на самата компания. За момента се предвижда НЕК да остане сто процента собственик, докато не влезе друг потенциален инвеститор. Кога ще влезе и при какви условия, ще се преговаря\" - обясни Иванов.", "date": "2018.06.06", "title": "Китайците искат държавни гаранции, за да участват в проекта \"Белене\""}
{"url": "https://www.faktor.bg/bg/articles/babish-poluchi-vtori-shans-za-sastavyane-na-kabinet", "text": "Чешкият президент Милош Земан назначи Андрей Бабиш за премиер за втори път, давайки му нов шанс да сформира правителство и така да сложи край на продължаващия няколко месеца политически застой, предаде \"Ройтерс\". През октомври центристкото движение на Бабиш \"Действие на недоволните граждани 2011\" (АНО) спечели парламентарните избори, но през януари неговото правителство на малцинството не получи вот на доверие и трябваше да подаде оставка. Бабиш остана да управлява, но вече като служебен премиер. Вчера хиляди чехи излязоха на митинг в Прага, за да протестират срещу Бабиш и срещу предоставената му възможност да опита да състави правителство, въпреки че е разследван за измама. Те протестираха и срещу първото участие във властта на Комунистическата партия след падането на комунизма през 1989 г. Бабиш се готви да състави правителство заедно с Чешката социалдемократическа партия, което ще бъде подкрепяно в парламента и от Комунистическата партия. Положението на Бабиш се усложнява и от твърденията, че по времето на комунизма е сътрудничил на бившата тайна полиция.", "date": "2018.06.06", "title": "Милиардерът Бабиш получи втори шанс за съставяне на кабинет"}
{"url": "https://www.faktor.bg/bg/articles/rahoy-napuska-okonchatelno-politikata", "text": "\"Моето намерение е да напусна окончателно политиката. Има и други неща за вършене в живота, освен отдаването на политиката\". Това обяви  63-годишният бивш испански премиер Мариано Рахой. \"Живях много интензивен политически живот и смятам, че няма смисъл да се задържам повече тук\", каза Рахой и добави, че няма да се кандидатира на партийния конгрес, който скоро трябва да намери негов приемник. След като бе свален в петък от власт с вот на недоверие, внесен от социалистите в парламента, Рахой, централна фигура в испанската политика от близо 15 години, обяви вчера, че напуска лидерския пост в Народната партия. Избран за пръв път за депутат през 1981 г. в родната си Галисия, той ръководи консервативната партия от 2004 г. и пое управлението на страната от декември 2011 г. до падането си от власт в петък. Начело на изпълнителната власт той преживя няколко големи кризи, включително рецесията, от която извади страната с цената на строги мерки за икономии, и миналогодишния опит за отцепване на Каталуния.", "date": "2018.06.06", "title": "Рахой напуска окончателно политиката"}
{"url": "https://www.faktor.bg/bg/articles/tsvetanov-imashe-dostatachno-operativen-kontrol-po-sluchaya-v-botevgrad-podkrepyame-mvr", "text": "По случая в Ботевград имаше достатъчно оперативен контрол. Убеден съм, че адресът на Пелов е бил в общото полезрение на МВР, но просто не е бил проверен до момента. Това каза пред журналисти в парламента председателят на ПГ на ГЕРБ Цветан Цветанов за убийството на избягалия от Централния Софийски затвор Владимир Пелов в Ботевград, предаде „Фокус“.  „След представената информация от гл. секретар Младен Маринов мога да кажа, че подкрепяме усилията на МВР, за да реагират на всеки постъпил сигнал“, заяви той.  „След бягството всички от МВР бяха наясно, че ще упражни всякаква възможна сила, ще използва и оръжие, само и само да избяга от служителите“, коментира Цветан Цветанов.  „С този тежък случай виждаме, че Пелов е бил на територията на Ботевград. Текат процесуално-следствени действия затова не бихме могли да имаме информация, която да коментираме“, обясни той.  Попитан смята ли, че са допуснати пропуски в работата по случая, Цветан Цветанов посочи: „За пропуски можехме да кажем, ако не бяха предприети никакви действия. Имало е много сигнали и информация, които са анализирани и са предприемани действия. Предполагам, че са използвани и СРС“.", "date": "2018.06.06", "title": "Цветанов: Имаше достатъчно оперативен контрол по случая в Ботевград, подкрепяме МВР"}
{"url": "https://www.faktor.bg/bg/articles/biser-petkov-pregovaryame-sas-sindikatite-za-otpadaneto-na-minimalnite-osiguritelni-dohodi", "text": "Възможно е да постигнем съгласие със социалните партньори за отпадането на минималните осигурителни доходи, но при по-добре регламентирано колективно трудово договаряне на секторно ниво. Това каза пред журналисти в парламента социалният министър Бисер Петков. Според него трябва да се търси компромис между исканията на синдикатите и работодателите. Всяка година преговорите за минималните осигурителни доходи са през лятото и от две години работодателите ги бойкотират, като настояват за отпадането на минималните осигурителни доходи. Министерството на труда и социалната политика не се е отказало да търси съгласие и по постигането на споразумение за механизъм за определяне на минималната работна заплата, каза още Бисер Петков. Министърът уточни, че работата по споразумението обаче е обвързана с обсъждането на минималните осигурителни доходи, както и на допълнителните възнаграждения. По думите на Бисер Петков, когато са били дискусиите около процентното съотношение на минималната заплата към средната заплата, са възникнали въпроси коя минимална работна заплата да се разглежда - тази с клас \"прослужено време\" или без класа. Ако допълнителните възнаграждения са средно 11 на сто, съотношението става съвсем различно, допълни Бисер Петков. Тези въпроси, които от много години стоят нерешени, трябва да бъдат решени, заяви още Бисер Петков.", "date": "2018.06.06", "title": "Бисер Петков: Възможно е да постигнем съгласие за отпадането на минималните осигурителни доходи"}
{"url": "https://www.faktor.bg/bg/articles/lidove-novini-chez-ne-e-pregovaryala-s-ginka-i-inerkom-ot-mart", "text": "Не е имало нови преговори между ЧЕЗ и Инерком от месец март, когато Никола Молчан превеждаше на екипа на Гинка Върбакова в Прага, твърди говорител на ЧЕЗ пред чешкия вестник Lidove Novini. Софийска градска прокуратура е възобновила разследването за убийството на чешкия гражданин Либор Мировски, за което през 2009 г. е заподозрян Никола Молчан. През април тя е потърсила за съдействие Пражката прокуратура за разпит на свидетели. Това става ясно от пространна статия за Молчан и интервю със сестрата на убития в България Либор Мировски, публикувани в броя на Lidove Novini от 1 юни т.г. Петра Мировска е адвокат и от години води собствено разследване за смъртта на брат си. Именно по нейна жалба е възобновено наказателното дело. Изданието твърди, че се е запознало с доказателствата по делото, което през 2009 г. е смачкано от българската прокуратура, а Молчан е освободен от ареста. Сестрата на Либор обаче не се предава и продължава да събира данни за убийството на нейния брат. Тя засипва  с жалби правосъдните органи в Чехия и в България.  Благодарение на нейното упорство през 2015 г. делото в България е възобновено. Молчан и Мировски са били приятели и бизнес партньори. Придобиват земя в Слънчев бряг и започват да строят курортни жилища. Но фирмата им се сблъсква с финансови проблеми и Молчан е отстранен като партньор, което влошава отношенията им. През октомври 2008 г. Мировски отлита за България, за да подпише поредния банков заем. На 17 октомври той за последно разговаря със свой близък, след което изчезва. На 30 октомври тялото му е открито в полите на Витоша. Мировски е застрелян с пет куршума. Разследването бързо установява странности, като например фактът, че Мировски е регистриран в системата на Летище София за полет към Франкфурт, но авиокомпанията няма данни да е излетял. На 16 октомври бизнес партньор на убития получава SMS от неговия номер, в който той казва, че ще се върне и ще разговарят. Полицията обаче открива телефона и разплита загадката. Това става след признанията на шофьора на Никола Молчан, който дава показания, че е пътувал до Чехия по негово нареждане и е носел сим-картата на убития Мировски, както и нов телефон. Там той сложил сим-картата в телефона и изпратил въпросния SMS, след което изхвърлил апарата. По неговите указания полицията открива телефона в канал в Прага. IMEI номерът на телефона съответства на регистрираното от мобилния оператор устройство, от което е изпратен SMS-а. Въпреки тези сериозни улики срещу Молчан, българският съд го пуска от ареста, без да му бъде предявено обвинение. „ЧЕЗ e трябвало да провери с кого седи на масата за преговори“ – коментира Петра Мировска информацията, че Никола Молчан е бил част от преговорния екип на Гинка Върбакова и „Инерком“. Тя припомня, че компанията с държавно участие има възможности да проведе собствено разследване, още повече, че става дума за сделка за огромна сума. Говорителят на ЧЕЗ Ладислав Кржиж е заявил за Lidove Novini, че от март месец, когато Молчан превежда на преговорите между „Инерком“ и ЧЕЗ, не са водени преки преговори с българската фирма. Гинка Върбакова отлетя за мартенските преговори с ЧЕЗ в Прага, след като се срещна с Бойко Борисов в Министерския съвет. Той й възложи да предаде за намерението на държавата да се включи в сделката, с която „Инерком“ придобива българския бизнес на чешкия енергиен гигант. Няколко седмици по-късно държавната позиция се промени на 180 градуса и финансовият министър Владислав Горанов заяви, че държавата няма да участва в сделката за българските активи на ЧЕЗ. (Превод: Бивол, със съкращения)", "date": "2018.06.06", "title": "ЧЕЗ не е преговаряла с Гинка и „Инерком“ от март заради възобновено дело за убийство"}
{"url": "https://www.faktor.bg/bg/articles/svetat-vse-po-malko-miren-ot-predi-10-godini", "text": "Светът е все по-малко мирно място в сравнение с преди 10 години, като това се дължи главно на конфликтите в Близкия изток и Африка. Това  показва годишният индекс за мир на австралийския Институт по икономика и мир (ИИМ). Резултатите от проучването бяха огласени, съобщава \"Ройтерс\". Влошаването е устойчива тенденция, която продължава вече четвърта година. Справка в сайта на института сочи, че през 2017 г. България, класирана между Ботсвана и Малайзия, запазва 28-ото място от предходната година, което е в \"светлозелената зона\" на висока сигурност. Страната ни изпреварва по взаимовръзката сигурност-икономика няколко държави от ЕС, сред които Хърватия, Латвия, Полша, Естония, Литва, Италия и даже Великобритания. В индекса, включващ 163 държави, Русия заема 151-о място, непосредствено пред нея е Северна Корея, следват я Пакистан, ДР Конго, Украйна, Централноафриканската република, Судан, Либия, Сомалия, Йемен, Южен Судан, Ирак, Афганистан и Сирия. САЩ са на 114-о място, докато съседната им Канада е 8-ма е и сред най-мирните държави в света. Директорът на института Стив Килелия обяснява пред \"Ройтерс\", че това \"бавно, постепенно спадане на равнището на мира\", произлизащо от Близкия изток и Северна Африка, се прехвърля и в други зони. \"Както можете да видите, мирът е интегрално обвързан с икономическото благосъстояние\", добавя той. По думите му проучването е единственото, което отчита икономическите последици от насилието. За създаването на своя т.нар. Световен индекс на мира институтът е използвал данни на мозъчни тръстове, изследователски институти, правителства и университети. Насилието през 2017 г. е нанесло щети на световната икономика за 14,8 трилиона долара, тоест близо 1998 долара на човек. Ако най-размирните страни - Сирия, Южен Судан и Ирак - бяха като най-спокойните - например като Исландия или Нова Зеландия, това би донесло на техните икономики 2000 долара на глава от населението, пише още в доклада на Института по икономика и мир. Мирът е неизменно обвързан с икономическото богатство, обясняват от института. Най-мирната страна отново е Исландия, тя държи тази позиция от 2008 г. В топ 5 са още Нова Зеландия, Австрия, Португалия и Дания. Европа остава най-мирният район в света (въпреки че и там има влошаване на показателите), а Близкият изток и Северна Африка - най-размирните, сочи индексът. През май ООН отчете, че хуманитарната криза в Сирия е била най-тежка през изминалата година от началото на гражданската война там. В съседен Ирак терористичната групировка \"Ислямска държава\" остава заплаха на границата със Сирия, въпреки че от Багдад обявиха пълна победа над ислямистите, които държаха над една трета от страната още от 2014 г.", "date": "2018.06.06", "title": "Светът все по-малко мирен от преди 10 г., Русия отново не беше призната за миролюбива страна"}
{"url": "https://www.faktor.bg/bg/articles/naglost-uaynstiyn-pledira-nevinen-po-obvineniyata-za-seksualen-tormoz", "text": "Американският продуцент Харви Уайнстийн пледира, че е невинен по обвиненията в изнасилване и сексуален тормоз. Миналата седмица срещу милионера бяха заведени две дела. Едното е за изнасилване през 2013 година, а другото е за сексуално нападение през 2004 година. Адвокатът на Уайнстийн заяви, че той е имал връзка с една от обвинителките в продължение на цели 10 години, но не назова името ѝ. Продуцентът на свой ред  отрече всички обвинения срещу него и заяви, че всичко, което се е случвало, е било по взаимно съгласие. Ако бъде признат за виновен, Уайнстийн ще прекара между 5 и 25 години в затвора. Той се предаде на полицията в Ню Йорк, където му бе наложена гаранция от 1 млн. долара. Беше му наредено да не напуска САЩ, а полицията дори му сложи проследяващо устройство. Над 70 жени обвиниха 66-годишния продуцент в непристойно поведение и сексуален и психически тормоз.", "date": "2018.06.06", "title": "Наглост: Уайнстийн пледира 'невинен' по обвиненията за сексуален тормоз"}
{"url": "https://www.faktor.bg/bg/articles/zakon-za-lichnata-pomosht-dava-shans-na-horata-s-uvrezhdaniya", "text": "Омбудсманът Мая Манолова обяви по време на пресконференция, че заедно с родителите на деца с увреждания и неправителствени организации изработват Закон за личната помощ, посочва Канал3. По думите на Манолова този закон ще бъде възможност хората с увреждания сами да организират и управляват собствения си живот. Омбудсманът обясни, че със закона ще се премахне проектният принцип при предоставянето на асистентски грижи. Асистентската грижа ще се предоставя след конкретна индивидуална оценка на потребностите на всяко дете или човек с увреждане. Също така законът ще даде възможност на хората с увреждания или техните настойници да управляват този процес и сами да избират асистентите си. \"Промените могат да бъдат направени в рамките на бюджета, който се отделя и в момента за асистентски грижи и целева помощ за придружител, в рамките на тези 169 млн. лв., които се предоставят сега\", каза още Манолова и уточни, че със Закона за личната помощ ще се оптимизира финансирането на сектора. Тя покани министъра на труда и социалната политика, негов представител, депутати и всеки заинтересован в понеделник, за да се включат в работата по изготвянето на законопроекта. Манолова каза още, че с този закон парите за асистентска грижа ще се харчат по един по-разумен, честен и справедлив начин. \"Днес, за първи път има чуваемост на нещата, за които говорим\", каза Капка Панайотова от Център за независим живот. И допълни, че ако този закон се случи той ще бъде пробив в социалната политика. Панайотова обясни, че механизмът, който се предвижда ще осигури възможност хората с увреждания да могат сами да наемат асистенти според нуждите си, а не те да им се предоставят според степента и вида на увреждането", "date": "2018.06.06", "title": "Закон за личната помощ дава шанс на хората с увреждания"}
{"url": "https://www.faktor.bg/bg/articles/energiynata-komisiya-dade-zelena-svetlina-za-restart-na-belene", "text": "Единствените два гласа \"против\" решението на Народното събрание, с което се дава мандат на правителството да рестартира опитите за строеж на АЕЦ \"Белене\" в комисията по енергетика, бяха на депутатите от ДПС Рамадан Аталай и Бюрхан Абазов. Всички други членове на парламентарния орган - от ГЕРБ, БСП, \"Обединените патриоти\" и \"Воля\", подкрепиха проекторешението на ГЕРБ. Това на БСП бе отхвърлено с въздържание от управляващата коалиция. Очаква се и утре в пленарната зала резултатът да е много \"за\" и ДПС \"против\" проекта за решение. Министърката на енергетиката Теменужка Петкова бе дошла в комисията и след вота благодари на депутатите за единодушието. И призова онези, които са \"против\" опитите за възобновяване на \"Белене\" какво предлагат да се направи с оборудването и похарчените до момента 3 млрд. лв. за проекта.  В пет точки се предлага Министерският съвет да отмени свое решение от 2012 г., с което прекратява проекта \"Белене\". Така и не стана ясно защо трябва Народното събрание да препоръчва подобно нещо на правителството, при положение, че няма никаква законова пречка самото правителство само да реши и да си гласува старо свое решение. Това обстоятелство не беше обяснено от вносителите, нито от министър Петкова, която иначе изрично подчерта след заседанието, че именно тази препоръка е ключовата точка в гласуването.  Първата точка възлага на министъра на енергетиката да възобнови действията за търсене на възможности да реализация на \"Белене\", съвместно със стратегически инвеститор. Има и условия - да няма държавна гаранция, дотовори за изкувуване на енергията или преференциални цени за произведения ток. Препоръчано е и активите и пасивите на \"Белене\" да се изведат в отделна компания (която по подразбиране ще е с едноличен собственик НЕК - б.р.) Втората точка възлага на министъра на енергетиката да организира и проведе преговори с потенциални инвеститори в \"Белене\". Третата точка пък възлага на министъра на енергетиката до 31 октомври тази година да е изготвил процедура за избор на инвеститор. Следващото указание е периодично да се дава информация на Народното събрание как върви изпълнението на решението. Отхвърленото проекторешение на БСП беше подобно, но без \"ограниченията\" за действията на изпълнителната власт по търсене на вариант за строеж на \"Белене\". Въпростите условия Жельо Бойчев от БСП нарече \"връзване на ръцете на министъра\" по време на дебатите днес в комисията.  \"Нямате доверие на собствения си министър как ще води преговори ли\", попита още Бойчев.  \"Правите спекулации\", отвърна му председателят на енергийната комисия Делян Добрев от ГЕРБ.", "date": "2018.06.06", "title": "Енергийната комисия даде зелена светлина за рестарт на \"Белене\""}
{"url": "https://www.faktor.bg/bg/articles/novini/balgariya/ramadan-atalay-dps-e-protiv-proekta-belene-toy-nyama-badeshte", "text": "Новината от днес не е радостна – че енергийната комисия даде зелена светлина за рестарт на Белене. Енергетиката в последните години вместо да я вкараме в сфера, където да бъде печеливша, то големите проекти създадоха един хаос. Този хаос беше създаден от ГЕРБ, когато спряха проекта „Белене“. Така описа ситуацията в енергетиката депутатът от ДПС Рамадан Аталай в студиото на БНТ.  По думите му днес се прие едно решение, което не казва нищо съществено – дава мандат на министъра на енергетиката да търси инвеститор за реализацията на един проект, който няма бъдеще. Това решение Аталай си обяснява с неприсъствието на премиера в пленарна зала. Ние от ДПС поискахме премиерът да даде яснота след срещата му с Путин, има ли поети ангажименти от двете страни по проекта „Белене“. Без участието на „Росатом“ той няма как да се реализира. Но това не се случи. И тогава се връщаме към причините защо този проект да не се случи преди 10 години – но не получаваме никакъв отговор. Позицията на ДПС е ясна– няма бъдеще този проект, при тези условия. А това означава, че нямаме яснота дали проекта ще бъде осъществен с европейски партньори, този проект е съществен променен, знаем само, че „Росатом“ ще бъде строител, има нужда да се вземат ред разрешения. Освен това ДПС е по принцип против ядрената енергетика, и сме за новите технологии и възобновяемите източници. България няма как да я има на енергийната карта, защото политическата класа не си свърши работата. Всяка политическа сила има дял „за“ или „против“ големите енергийни проекти. Да поискаме отговорност от тези, които спряха Белене, Бургас-Алектрополос и Южен поток, аргументира позицията си Аталай.  Ние сме против ядрената енергетика, трябва да погледнем към иновациите и по друг начин да погледне България към ядрената енергетика, категоричен е Рамадан Аталай.", "date": "2018.06.06", "title": "Рамадан Аталай: ДПС е против проекта „Белене“, той няма бъдеще"}
{"url": "https://www.faktor.bg/bg/articles/angelkova-atakuva-simeonov-panairite-mu-prechat-na-turizma", "text": "Министърът на туризма Николина Ангелкова отвърна на атаките на вицепремиера Валери Симеонов, който предупреди, че внася сигнал в прокуратурата, че 5 заведения от \"Слънчев бряг-юг\" са незаконни По време на участието си в ресорната парламентарна комисия тя обясни, че министърът на туризма няма никакви права да продава плажове, а само управлява плажовете, посочва news.bg. Аз не споря с Валери Симеонов, поясни тя и предположи, че неговите съветници са го подвели. По закон Ангелкова била длъжна, когато един плаж се подготвя за концесия или се отдава под наем, да се прави проверка дали специализираната карта съответства на кадастралната. Изобщо не става дума за каквато и да е продажба, на каквото и да било, коментира тя задочния спор с Валери Симеонов. По повод на намерението на Симеонов да внесе сигнал в прокуратурата, че 5 заведения от \"Слънчев бряг-юг\" са незаконни, Ангелкова заяви, че си говори с вицепремиера, но всеки има мнение. Моето мнение е, че изцяло се придържам в рамките на своите законови правомощия, отсече ресорният министър. Нито съм инженер, нито съм ДНСК, нито съдия, нито вещно лице, за да ходя да правя изследвания на обектите дали са строеж, дали не са или имат метална или не знам си каква конструкция, подчерта тя. Разрешението за поставяне се издава от главния архитект на Община Несебър. Това не са заведения, които са се появили миналата година. Това са заведения от 10 години там\", посочи още Ангелкова. Нямало нарушения на \"Слънчев бряг-юг\". По закон концесионерите могат да ползват до 2% търговска площ. Като министър, както и моите служители в Министерство на туризма, категорично спазваме закона и се произнасяме в рамките на нашите компетенции, увери Ангелкова. Освен това Законът за устройството на територията дефинира що е то преместваем обект. Министърът на туризма заяви, че съдебната практика показва, че преместваем обект е такъв, който се изгражда от материали, които не са трайно прикрепени към земята и същият може да бъде разглобен, без да се налага да се разрушават тези материали. Много важно е да се прочете трайната съдебна практика на съда, който е компетентният орган да прецени дали са извършени законосъобразни действия или не, заяви още Ангелкова. Панаирът за преместваемите обекти се прави в началото на летния сезон и изключително много уврежда имиджа на българската държава като туристическа дестинация, заяви пред депутатите в ресорната комисия министърът. Не мога да си обясня мотива, подчерта Ангелкова. Това по никакъв начин не подпомага имиджа на българския туризъм, отсече тя.", "date": "2018.06.06", "title": "Ангелкова атакува Симеонов: Панаирите му пречат на туризма"}
{"url": "https://www.faktor.bg/bg/articles/traycho-traykov-belene-ni-varna-v-2008-g-kogato-energetikata-se-upravlyavashe-ot-parvanov-i-ovcharov", "text": "Никой инвеститор за АЕЦ \"Белене\" няма да дойде без изрична или дори завоалирана подкрепа от държавата, заяви в \"Лице в лице\" на бТВ бившият енергиен министър Трайчо Трайков. \"Имам чувството, че отново живеем в 2008 година, че енергетиката се управлява от Първанов и Овчаров, а Бареков водеше предаване по телевизията. Нправили сме едни голям кръг, стигнали сме до някъде, видели сме, че може и да е по-добре, но когато в Европа малко се разколебаха нещата, ние сега бързаме да сме първи, за да скочим обратно в тоталитарното блато\", посочи от Трайков По думите му, това е чист провал на всички политици \"от моята черга, които се опитахме някак си да обясним и да получим подкрепа от хората, че това не трябва да се случва\". Трайков кометтира протеста срещу проекта пред парламента \"Ето днешния протест  - аз бях на него, ще отида и утре и докогато трябва, но това са единствените хора, които проявяват активна позиция по въпроса.\" Той беше категоричен: \"Белене\" няма да се случи не за друго - да, ще го започнат, но няма да го свършат. Това е един проект, който ще се срути под собствената си несъстоятелност, но докато се стигне до този момент, ще бъдат похарчени още повече от сегашните 3 милиарда. Ще се възобновята корупционни практики. АЕЦ Белене е ненужен, това е голям риск, ще бъде много скъп, ние ще трябва да платим масрафа\", убеден е политикът. Според него, голяма част от картинката, ще лъсне в момента, когато започнат преговорите с така наречените кандидат-инвеститори. \"Защото тогава вероятно ще изтече информация за това по какъв начин, ако правителството направи опит скрито да ги подпомогне, какъв подсладител ще поискат те и дали ще го получат. Защото, ако не го получат, те просто ще се откажат. Дори и да се поемат изрични обещания, че няма да има държавни гаранции, откъде да знаем, че ще ликвидират въгледобива и че ще затворят АЕЦ \"Козлодуй\", за да се отвори място за \"Белене\". До толкова е нивото на недоверие към хората, които преговарят от наше име, че всичко това е невъзможно\", посочи още Трайков.", "date": "2018.06.06", "title": "Трайчо Трайков: \"Белене\" ни върна при  Първанов, Овчаров и Бареков"}
{"url": "https://www.faktor.bg/bg/articles/obshtestvo/zakon-i-red/petar-kardzhilov-ne-mi-davat-zapoved-za-zam-kmet-prashtat-me-na-konkurs", "text": "\"Тъй като прокуратурата няма качество, няма конкретика, поради това вадят томове и томове, количества. Как може 17 тома папки да бъдат свързани с един криминален случай – подкуп. Това ще се събере в една страница или една папка\", коментира Петър Кърджилов, посочен за заместник на арестуваната кметица на район \"Младост\" Десислава Иванчева пред бТВ.   Кърджилов, който е ПР на общината, твърди, че изборът на Румен Русев за кмет е незаконен, тъй като процедурата била \"смешна\" и добави, че той от своя страна не е могъл да стане зам.-кмет, както поиска от ареста Десислава Иванчева, тъй като Русев не му давал договор, а го пращал на конкурс. Припомняме ви, че Иванчева и Петрова бяха задържани на 17 април по обвинение в получаване на подкуп от 70 000 евро от бизнесмена Александър Ваклин. Арестуван бе и посредникът по предаването на подкупа Петко Дюлгеров.  Той категорично отрече да има забавяне на проекти за улици. По думите му единствените забавяния са свързани със строителството на сгради на зелени площи. Кърджилов отрече категорично да има доказателства, за да може Иванчева и Петрова да стоят два месеца в ареста.", "date": "2018.06.06", "title": "Петър Кърджилов: Не ми дават заповед за зам.-кмет, пращат ме на конкурс"}
{"url": "https://www.faktor.bg/bg/articles/obshtestvo/zakon-i-red/nad-1-mlrd-lv-sa-godishnite-zagubi-za-balgariya-ot-falshifikati", "text": "Загуби търпи и страната ни. Годишни загуби от 552 млн. евро за България от фалшификати отчитат от EUIPO.  Засегнатите 13 отрасъла са: козметика и лична хигиена, облекло, обувни изделия и принадлежности, спортни стоки, играчки и игри, бижутерия и часовници, ръчни чанти и багаж, музикални записи, спиртни напитки и вина, фармацевтични продукти, пестициди, смартфони, батерии и гуми. Тъй като законните производители произвеждат по-малко, отколкото биха произвеждали при липсата на фалшифицирани продукти и заради това наемат по-малко работници, в тези отрасли се губят директно 434 000 работни места. Оценката от доклада сочи, че поради наличието на фалшифициране 13-те отрасъла в България губят 19,8 % от директни продажби годишно. Това се равнява приблизително на 552 милиона евро (1,1 милиарда лева) или 77 евро (150 лева) на български гражданин на година. В публикувания днес обобщаващ доклад са събрани изследвания за приноса на интелектуалната собственост в икономиката на ЕС и разходите за международната търговия вследствие на фалшифицирането и пиратството. В него се обобщават и предприетите действията на национални, регионални и международни органи за борба с нарушенията на правата на интелектуална собственост. \"За пръв път през последните 5 години докладите и изследванията ни са основа за изграждането на цялостна представа за икономическото въздействие на фалшифицирането и пиратството върху икономиката и разкриването на работни места в ЕС и освен това предоставят сведения за начините за нарушаване на правата на интелектуална собственост. С изследванията си показваме и положителния принос на интелектуалната собственост върху заетостта и растежа. Стремежът при работата ни е авторите на политики и гражданите да не се съмняват в стойността на интелектуалната собственост и вредите в резултат на нарушаването ѝ\", коментира Изпълнителният директор на EUIPO Антонио Кампинос.", "date": "2018.06.06", "title": "Над 1 млрд. лв. са годишните загуби за България от фалшификати"}
{"url": "https://www.faktor.bg/bg/articles/nameriha-opasni-boyni-veshtestva-v-apartament-v-botevgrad-razsledvat-vrazka-s-ubiystvoto-na-pelov", "text": "В апартамент в блок в Ботевград има намерени общоопасни взривни вещества. По тази причина са извикани специалисти от отряда за борба с тероризма, които да ги обезвредят, съобщи пред журналисти в парламента главният секретар на МВР Младен Маринов. Той отрече появилата се в медиите информация, че апартаментът, в който взривните вещества са били открити, е на съпругата на 39-годишния Марио Панчев, но потвърди, че имат връзка със случая. Снощи 45-годишният Владимир Пелов, който преди два месеца избяга от Софийския затвор, бе застрелян в центъра на Ботевград, а бившият състезател по силов трибой Панчев бе приет в \"Пирогов\" с две огнестрелни рани в коремната област и в изключително тежко състояние. На мястото бяха намерени три пистолета и са назначени редица експертизи, които да покажат по кое оръжие чии отпечатъци са.  Попитан как ще коментира информацията, че апартаментът, в който са намерени взривните вещества, е на жената на Марио Панчев, главният секретар на МВР обясни: „Тази информация не е вярна, но процесуално- следствените действия имат връзка със случая“.", "date": "2018.06.06", "title": "Намериха опасни бойни вещества в апартамент в Ботевград, разследват връзка с убийството на Пелов"}
{"url": "https://www.faktor.bg/bg/articles/sled-varna-proliven-dazhd-ostavi-pod-voda-i-pernik", "text": "Днес за Перник е обявен жълт код, като на места се очакват до 35 л/кв. м валежи. Пороят наводни улици и булеварди, които се превърнаха в истински реки и затрудниха движението по основни пътни артерии в града. Опашката с коли започва от Кауфланд и продължава чак до изхода за село Даскалово.  Отводнителните шахти се оказаха недостатъчни, за да поемат голямото количество вода, което се изсипа за кратко време.", "date": "2018.06.06", "title": "След Варна проливен дъжд потопи Перник (Видео)"}
{"url": "https://www.faktor.bg/bg/articles/rezultatite-ot-vanshno-otsenyava-za-7-mi-klas-3-palni-shestitsi-po-bel-i-68-po-matematika", "text": "По първия модул през тази година на националното външно оценяване по български език и литература /БЕЛ/ в седми клас слабите оценки са 8166, а през 2017 г. \"двойките\" са били 7761. От първия модул по математика сега слабите оценки в седми клас са 12 869, а през 2017 г. \"двойките\" са били 13 533. Това съобщиха днес от Министерството на образованието и науката, представяйки анализ на резултатите от седми клас, предаде Dir.bg.  През 2016 г. слабите оценки по математика от първия модул бяха 17 983 и това беше изключително голям брой \"двойки\", припомни Евгения Костадинова - директор на дирекцията \"Съдържание на предучилищното и училищното образование\" в МОН. Тя отбеляза, че подобряването на резултатите по математика в седми клас се дължи на упоритата работа, но и на изготвените планове от всички училища и от Регионалните управления на образованието в страната за повишаване на резултатите по математика. През 2018 г. на първия модул по БЕЛ отличните оценки в седми клас са 1559, а през 2017 г. \"шестиците\" са били 3304. Сега отличните оценки в първия модул по математика са 6285, а през миналата година са били 3857.  През тази година по български език и литература в седми клас с максимален резултат от 100 точки са трима ученици, като от МОН не уточняват дали това са момичета или момчета. През 2017 г. със 100 точки по БЕЛ са били шестима седмокласници. През 2018 г. с максимални 100 точки по математика са 68 седмокласници, а през 2017 г. са били 251. С 0 точки по БЕЛ през тази година са 151 ученици в седми клас, а през миналата година са били 105. По математика с 0 точки през 2018 г. са 182-ма ученици в седми клас, а през 2017 г. са били 151. Средният резултат от първия модул по БЕЛ в седми клас през 2018 г. е 32,60 точки /от 65 точки/, което е равно на оценка \"добър\". Средният резултат от първия модул по математика сега е 30,43 точки /от 65 точки/ или отново оценката е \"добър\".  През тази година и по БЕЛ и по математика има повече добри и много добри оценки, коментира Костадинова. Тя добави, че е увеличен броят на отличните оценки и е намален броят на слабите оценки в първия модул по математика. От МОН отчетоха, че продължава тенденцията все повече седмокласници да работят по втория модул по БЕЛ - за написването на преразказ с дидактическа задача по непознат за учениците текст.  И по БЕЛ и по математика с най-висок среден брой точки по региони в страната са седмокласниците от София-град, Смолян, Варна и Бургас, като на последните места са учениците от Сливен, Ловеч, Монтана, Ямбол.  Анализът на МОН показва, че по БЕЛ седмокласниците са показали по-добри умения за определяне на вида на изречението по състав, което е пряко свързано с пунктуацията на сложните изречения. Сега учениците са показали по-малко грешки при преобразуването на пряката реч в непряка и правилно са свързали цитати със заглавието на съответната творба. Според експертите на МОН занапред трябва да продължи работата на учениците, свързана с извличането и обработването на информация от текст и таблица, с разпознаването на съставното сказуемо в изречението и със съвместяването на глаголните времена в преразказа, който през тази година беше по откъс от творба на Бранислав Нушич.   По математика за първи път задача от геометрията е с най-висок на успеваемост сред седмокласниците - 71 процента, и това е 9-та задача. Учениците са се справили успешно и с намирането на корените на линейното уравнение и на линейното неравенство.", "date": "2018.06.06", "title": "Резултатите от външно оценява за 7-ми клас: 3 пълни шестици по БЕЛ и 68 по математика"}
{"url": "https://www.faktor.bg/bg/articles/gradushka-kolkoto-oreh-udari-karlovsko-selo", "text": "Големи поражения има по лозовите масиви и земеделските насаждения на хората в селото. Градушката е продължила близо 20 минути. Има пострадали и розови насаждания. Някои от зеленчуковите посеви са изцяло унищожени. Стихията е обрулила много от листата на дърветата и по улиците има паднали клони. За последен път голяма градушка в селото е паднала през 2012-та.", "date": "2018.06.06", "title": "Градушка колкото орех удари карловско село"}
{"url": "https://www.faktor.bg/bg/articles/arzhentina-izdade-zapoved-za-arest-na-balgarka-deystvala-kato-podstaveno-litse-na-ministar", "text": "Съд в Аржентина издаде международна заповед за арест на българската гражданка Нина Лозева, съобщиха медиите в южноамериканската страна. В момента тя е у нас. Обвинена е, че е действала като подставено лице на Рикардо Хайме - министър на транспорта на Аржентина през 2003-2009 г. На 1 октомври той ще бъде изправен пред съда за незаконно забогатяване, пише КлубZ. Лозева е обвинена, че е била подставено лице на Хайме, когато той купил луксозен апартамент с площ 250 квадратни метра в Буенос Айрес. Цената му е 1.5 милиона долара. Причина за заповедта за арест на българката е, че тя не се явила пред съда. Миналата година поискала разрешение да пътува до България, за да види болната си свекърва. Съдът разрешил, тъй като все още нямало дата на процеса. След това Лозева помолила за удължаване на престоя в родината си. Тя изпратила в Аржентина психологическа диагноза на дъщеря си, в която се твърдяло, че и двете са били заплашвани в Буенос Айрес. Оказало се обаче, че документът по начало бил предназначен за детска градина, в която Лозева искала да запише детето. Магистратите й наредили да се върне в Аржентина. Понеже тя не го направила, сега е издадена заповед за задържането й. Самата Лозева е представила в Аржентина документ, че жилището, за което е разследван бившият министър Хайме, е нейно.", "date": "2018.06.06", "title": "Аржентина издаде заповед за арест на българка, действала като подставено лице на министър"}
{"url": "https://www.faktor.bg/bg/articles/kriminalen-psiholog-uchastval-v-parvoto-zalavyane-na-pelov-igrahme-va-bank", "text": "Росен Йорданов, криминален психолог, бивш служител на МВР, направи коментар в \"Още от деня\" на БНТ за убийството на избягалия затворник Пелов. Преди години той е участвал в залавянето на Пелов, добре познава профила на затворника. На въпрос дали е изненадан от развоя, той отговори. \"Откровено е да кажа, че съм леко изненадан. Защото първия път той се беше укрил във вилна зона в Ботевград. Сега допусках, че трудно ще рискува да се съюзи с близките си, тъй опитът показа, че могат да го предадат. Вероятно е странил известно време. Но какво е наложило това взаимодействие с въпросния участник в инцидента, не мога да кажа, но в известна степен съм изненадан.\" Йорданов разкри в какво се състои работата по издирването. \"Издирването е оперативна работа, не е онова внушение, което води към извода, че едва ли не жандармерията издирва избягали хора. Това си оперативна работа, която изисква анализ в много посоки - психичен статус, социални връзки. Това е работа на тъмно и на тихо. Не вярвам близките да не са били поставени под наблюдение. Част от колегите са доста сериозни полицаи, ченгета\", разказа психологът.  Според него, възможно е да е имало инцидентен развой. \"Изненадан съм, че е бил в Ботевград. При първото му залавяне той беше при близки роднини, майка му доста време го прикриваше. Убедих я, че трябва да го предаде, защото имаше много голяма вероятност да бъде убит при акция за задържане, първо, защото той е много опасен като поведение и реакции, второ, имаше и негов родственик, който не беше в добро психическо състояние. Добре че всичко се разви мирно и тихо, той самият се предаде. Затова допускам, че този път той не е влязъл в близък контакт с близките си, нямаме данни дори за това.\" По-нататък Йорданов разказа: \"Да имаш оперативна инфомация, не значи да имаш надеждна информация. Ние  тогава играехме малко ва банк и допускахме, че той ще се свърже с майка си. Но не бяхме сигурна, майката го прикриваше. Разбрах, че тя знае къде е той. Но не всяка информация, която е подавана,  е сигурна.\" Той коментира и \"общуването\" на Пелов с медиите и институциите чрез писма. \"Той е доста екстравертен като типаж и доста находчив като поведение. Предишния път той беше успял да заблуди всички, че едва ли не се е коригирал и едва ли не ще бъде адекватен и ще се поправи, ще учи в университет и затова го бяха пуснали. Проблемите в затвора са много стари и много големи. Не са решили - не са излезли. Там нещата не се променят. МВР работи с фатмашки манталитет, по случая с Пелов стана за смях, защото не е първият случай на избягал затворник, който все още не знаем къде е.\" Накрая Росен Йорданов сподели: \"Радостно е, че в момента стават по-малко престъпления. Лошото е, че МВР не се модернизира, остава си като манталитет, организационна структура малко закостеняла, тя трябва да се променя. Самите полицаи трябва да има повече самочувствие, манталитет като поведение. Но всичко е едно и също. Еми, няма да има кандидати, както казва премиерът.\" Според психолога, определено по този случай МВР не си е свършило работата.", "date": "2018.06.06", "title": "Росен Йорданов: По случая с Пелов МВР стана за смях"}
{"url": "https://www.faktor.bg/bg/articles/rudi-dzhuliani-kim-yun-un-padna-na-kolene-i-moleshe-za-sreshta", "text": "Адвокатът на президента на САЩ Руди Джулиани заяви, че севернокорейският лидер Ким Чен Ун е \"бил поставен на колене\" и че след отменената среща на върха между двамата лидери е \"молел\" за среща с Тръмп, предаде ДПА. Джулиани, който е на посещение в Израел, подчерта, че Тръмп е отменил срещата с Ким, защото севернокорейският лидер е отправил заплахи за ядрена война и обиди към висши американски представители, предаде БТА.  \"Казахме, че при тези условия няма да има среща на върха\", заяви Джулиани на конференция за капиталовите пазари в Тел Авив, организирана от вестник \"Глоубс\". \"Ким Юн Ун падна на колене и молеше за среща - тъкмо това положение, в което бихте искали да бъде\", заяви Джулиани, като сбърка името на севернокорейския лидер, като го нарече\"Ким Юн Ун\" вместо \"Ким Чен Ун\". Джулиани е бивш кмет на Ню Йорк и е смятан за близък довереник на президента. Той представлява Тръмп в разследването на специалния прокурор Робърт Мълър за руска намеса в президентските избори през 2016 г. и възможни връзки на предизборния му екип с Русия.", "date": "2018.06.06", "title": "Адвокатът на Тръмп: Ким Юн Ун  падна на колене и ни молеше за среща"}
{"url": "https://www.faktor.bg/bg/articles/novini/svyat/-mis-amerika-poveche-nyama-da-otsenyavame-uchastnichkite-po-tehniya-vanshen-vid", "text": "Организаторите на конкурса \"Мис Америка\" премахнаха кръга по бански, като обясниха, че повече няма да оценяват участничките по техния външен вид. Гретчен Карлсън, бивша \"Мис Америка\", която ръководи попечителския съвет на конкурса, обяви промените в телевизионното предаване \"Добро утро, Америка\". Тя каза, че ще бъде променен и кръгът във вечерно облекло и журито вече няма да оценяват участничките по избрания тоалет. \"Ние няма повече да оценяваме външния вид, защото се интересуваме от това, което ви прави такава, каквато сте\", каза тя. Промените са заради скандала, който избухна през декември миналата година, когато бивши ръководители на конкурса се присмяха на интелигентността и личния живот на победителки в него, пише БТА. Това предизвика промени в ръководството и на трите водещи длъжности бяха назначени жени. Промените ще бъдат въведени още на тазгодишния конкурс през септември.", "date": "2018.06.06", "title": "\"Мис Америка\": Повече няма да оценяваме участничките по техния външен вид"}
{"url": "https://www.faktor.bg/bg/articles/novini/svyat/premier-s-partsal-mark-ryute-sam-pochisti-razlyatoto-si-kafe", "text": "Холандският премиер Марк Рюте почисти сам разлятото си кафе и си спечели множество похвали. Случката, заснета от холандски репортер, е от 4 юни и е станала на влизане в холандския парламент. След като чашата му пада на скенера на входа и кафето се разлива, Рюте грабва моп и започва сам да чисти бъркотията. Холандският премиер получава и аплодисменти за добре свършената работа от почистващия персонал в сградата. Постъпката на Рюте доведе до много одобрителни коментари в „Туитър”.  „Това се казва лидерство. Той ходи на работа с велосипед, без бодигардове и сам чисти бъркотията си”, пише един от потребителите.", "date": "2018.06.06", "title": "Премиер с парцал: Марк Рюте сам почисти разлятото си кафе"}
{"url": "https://www.faktor.bg/bg/articles/nato-shte-bade-v-postoyanna-boyna-gotovnost-ot-2020-godina", "text": "НАТО създава нови два командни щаба - морски за района на Атлантическия океан в САЩ и по логистика - в Германия. Това обяви на пресконференция генералният секретар на Алианса Йенс Столтенберг. Той съобщи, че от 2020 година НАТО ще поддържа в постоянна бойна готовност 30 батальона, 30 бойни кораби, 30 поделения на ВВС. \"Това е инициативата 4х30. 30 батальона, 30 бойни кораби и 30 подразделения на ВВС ще бъдат в готовност 30 дни\", каза още Столтенберг. Според него, страните от Алианса имат различен поглед към газопровода \"Северен поток-2\", но за всички е важно да осигурят устойчивост на инфраструктурата на територията на всички държави-членки, особено когато става дума за проекти в енергетиката. Генералният секретар приветства идеята за разширяване на американското военно присъствие в Европа, визирайки искането на Полша за откриване на американска военна база на нейна територия. Изявленията на Столтенберг идват ден преди срещата на министрите на отбраната на държавите от НАТО, планирана за 7 и 8 юни.", "date": "2018.06.06", "title": "НАТО ще бъде в постоянна бойна готовност от 2020 година"}
{"url": "https://www.faktor.bg/bg/articles/vmro-sled-ubiystvoto-na-pelov", "text": "Недокомплектът на МВР и празнотите в работата на правоохранителните и правораздаващите органи застрашават живота и здравето на българите. Това заключи зам.-председателят на ВМРО Ангел Джамбазки по време на брифинг в парламента, с което индиректно каза, че живее в несигурна държава. Евродепутатъ обърна внимание, че издирван престъпник убива престъпник, който трябва да излежава присъдата си. Той настоя полицейските служители да бъдат там, където трябва, а не да охраняват събития на хора, които са решили да ни натрапят своите различия. \"Не се интересувам от личния живот на никого\", коментира Джамбазки.", "date": "2018.06.06", "title": "Джамбазки след убийството на Пелов: Живеем в несигурна държава"}
{"url": "https://www.faktor.bg/bg/articles/borisov-za-ubiystvoto-na-izbyagaliya-zatvornik", "text": "Сутринта им се накарах. Казаха ми, че са положили много усилия и много са се старали, но 4-5 пъти им се е измъквал от засади. Ще изчакам да си направят анализите. Проблем е, че има много голям дефицит на желаещите да станат полицаи. Това каза премиерът Бойко Борисов пред журналисти след тежкия инцидент, станал снощи в центъра на Ботевград, при който избягалият затворник Владимир Пелов бе застрелян. Министър-председателят присъства на откриването на ново предприятие за вакуумни опаковъчни машини в София. \"Много неща се направиха добри, но и много трябва да се променят\", подчерта премиерът по отношение на разследващите органи. „Надявам се да са си извели поука, особено хората, които се занимават с издирване. Ще си говорим допълнително“. „Милиарди инвестиции в България, и то във фабрики, в заводи, в износи – това са факти. Не Случайно през декември месец ни беше вдигнат кредитният рейтинг, сега ни вдигат перспективата и то е защото имаме близо 4% икономически растеж в сфери на производството. Това гарантира дългосрочно, че когато еврофондовете спрат икономиката ще работи добре. Над 700 фирми вече са инвестирали и това показва, че икономиката работи. Ливадите вече са магистрали, жп линии, пречиствателни фабрики, конкурентноспособността, която я има, това, че си намалихме външния дълг до 25%, безработицата на практика е под 5% и внасяме работна ръка“, подчерта Борисов.", "date": "2018.06.06", "title": "Борисов за убийството на избягалия затворник: Ще изчакам службите да си направят анализите"}
{"url": "https://www.faktor.bg/bg/articles/mariya-gabriel-s-istoricheski-uspeh", "text": "След 12-часови преговори снощи Европейската комисия, представлявана от българския комисар по цифровата икономика и общество Мария Габриел, Европейският парламент и Съветът, председателстван от България, постигнаха историческо споразумение за нов Кодекс за електронните съобщения, съобщиха от пресцентъра на Представителството на ЕК в България. Това е най-голямото и важно законодателно досие в обхвата на Цифровия единен пазар. Така Европейският съюз се подготвя за цифровото бъдеще и широка високоскоростна свързаност, които ще донесат мрежите от ново поколение 5G. Много важен момент за потребителите е, че новите правила предвиждат международните разговори в рамките на ЕС да не струват повече от 19 цента на минута, като регулацията обхваща и текстовите съобщения. \"Постигнатото споразумение е ключово за изграждането на един истински функциониращ и в полза на всички цифров единен пазар. Новите правила проправят пътя за 500 милиарда инвестиции в мрежи с много голям капацитет, включително в отдалечени и селски райони, за по-добри обществени услуги и по-голяма  защита на интересите на предприятията и хората. Договорените правила са от решаващо значение за постигането на целите за свързване в Европа и осигуряването на възможно най-добрата връзка с интернет на всички в ЕС, за да могат да участват пълноценно в цифровата икономика. Тази засилена свързаност ще допринесе за създаването на много нови малки и средни предприятия, ще стимулира предприемачеството и иновациите, ще се превърне във важен двигател на икономическия растеж\", коментира еврокомисарят Мария Габриел. Новият Кодекс за електронните съобщения предвижда: - да се засили разгръщането на 5G мрежи, като се гарантира наличието на 5G радиочестотен спектър до края на 2020 г. в ЕС и се предостави на операторите предвидимост от поне 20 години по отношение на лицензите.  - улесняване въвеждането на нови фиксирани мрежи с много високи капацитети чрез по-предвидими правила за съвместно инвестиране, насърчаване на споделянето на риска при разполагането на мрежи, насърчаване на устойчива конкуренция в полза на потребителите. Новите правила ще осигурят и по-тясно сътрудничество между Комисията и Органа на европейските регулатори в областта на електронните съобщения (БЕРЕК) при надзора на новите мерки. - ползи и защита на потребителите, независимо от това дали комуникират чрез традиционни разговори и SMS-и или чрез Skype, WhatsApp и т.н. Цената на международните разговори в рамките на ЕС не трябва да надвишава 19 цента на минута, като същевременно се гарантира ненарушаване на конкуренцията, иновациите и инвестициите.  Кодексът гарантира, че всички граждани имат достъп до комуникационни услуги като електронно правителство, онлайн банкиране или видео разговори. Тарифите за разговори ще бъдат по-прозрачни, а потребителите ще бъдат по-добре защитени, когато се абонират за пакетни услуги. Вече ще е много по-лесно да смените своя оператор, запазвайки номера си, включително с правото на компенсации, ако процесът отнеме по-дълго време. Осигурява се по-добра защита на гражданите в извънредни ситуации, по-точно локализиране на местоположението на обаждащия се, разширяване на възможностите за текстови съобщения и видео обаждане при спешни случаи, по-добра защита срещу хакерство или злонамерен софтуер.  Контекст На работа, у дома или в движение, европейците очакват бърза и надеждна интернет връзка. Насърчаването на инвестициите в мрежи с много висок капацитет става все по-важно за образованието, здравеопазването, производството или транспорта. За да отговори на тези предизвикателства и да подготви цифровото бъдеще на Европа, през септември 2016 г. Комисията предложи създаването на европейски кодекс за електронните съобщения и предложение за регламент относно органа на европейските регулатори в областта на електронните съобщения. Кодексът ще модернизира настоящите правила на ЕС в областта на далекосъобщенията, които бяха актуализирани последно през 2009 г., ще стимулира конкуренцията, за да насърчи инвестициите и да укрепи вътрешния пазар и правата на потребителите. През март 2018 г., преговорните екипи се споразумяха за пътя към управлението на радиочестотния спектър, за да могат да въведат 5G в ЕС. След като бъдат изцяло приети от Европейския парламент и Съвета, държавите-членки ще разполагат с две години за транспониране на Кодекса за електронните съобщения в националното законодателство.", "date": "2018.06.06", "title": "Мария Габриел с исторически успех"}
{"url": "https://www.faktor.bg/bg/articles/proektozakonat-za-petrolniya-biznes-mina-na-parvo-chetene-v-parlamenta", "text": "Парламентът прие на първо четене законопроекта за административното регулиране на икономически дейности, свързани с нефт и продукти от нефтен произход. С него се въвеждат общи и специални изисквания за регистрация на икономическите оператори в този бранш. Законопроектът, внесен от народни представители, беше одобрен със 109 гласа \"за\", 21 \"против\" и 14 въздържали се.   За да бъде регистрирано за търговия на едро с нефт и нефтени продукти, лицето трябва да има внесен уставен капитал или активи в размер не по-малък от 3 млн. лева. За търговия на дребно ще се изисква внесен уставен капитал или имущество в размер не по-малък от 20 000 лева за всеки обект, предвиждат разпоредбите. Специфичните условия са свързани още с изискване за образователен ценз на законните представители на дружеството, съответно едноличния търговец, наличие на съдове за съхранение с определена вместимост, определен минимален капацитет на склада за дейностите по съхранение на горива, както и обектът, от който ще се извършва дейността, да е трайно прикрепен към недвижим имот.   Със законопроекта се цели да се идентифицират икономическите оператори в този бранш, с което ще се намали делът на сивия сектор и ще се повиши събираемостта на митническите и данъчните задължения от тези дейности, както и ще се осигури лоялна конкуренция на пазара на горива.   Емил Димитров от \"Обединени патриоти\", който е един от вносителите, обясни, че законопроектът въвежда регистрационен режим и ясни критерии към всички икономически оператори, посочва \"Дарик\". Той увери, че няма да се въвеждат нови измервателни уреди. Една бензиностанция може да струва 200 000, може да струва и 2 млн. лева, и едно обезпечение от 20 000 лева не е голяма сума, смята Димитров, но посочи, че от ресорната комисия са отворени за предложения между първо и второ четене. По думите му този законопроект не цели да закрие даден бизнес.   Мартин Тинчев от ГЕРБ посочи, че става въпрос за над 30 000 обекта, през които преминават и се продават горива без никакъв контрол. Собствениците на такива нелегални бензиностанции са най-агресивно настроени към този законопроект, коментира той. Според социалистът Жельо Бойчев целта на законопроекта е да се въведе публичен регистър на операторите. \"Няма да приемем чрез тези добри намерения да се преуреждат отношения в сектора, да се използва този законопроект, за да бъдат елиминирани едни или други играчи от пазара и търговията с горива, предупреди обаче той.   Кристина Таскова каза, че \"Воля\" няма да подкрепи законопроекта, защото според тях няма да доведе до никаква промяна по отношение на сивата икономика, контрабандата и съществуващите картелни споразумения в сектора.   Браншови организации в земеделието и депутати настояват земеделските производители да бъдат изключени от обхвата на закона. Очаква се на специално заседание на ресорната комисия да се прецени дали има нужда от нотификация на законопроекта от Европейската комисия.", "date": "2018.06.06", "title": "Проектозаконът за петролния бизнес мина на първо четене в парламента"}
{"url": "https://www.faktor.bg/bg/articles/stanilov-balgarskiyat-etnicheski-model-e-sazdaden-sled-osvobozhdenieto-ne-e-na-g-n-dogan-nito-na-dps", "text": "\"Българският етнически модел не е измислен от г-н Доган, нито от ДПС, нито от други хора\", коментира Станислав Станилов от \"Обединени патриоти\" в отговор на декларация на ДПС срещу смяната на имена на местности в Старозагорско. \"Българският етнически модел беше създаден от българския народ след Освобождението и, ако това не е вярно, в България няма да има турци, а то има, и то твърде много\", каза Станилов. След тези думи председателят на ДПС Мустафа Карадайъ напусна пленарната зала и вътре настана смут. Станилов посочи, че има запазен един документ на нацисткия комисар в България, който е отговарял за изселването на евреите, и там е написано ясно - \"българите не разбират нашите идеи в България, те не могат да приемат, че могат да изгонят някого само заради религията му, заради езика му, заради културата му\". По думите му поради тази причина нацистите са отстъпили и сме спасили евреите - благодарение на българския етнически модел. Колегите от ДПС, като искат заедност, нека тя да бъде по българския закон, призова патриотът. \"Това е българска земя, ние сме българска нация и при нас има диаспори на различни етноси. За да живеем мирно, трябва да живеем по българския закон. Като говорим за демокрация, което значи народовластие, нека да се подчиним на това, което иска мнозинството от тази нация\", посочи той. Станилов отбеляза, че смяната на имената на местности е по желание на мнозинството от общинските съветници в Стара Загора. Ние все още сме стопани на тази земя и тук трябва да става каквото кажем ние, българският народ, който управлява по демократичен начин българската държава, добави той. Когато през 14-15 век османските турци завладяха с огън и меч Югоизточна Европа, какви бяха топонимите и хидронимите в тези държави - те бяха гръцки, сръбски и български. Как станаха турски и сега не бива да бъдат сменяни, попита Станилов. Тук става дума за исторически процес, който не може да бъде отменен, сменен, надживян с обикновени лозунги, с обикновена философия, с обикновени аргументи, коментира той. Йордан Цонев от ДПС го репликира, че правото на мнозинството на който и да е общински съвет да приема такива актове може да породи ответна реакция. Давате ли си сметка, че през тези 20 години има отказ от реваншизъм от една истински патриотична част от българското население, попита той. Много добре си давам сметка за всичко, коментира Станислав Станилов. В общините, където турците имат мнозинство в общинския съвет, нищо не е сменено, посочи той и даде пример със селото, в което е", "date": "2018.06.06", "title": "Станилов: Българският етнически модел не е на Доган, нито на ДПС, той е създаден след Освобождението"}
{"url": "https://www.faktor.bg/bg/articles/premierat-shokiran-ot-desnitsata", "text": "„Не мога да разбера – приятелите ни отдясно пишат, че аз съм слуга на Путин, а президентът Радев беше пръв там. Не мога да ги разбера“. Коментарът направи пред журналисти министър-председателя Бойко Борисов, предаде „Фокус“. Президентът Румен Радев беше надпартиен, но заедно със своя шеф Корнелия Нинова, всеки ден изказванията му са срещу правителството, продължи с учудването си премиерът и добави: „Всеки ден слушаме упреци срещу правителството и нито дума за опозицията и това, което са направили“ По повод протестите на десницата пред Парламента срещу рестартирането на проекта за АЕЦ „Белене“, той уточни, че десницата е ГЕРБ, а останалите десни партии определи като „отломки, които не успяха да влязат в Парламента, биейки се кой е вожд“.  Бойко Борисов участва в официалната церемония по откриване на нов завод за вакуумни опаковъчни машини „Мултивак“ в Индустриална зона Божурище.  \"Да виждам българското знаме до това на Германия и ЕС ме прави истински щастлив\", заяви премиерът. Той уточни, че гръбнакът на немската икономика са семейните фирми като „Мултивак“, а България има огромни инвестиции именно в заводите на такива фирми.  „Отложихме среща с вашия министър, за да ви посрещнем тук, защото все пак идвате с 40 млн. инвестиция“, пошегува се Борисов. Той допълни, че прави уточнение за опозицията: „Инвестициите в България са с над 2 млрд. повече в производство, а не в сферата на услугите и това е много важно за инвеститорите – имаме икономически растеж, стабилен курс на лева към еврото, огромен финансов резерв и най-нисък дълг в ЕС“.  Премиерът се обърна към немските инвеститори и каза, че за по-голяма сигурност на вложеното от тях, България кандидатства за чакалнята на Еврозоната и Банковия съюз.", "date": "2018.06.06", "title": "Премиерът шокиран от десницата: Казват че съм слуга на Путин, а президентът Радев пръв там"}
{"url": "https://www.faktor.bg/bg/articles/novini/svyat/silno-zemetresenie-v-adebraydzhan-useteno-i-v-stolitsata-na-gruziya", "text": "Земетресение с магнитуд 5,3 по Рихтер е регистрирано в Азербайджан малко преди полунощ местно време, съобщава Европейският средиземноморски сеизмологичен център. Според азербайджански източници, първите информации са били за магнитуд от 6.2 по скалата на Рихтер. Трусът е усетен и в съседните Грузия и Армения. Според първите данни, епицентърът е на 12 километра дълбочина. Засега няма информация за жертви и разрушения. Според грузински сеизмолози, в Тбилиси трусът е усетен със сила 3-4 бала по скалата на Рихтер.", "date": "2018.06.06", "title": "Силно земетресение в Адебрайджан, усетено и в столицата на Грузия"}
{"url": "https://www.faktor.bg/bg/articles/novini/svyat/darzhavniyat-departament-stranite-koito-imat-otnosheniya-s-rosatom-da-razoblichavat-nezakonnite-me-duystviya", "text": "Говорителят на Държавния департамент на САЩ Хедър Науерт призова страните, сътрудничещи си с руската държавна корпорация \"Росатом\", да разобличават нейните \"незаконни действия\" \"Литовският доклад за \"Росатом\" показва незаконни действия , прокарване на влияние в опит да бъдат получени проекти в ядрената енергетика и в сферата на държавната инфраструктура. Ние призоваваме всички страни, които имат отношения с \"Росатом\", по аналогичен начин да разкриват нередностите и да не търпят подобно поведение\", написа тя в профила си в Туитър. Припомняме, че на 5 юни парламентът на Литва прие на първо четене изводите от разследване за \"влиянието на бизнес групи върху литовски политици\". От Комитета за национална сигурност и отбрана на Литва съобщават, че руският държавен концерн \"Росатом\" се е намесвал в политическите процеси и е  оказвал влияние на политици, събирайки за тях конфиденциална и компрометираща информация", "date": "2018.06.06", "title": "Държавният департамент: Страните, които имат отношения с \"Росатом\" да разобличават незаконните му действия"}
{"url": "https://www.faktor.bg/bg/articles/novini/svyat/prof-mariyan-gyurovski-ruskoto-vliyanie-v-makedoniya-e-poveche-ot-ochevidno", "text": "\"През последните години, преди идването на власт на реформаторското правителство на Зоран Заев, Македония беше изолирана държава. Сега правителството в Скопие е посветено на реформаторския подход, на европейските ценности и желанието за промяна върна европейския дух в Македония\",  коментир проф. Мариян Гюровски, експерт по национална сигурност в университета \"Св.Кирил и Методий\" в Скопие пред Bloomberg TV Bulgaria. Като най-голям политически успех за страната той посочи преговорите с Гърция за името на Македония. \"Най-големият успех на правителството на Зоран Заев е, че то се посвети да преговоря с официална Атина и според информацията с която разполагаме Македония и Гърция са много по-близо до намирането на решение на спора за името. Надявам се , че до края на юни ще се стигне до постигането на решение между двамата премиери. Ако Македония не получи покана за членство в НАТО на предстоящата среща на върха или до края на 2018 г. има възможност да се повторят политическите кризи и рисковете за сигурността и да се стигне до дестабилизация\", прогнозира Гюровски. Според него руското влияние в Македония е повече от очевидно, има и наличие на агресивни изявления на посланика на Русия в Скопие. \"Също така, не трябва да бъде подценявано влиянието в културен и религиозен план на Турция върху Македония, което може да се превърне в риск през следващите 5-7 години с оглед на модела на управление, който използва турския президент Ердоган не само в собствената му страна , но и в Босна, част от Сърбия и Македония\", каза още експертът. Гюрковски приветства завръщането на България като лидер в Западните Балкани.", "date": "2018.06.06", "title": "Проф. Мариян Гюровски: Руското влияние в Македония е повече от очевидно"}
{"url": "https://www.faktor.bg/bg/articles/novini/svyat/zagadkata-2024-shte-se-varne-li-togava-putin-v-kresloto-na-premiera", "text": "По време на пространното интервю, което Владимр Пути даде на австрийския журналист Армин Волф една от темите, които засяга Волф е намерението за участие във властта на настоящия руски президент след 2024 година, когато не може да се кандидатира за трети пореден път за президент на Руската федерация. Неговият отговор и мотивите му анализира руският вестник ”Московский Комсомолец“ във водеща статия, съобщава \"Фокус\". Конкретният отговор на Владимир Путин на този въпрос е следният: \"Хайде да не отиваме толкова напред. Аз никога не съм нарушавал конституцията на своята страна и не мисля да го правя, Много ще зависи от това как работим ние, когато казвам \"ние\", имам предвид мен и моя екип, какви резултати ще постигнем. Но вие сте прав, аз се занимавам с държавна и административна работа достатъчно дълго (Волф му напомня,че през 2024 той ще е над 70-годишен). Аз за себе си сам трябва да реша какво ще правя, след като приключи текущия ми президентски мандат\". Изданието анализира отговора, като бъдеща несигурност и според автора на статията абсолютната непрозрачност и неопределеност ще бъде политическото оръжие на Путин през следващия мандат. Въпросът за намеренията му след 2024 година е фундаментален за руската политика, но според автора отговор на този въпрос няма да бъде даден в никакъв случай, защото Путин разбира,че би загубил от ясен отговор при всички случаи. Ако каже \"Да\", реакцията ще бъде негативна – не прекалява ли Владимир Владимирович, какво си въобразява, защо си мисли, че Русия не може да съществува без него. Ако отговори \"Не\" ще бъде не по-малка грешка. С отиващите си фигури в политиката никой не се церемони и ако покаже слабост алчните за власт подчинени могат да престанат да го \"обичат\" и да го разкъсат на парчета. Това обяснява уклончивия му отговор, коментира изданието.", "date": "2018.06.06", "title": "Загадката 2024 – ще се върне ли тогава Путин в креслото на премиера"}
{"url": "https://www.faktor.bg/bg/articles/novini/svyat/moskva-mesti-flotiliyata-si-v-azovsko-more-iska-da-si-osiguri-suhopatna-vrazka-s-krim", "text": "През последните две седмици на май Москва тихомълком е преместила пет военноморски кораба от Каспийската флотилия до Азовско море - ход, който руските власти са предприели като стъпка, необходима, за да защитят от украинска атака окупирания от Русия Крим. Но както нарастващото напрежение между Москва и Киев по отношение на корабоплаването през Керченския пролив, така и вида на руските кораби, които бяха прехвърлени в този район, предполагат, че този ход има за цел да даде на Москва нови шансове за офанзивни действия. Най-малкото Киев ще трябва да изразходва допълнителни ресурси, за да се предпази от това увеличено руско военно присъствие в Азовско море. По-сериозната заплаха е, че Москва може да се възползва от този допълнителен военен ресурс, за да се опита да откъсне и друга част от украинската територия, включително и да си осигури сухопътна ивица към Крим. Последният ход на Кремъл не само е възможност за руски военни действия около Азовско море, но разширява значително техния периметър. Два аспекта на този ход правят подобно разположение на руските кораби там особено заплашително. От една страна, преди две години подкрепената от Москва Донецка народна република (ДПП) поиска от Русия да изпрати кораби до Азовско море, за да допълни собствените си военноморски сили, с цел да овладее по-голяма част от украинското крайбрежие,  но по това време тези нейни амбиции бяха  отхвърлени. Нещо очевидно се е променило, за да бъде сменен курсът на Кремъл сега. От друга страна, отбранителните нужди на Русия в района вече са сериозно задоволени от страна на местните сили на Федералната служба за сигурност (FSB) и руската национална гвардия. Така че въпросът е защо тези допълнителни пет военни кораба са необходими точно сега на Русия в Азовско море. Ясно е, че Москва се надява, че тази демонстрация на  сила ще стресне Украйна и ще й покаже, че ако нейни военни части се придвижат по-навътре в окупираната от Русия територия по сушата, Москва може да се противопостави посредством атака от морето. Украински офицери като вицеадмирал Игор Вороненко отдавна предупреждават за тази възможна заплаха и призовават като отговор да бъде изградена сериозна крайбрежна отбрана на Украйна. Но корабите, които трябваше да бъдат неразделна част от тази защита, са все още в Одеса, макар че някои от най-леките могат бързо да бъдат преместени на Азовското крайбрежен или с влак, или с големи ремаркета на превозни средства, които са на разположение на украинската армия. Ако това е по-невинното обяснение за това, което прави Москва в Азовско море, то има и още по-мрачен сценарий: руснаците може да планират мащабна атака и  да се опитат да осигурят сухоземен мост между руската контролирана територия и окупирания от Русия Крим. И може би Кремъл обмисля да го направите много скоро. В края на краищата Владимир Путин нахлу в Украйна и присъедини Крим след Зимната олимпиада в Сочи 2014. Това е напълно възможно - всъщност, някои руски анализатори го предричат - че ще започне нова атака срещу Украйна след Световното първенство по футбол, което се открива по-късно този месец. Ако е така, новата руска флотилия в Азовско море вероятно ще има ключово място в едно такова усилие.", "date": "2018.06.06", "title": "Москва мести флотилията си в Азовско море, иска да си осигури сухопътна връзка с Крим?"}
{"url": "https://www.faktor.bg/bg/articles/novini/balgariya/kabinetat-ima-tsyalostno-reshenie-za-bdzh-nyama-da-se-nalozhi-da-se-otpuskat-milioni-levove-pomosht-za-zheleznitsite", "text": "Намерено е цялостно решение за БДЖ и така няма да се наложи да се отпускат милиони левове помощ за железниците, стана ясно на днешното заседание на Министерския съвет. Така деветата точка в днешния дневен ред за заседанието на кабинета, която предвиждаше именно това, отпадна. Според планираната мярка финансово затруднената компания трябваше да получи възмездна помощ от 120 млн. лв. Решението за БДЖ се състои в това да се изплати цялото задължение по облигационния заем и да се договорят отстъпки от кредиторите. Става дума за 103 млн. лв. Най-вероятно ще бъде одобрен и търгът за 42 нови мотриси за подвижния състав на железниците, съобщи финансовият министър Владислав Горанов. Той обаче ще настоява решението за търга да бъде взето от правителството в един ден с решението за концесията на летище София. Концесията за летището ще бъде факт до 2 – 3 седмици, посочи Горанов.", "date": "2018.06.06", "title": "Кабинетът: Има цялостно решение за БДЖ, няма да се наложи да се отпускат милиони левове помощ за железниците"}
{"url": "https://www.faktor.bg/bg/articles/novini/svyat/moshten-vzriv-v-zarnen-siloz-v-strasburg-11-sa-raneni", "text": "Взрив е избухнал в силоз на селскостопанска компания край Страсбург, съобщи WLNS. Най-малко 11 души са ранени. Няма повече информация до момента, взривът е избухнал около 9.30 местно време. 70 пожарникари са на мястото и се опитват да овладеят пожара. Очаквайте още информация", "date": "2018.06.06", "title": "Мощен взрив в зърнен силоз в Страсбург, 11 са ранени"}
{"url": "https://www.faktor.bg/bg/articles/novini/balgariya/rabotnik-zagina-na-stroitelen-obekt", "text": "57-годишен мъж е загинал след инцидент на строителен обект, съобщиха от ОДМВР - Кърджали. Екип на Центъра за спешна помощ констатирал смъртта на 57-годишния работник. Полицейски служители са запазили мястото на произшествието до идването на следовател, където са извършени процесуални действия.", "date": "2018.06.06", "title": "Работник загина на строителен обект"}
{"url": "https://www.faktor.bg/bg/articles/novini/svyat/palestintsi-palyat-pozhari-v-izrael-s-hvarchila", "text": "Палестинците от Ивицата Газа отправят ново предизвикателство към Израел. Те пускат хвърчила със запалителни смеси, които предизвикват пожари и унищожават големи земеделски площи. Новата тактика представлява изключително евтино оръжие срещу бойната мощ на Израел. Досега с новото оръжие са унищожени повече от 900 хектара обработваема земя и природни резервати. Използването на запалителните хвърчила се засилва покрай ескалацията на напрежение на границата с Ивицата Газа. 120 палестинци бяха убити по време на масовите протести от 30 март насам.", "date": "2018.06.06", "title": "Палестинци палят пожари в Израел с хвърчила"}
{"url": "https://www.faktor.bg/bg/articles/novini/svyat/makron-razgovorite-s-tramp-sa-kato-nadenitsite", "text": "Френският президент отказа да коментира твърденията за тежък телефонен разговор с Доналд Тръмп за наложените от Съединените щати на Европейския съюз мита.  \"Както е казал Бисмарк, ако обясним на хората как се правят наденици, много сигурно е те да не продължат да ги ядат. Държа хората да видят поднесеното ястие, но не съм убеден, че коментарите от кухнята способстват за доброто поднасяне на блюдото или подходящото му консумиране. Тук в Париж не сме свикнали да коментираме дали ястието е горещо, студено или пък ужасно. Просто продължаваме напред. На предстоящата среща на Г-7 ще проведа честен и полезен разговор с президента Тръмп\", заяви Макрон в отговор на въпрос дали наистина телефонният разговор с Тръмп е бил \"ужасен\", както твърди CNN. \"Изключено е да коментирам. Никога не съм разказвал какво става в кулисите\", заяви френският президент и се позова на прочутото изказване на Бисмарк за производството на кренвирши, предаде Франс прес. \"Никога не съм разказвал какво става в кулисите\", заяви Макрон. Стана ясно, обаче, че в четвъртък вечерта Макрон се е обадил на Тръмп да му каже, че решението на американския президент да наложи на Европа мита върху стоманата и алуминия е незаконно и погрешно и че ЕС ще отвърне на удара. Според източник на CNN, \"разговорът преминал ужасно, защото Макрон мислеше, че може да говори откровено предвид отношенията им, но Тръмп не понася да бъде критикуван\". Френският президент категорично отказа да потвърди това твърдение.", "date": "2018.06.06", "title": "Макрон: Разговорите с Тръмп са като надениците"}
{"url": "https://www.faktor.bg/bg/articles/novini/svyat/sled-poseshtenieto-na-putin-avstriya-zayavi-che-podkrepya-sanktsiite-na-es-sreshtu-rusiya", "text": "\"Австрия ще подкрепи позицията на ЕС за санкциите срещу Русия\", заяви канцлерът Себастиан Курц на пресконференция след срещата с Владимир Путин, съобщава \"Интерфакс\". \"От 1 юли ние ще председателстваме Съвета на ЕС и от само себе си се разбира - ще подкрепяме санкциите\", каза Курц, който изрази надежда, че отношенията между ЕС и Русия ще се подобрят мрез по-активен диалог. Австрийският канцлер заяви, че очаква прогрес в ситуацията в юго-източна Украйна и изпълнение на Минските споразумения. Reuters отбелязва, че посещението в Австрия е \"рядко и символично посещение на Путин на Запад\" и припомня, че последната официална визита на руския президент в Заопадна Европа е била миналата година - през юли той посети Финландия.", "date": "2018.06.06", "title": "След посещението на Путин Австрия заяви, че подкрепя санкциите на ЕС срещу Русия"}
{"url": "https://www.faktor.bg/bg/articles/novini/balgariya/deputat-ot-gerb-tryabva-da-namerim-investitor-koyto-da-postroi-aets-belene-za-svoya-smetka", "text": "\"Трябва да намерим инвеститор, който да построи АЕЦ \"Белене\" за своя сметка\". Това заяви за NOVA депутатът от ГЕРБ и член на енергийната комисия в парламента Александър Ненков непосредствено преди дебата в парламента относно проекта, който беше спрян през 2012-а година.  \"Докато колегите от БСП са включили в решението си тотална отмяна на мораториума, то в решението на ГЕРБ се дава мандат на енергийния министър и на правителството да преговарят при определени ясни условия - да се намери частен инвеститор, който е готов с наличното оборудване, което ние вече сме платили, да довърши проекта за своя сметка и да понесе целия риск\", поясни Ненков.  \"Решението на колегите (от ГЕРБ – бел.ред.) ми звучи по следния начин – абсолютно за всичко от тук нататък отговаря министърът на енергетиката. Само преди 2-3 месеца бяхме свидетели на казуса \"Има министър на енергетиката-няма министър на енергетиката\". Искаме малко по-институционално да се подходи\", категоричен бе Атанас Костадинов от БСП.  \"Ако свалим целия мораториум, както е в решението на БСП, това ще означава, че дори да няма инвеститор, държавата ще е принудена да осъществи проекта\", контрира Ненков.  Според Костадинов обаче мораториумът трябва да отпадне, защото трябва да се даде ясен знак, че държавата иска този проект да има реален живот: \"Сега сме абсолютно задължени да поставим нещата на реална основа. Трябва да се отвори врата\". \"До момента цялата история на този проект е еманация на влияние от политически решения, политическа ситуация. Идва време, когато политическата класа трябва да поиска прошка и извинение за това, че си играе с този проект\", смята той.  Междувременно, пред Народното събрание в сряда се провежда протест, организиран от новата дясна формация „Демократична България”.  \"ГЕРБ и БСП единодушно ще рестартират проекта. Което е огромна опасност за България - екологична, сеизмична и финансова\", заяви Мартин Димитров, организатор на демонстрацията.  \"България няма нужда от \"Белене\" като производство на ток. Кой строи ядрена централа в сеизмично опасна зона?\", попита той, като допълни: \"Смятам, че \"Белене\" няма да бъде построена, но има опасност да се похарчат още милиарди\". ", "date": "2018.06.06", "title": "Депутат от ГЕРБ: Трябва да намерим инвеститор, който да построи АЕЦ \"Белене\" за своя сметка"}
{"url": "https://www.faktor.bg/bg/articles/bsp-pak-go-udari-na-populizam-iska-izslushvane-na-vatreshniya-ministar-za-ubiystvoto-na-pelov", "text": "ПГ на „БСП за България“ поиска изслушване на вътрешния министър Валентин Радев престрелката в Ботевград. Това каза народният представител от ПГ на „БСП за България“ Иван Иванов от парламентарната трибуна, предаде „Фокус“.  „Със съжаление искам да заявя пред народните представител, че беззаконието в държавата взе връх. Станахме свидетели на поредната саморазправа в резултат на бездействието на МВР“, коментира депутатът. \"Разстрел, след разстрел, накрая полицията мълчи“, каза Иванов.  Сигналът за стрелбата в Ботевград е подаден полицията малко след 23 час на 5 юни. Според официалната, до момента, информация, на място е бил убит един мъж, а друг, с прострелни рани е откаран в \"Пирогов\". По-късно стана ясно, че са били открити три оръжия, но според първоначалните изявления на Христо Терзийски, участниците в престрелката са били двама. Това са били именно Владимир Пелов и Марио Панчев с прякор Големия.    Полицията тръгна по горещи следи, че Владимир Пелов се укрива в Ботевград още на 2-ри юни. Тогава маскирани полицаи заградиха и атакуваха изоставена сграда на болница по сигнал, че Пелов се намира там, но той така и не бе открит.  Владимир Пелов избяга от затвора заедно с друг бандит - Радослав Колев на 3 април. Измъкването им е буквално като на кино. Двамата се снабдяват с оръжие, след което успяват да стигнат до мястото за получаване на колети и да избягат.  На 17 май става ясно, че Владимир Пелов е написал  писмо до президента, омбудсмана и няколко национални медии. В осем страници той описва мотивите си да избяга от затвора. Твърди, че е осъден несправедливо, получил е тежко наказание, което е равносилно на смъртна присъда и това го е предизвикало да избяга. Разследващите, обаче, са убедени във вината му.", "date": "2018.06.06", "title": "БСП пак го удари на популизъм: Иска изслушване на вътрешния министър за убийството на Пелов"}
{"url": "https://www.faktor.bg/bg/articles/novini/svyat/putin-siguren-che-sanktsiite-postepenno-shte-padnat", "text": "Президентът на Русия Владимир Путин заяви, че санкциите ще бъдат постепенно свалени и отношенията със Запада ще бъдат нормализирани. \"Изхождам от това, че в края на краищата здравият смисъл щевъзтържествува, че всички ограничения, вреди за световната икономика ще бъдат постепенно свалени\", заявил Путин в интервю за държавната медиакорпорация на Китай. По думите му, дори тези, които \"са на каишка\" на САЩ, страдат от санкциите. \"Всичко говори за това, че \"тези средства (санкциите) не са универсални и рано или късно ще стане о, че те вредят на всички, включително и н инициаторите им\", смята Путин.", "date": "2018.06.06", "title": "Путин сигурен, че санкциите постепенно ще паднат"}
{"url": "https://www.faktor.bg/bg/articles/smyah-razsledvashtite-ne-otkrili-pelov-zashtoto-bil-s-promenena-vanshnost", "text": "Категорично убитият снощи в Ботевград е избягалият затворник Владимир Пелов, съобщи на брифинг административният ръководител Софийска окръжна прокуратура Наталия Николова, предаде репортер на Novini.bg. Убийството е станало на оживено място, в центъра на Ботевград. В момента на стрелбата не са минавали хора. Самоличността на Пелов е установена след снемане на пръстови отпечатъци. Той е прострелян с три куршума. Единият е бил в лицето в основата под мустака му, а другите два са били в десния крак. Външният вид на Пелов е бил изцяло променен. На местопроизшествието тази нощ той е бил със суитчър, с качулка на главата и с шапка над нея. Пелов е бил и с брада. Заради сменената визия дори и брат му не е успял да го разпознае. Другият участник в стрелбата и убиец на Пелов - Марио Панчев е бил прострелян с два куршума. Той е в изключително тежко състояние в „Пирогов“. Според разследващите причина за стрелбата са неуредени финансови взаимоотношения. Пелов и Големия са имали общ бизнес. От Прокуратурата отрекоха категорично жена да е причина за инцидента. По случая е образувано досъдебно производство. Продължават следствените действия.", "date": "2018.06.06", "title": "Смях: Разследващите не открили Пелов, защото бил с \"променена външност\" - пуснал брада"}
{"url": "https://www.faktor.bg/bg/articles/dps-kreshti-ostavka-v-parlamenta-dali-im-po-malko-vreme-da-prikazvat-ot-tribunata", "text": "Депутати от ДПС скандираха \"оставка\" в пленарна зала, защото председателят на парламента Цвета Караянчева отне думата на председателя на Движението за права и свободи Мустафа Карадайъ поради изтичане на времето. В крайна сметка Караянчева върна думата на Карадайъ, за да си довърши декларацията и залата се успокои. След края на декларацията председателят на Народното събрание посочи, че когато се чете декларация, винаги се надвишават 10 минути. Ще помоля председателите на парламентарните групи, когато съставят декларации, да се вместват в 10-те минути, каза Караянчева. Решението на Общинския съвет в Стара Загора за преименуването на 800 местности е тест за българската демокрация и толерантност, каза Карадайъ по-рано в декларация от името на ПГ на ДПС. ГЕРБ доказаха, че не уважават силата на изграденото и не оценяват българския етнически модел. Ясно е, че е лесно да бъдат провокирани и други съветници да приемат реципрочни контрадействия. Нашият апел към вторите е - недейте. Недейте да отговаряте на чуждата провокация за разделение и противопоставяне. По този начин рискувате бъдещето на моята, на вашата, на нашата родина\", каза Карадайъ. ДПС призова отговорните институции да предприемат незабавни действия, а всички държавни органи и институции да осъдят всеки подобен акт, който създава предпоставка за напрежение. Призоваваме свободните и активни граждани в защита на демокрацията, посочи Карадайъ, като посочи, че по ирония на съдбата 2018 г. е година на културното наследство.", "date": "2018.06.06", "title": "ДПС крещи \"оставка\" в парламента - дали им по-малко време да приказват от трибуната"}
{"url": "https://www.faktor.bg/bg/articles/novini/svyat/75-sa-zhertvite-na-vulkana-fuego-blizo-200-sa-v-neizvestnost", "text": "Националният институт по съдебна медицина на Гватемала съобщи, че броят на загиналите в неделното изригване на вулкана Фуего се е увеличил до 75 души, предаде Асошиейтед прес. Институтът уточни, че само 23 от намерените тела са идентифицирани до момента. Изключително високите температури на отделените вулканични вещества, които засипаха някои селища, налагат използване на проби ДНК или други методи за идентификация на жертвите. В неизвестност са 192 души, съобщи представител на ведомството за борба с природни бедствия, цитиран от Франс прес. При изригването има 46 ранени, а 3271 души са евакуирани. Освен това 2625 души са пренастанени. Бедствието е засегнало общо 1,7 милион местни жители.", "date": "2018.06.06", "title": "75 са жертвите на вулкана Фуего, близо 200 са в неизвестност"}
{"url": "https://www.faktor.bg/bg/articles/sakskoburggotski-prizova-za-restart-na-otnosheniyata-s-rusiya", "text": "За рестарт на отношенията с Русия се обяви бившият премиер Симеон Сакскобургготски пред Нова телевизия.  Той приветства скорошните държавни совалки в Москва и Сочи и напомни, че една страна не трябва да робува на предразсъдъци от миналото, а да мисли за интересите си в бъдеще.   „Няма нужда да се преоткрива топлата вода, ами да гледаме географията. Да знаем къде стоим и въобще да сме реалисти и да следваме нашите интереси, а не да се водим от емоции, моди”, на мнение е Сакскобургготски.   По думите му не трябва да се делим и темите за русофили и русофоби трябва да се забавят, ако искаме да вървим напред.", "date": "2018.06.06", "title": "Сакскобургготски призова за рестарт на отношенията с Русия"}
{"url": "https://www.faktor.bg/bg/articles/novini/balgariya/utre-nov-protest-pred-parlamenta-zaradi-restarta-na-belene", "text": "Утре от 8,30 часа отново продължава пред Народното събрание протестът срещу рестартирането на АЕЦ ”Белене”. Той бе организиран днес от „Демократична България”, тъй като се очакваше  в сряда депутатите да свалят мораториума за строителството на централата. Лидерът на ДСБ Атанас Атанасов обяви, че са получили информация, че дневният ред на обсъжданите в парламента теми е променен и утре бъдещето на „Белене” ще бъде първа точка в работата на народните представители. Днес протестиращите отправиха към управляващите три основни искания: да се изостави категорично идеята за строеж на нова АЕЦ, съществуващата сега площадка да се превърне в икономическа зона, да бъде потърсена наказателна отговорност от виновниците за поръчаното оборудване, което да се продаде или да се използва в АЕЦ „Козлодуй”. Атанас Атанасов посочи, че \"Белене\" е икономически неизгоден, екологично и сеизмично опасен. Събралите се на протеста билизо 500 граждани скандираха „Оставка”.", "date": "2018.06.06", "title": "Утре нов протест пред парламента, заради рестарта на „Белене”"}
{"url": "https://www.faktor.bg/bg/articles/novoto-italiansko-pravitelstvo-poluchi-odobrenieto-na-senata", "text": "Новото италианско правителство получи вот на доверие в Сената. Това беше първото изпитание за популистката коалиция, съставена от партия „Лига” и Движение „5 звезди”. „Против” правителството на Джузепе Конте гласуваха десноцентристката партия на Силвио Берлускони „Форца Италия” и лявоцентристката „Демократическа партия”. За днес е насрочен вот на доверие и в Долната камара на италианския парламент.", "date": "2018.06.06", "title": "Новото италианско правителство получи одобрението на Сената"}
{"url": "https://www.faktor.bg/bg/articles/novini/svyat/sluzhitelkata-koyato-se-podigra-s-bolestta-na-dzhon-makkeyn-veche-ne-raboti-za-tramp", "text": "Кели Садлър, служителката на Белия дом, която предизвика остри реакции с неуважително изказване към тежко болния сенатор републиканец Джон Маккейн, вече на работи в екипа на президента Доналд Тръмп, съобщи заместник-говорителят на Белия дом Радж Шах, цитиран от Франс прес и ДПА. \"Кели Садлър вече не работи в Изпълнителното бюро на президента\", съобщи лаконично Шах, без да посочи дали Садлър е уволнена или е подала оставка. Във вътрешноведомствено обсъждане на кандидатурата на Джина Хаспъл за директор на ЦРУ през май Садлър направи нетактична забележка по адрес на болния от тумор на мозъка Маккейн. Тя заяви, че противопоставянето на Маккейн на номинацията на Хаспъл и призива му към колегите му сенатори да не я утвърждават на поста нямат значение, тъй като \"той и без това умира\". По онова време дъщерята на Маккейн Меган заяви по телевизия ABC, че не проумява как Садлър още е на държавна длъжност. Запитана на няколко пъти по този въпрос, говорителката на Белия дом Сара Сандърс отказваше да се извини от името на изпълнителната власт или да обсъжда пряко темата, като заявяваше, че не коментира изказвания на вътрешноведомствено заседание. Садлър се е извинила на семейството на Маккейн в личен разговор, но дъщерята на Маккейн поиска публично извинение, отбелязва Асошиейтед прес. Миналата година на 81-годишния Джон Маккейн бе поставена диагноза глиобластома, агресивна форма на рак на мозъка. Маккейн е уважаван както от републиканците, така и от демократите. Той е герой от войната във Виетнам, където е бил военнопленник повече от пет години и е бил изтезаван по време на пленничеството си. Маккейн често е критикувал Тръмп, припомня Ройтерс. През 2015 г. Тръмп се изказа пренебрежително за военната служба на бившия военноморски летец, като заяви на среща с религиозни консерватори: \"Той не е герой от войната. Беше герой от войната, защото го заловиха. Аз харесвам хората, които не са били заловени\".", "date": "2018.06.06", "title": "Служителката, която се подигра с болестта на Джон Маккейн, вече не работи за Тръмп"}
{"url": "https://www.faktor.bg/bg/articles/novini/balgariya/pravitelstvoto-otpuska-pari-za-bdzh", "text": "Правителството ще одобри отпускането на 20 милиона лева заем за БДЖ. Причината - просрочени задължения на холдинга, заради които съдия-изпълнител обяви в събота сутринта сградата на железниците за продан. Сградата - паметник на културата в центъра на София е наполовина собственост на БДЖ, наполовина на \"Железопътна инфраструктура\". Към днешна дата задълженията на холдинга достигат 370 милиона лева. 103 от тях са просрочени. Сметките на БДЖ \"Пътнически превози\" вече са запорирани.", "date": "2018.06.06", "title": "Правителството отпуска пари за БДЖ"}
{"url": "https://www.faktor.bg/bg/articles/ombudsmanat-obsazhda-s-roditeli-zakonoproektat-za-lichnata-pomosht", "text": "Омбудсманът Мая Манолова обсъжда с родители на деца с увреждания законопроект за личната помощ. Родителите протестират от миналата седмица пред Народното събрание срещу липсата на адекватна подкрепа за хората с тежки увреждания.", "date": "2018.06.06", "title": "Омбудсманът обсъжда с родители законопроектът за личната помощ"}
{"url": "https://www.faktor.bg/bg/articles/novini/svyat/ukrayna-prizova-grazhdanite-si-da-ne-poseshtavat-mondial-2018-v-rusiya", "text": "Украйна призова гражданите си да не посещават Мондиал 2018 в Русия, предупреждавайки за риск от необосновани арести и агресия, предаде Франс прес. Призивът бе отправен, след като в понеделник съдът в Москва осъди на 12 години затвор украинския журналист Роман Сушченко за шпионаж. Сушченко е един от около 70-те украинци, задържани от руските власти по причини, смятани от Киев и правозащитници за политически. В свое изявление украинското министерство на външните работи \"препоръчва настойчиво на украинските граждани да се въздържат от пътуване в Русия за Световното първенство по футбол\". В изявлението се посочва още, че руските сили за сигурност арестуват, обвиняват в шпионаж и тероризъм и извършват и други провокации срещу украинците. \"С всяко проявление на украинския си произход рискувате да предизвикате агресия от страна на руските запалянковци, повечето от които не крият враждебността си към Украйна\", отбелязва министерството. В Украйна от четири години правителствените сили са в конфликт с проруски сепаратисти, в който са убити над 10 000 души. Киев и Западът обвиняват Русия, че поддържа военно бунтовниците. Москва отрича това да е истина, отбелязва БТА.", "date": "2018.06.06", "title": "Украйна призова гражданите си да не посещават Мондиал 2018 в Русия"}
{"url": "https://www.faktor.bg/bg/articles/novini/balgariya/i-dnes-ot-10-do-18-chasa-spirat-dvizhenieto-po-am-lyulin", "text": "Днес от 10.00 часа до 18.00 часа ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км, съобщиха от пресцентъра на Агенция \"Пътна инфраструктура\".   За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино.  Камионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място.  Първото спиране е от 10.00 часа до 12.00 часа. Движението на тежкотоварния трафик ще бъде пуснато за един час от 12.00 часа до 13.00 часа.  След това преминаването на МПС над 12 т отново ще бъде спряно за два часа.", "date": "2018.06.06", "title": "И днес от 10 до 18 часа спират движението по АМ \"Люлин\""}
{"url": "https://www.faktor.bg/bg/articles/kmetat-na-botevgrad-se-vayka-ne-dopuskah-che-pelov-se-razhozhda-pod-nosa-mi", "text": "Кметът на Ботевград Иван Гавалюгов заяви пред Нова телевизия, че е изумен от факта, че затворникът Владимир Пелов е решил да се укрие в родния си град.  Той разбрал от медиите за полицейската акция преди дни в града за издирване на Пелов.   „Когато разбрах, че се е случил този инцидент останах изключително изумен, че е възможно човек, който се издирва под дърво и камък да се укрива в родния си град“, каза той.    „Очакванията на всички се, че човек, който се издирва, няма да се върне в родния си град“, добави той.    По думите на Гавалюгов, в града е известно, че Пелов и простреляния Марио Панчев са били близки приятели. „Говорят едва ли не, че му е някакъв модел за подражание. Говори се из града, че Марио е доста близък, приятел, последовател на Владимир Пелов“, посочи той. Затова новината за стрелбата е още по-шокираща.     „Изненадах се, защото знам, че са в добри отношения“, добави кметът.   За Марио Панчев той каза: „Спортуваше момчето будно, но наистина нямам информация за някакви легални доходи. Основно съм чувал за лихварство. В Ботевград лихварството е най-силно разпространено като сив бизнес. И проституция и наркоразпространение“.   Разпространяват се слухове, че Панчев е бил информатор на полицията.  Владимир Пелов убит като в уестърн, опитал да стреля, но сутеньорът Марио го изпреварил (ОБЗОР) „Преди повече от 25 години отново Марио Панчев беше прострелян при неволно боравене с оръжие в апартамент на Владо Пелов“, спомни си Гавалюгов.      Инцидентът се е случил зад сградата на музея. Той е с видеонаблюдение, има поне 4 камери. Кметът изрази надежда, че те може да се заснели, ако не самата престрелка между Пелов и Панчев, то поне тяхното придвижване до мястото.   На въпрос дали местните хора са живели в страх след бягството на Пелов от Централния софийски затвор кметът отговори: „Нямам усещането, че хората са живели в страх. По-скоро беше доста коментирана тема. Считам, че повечето от хората не са допускали, че Владимир Пелов може да се навърта именно в Ботевград“.", "date": "2018.06.06", "title": "Кметът на Ботевград се вайка: Не допусках, че Пелов се разхожда под носа ми"}
{"url": "https://www.faktor.bg/bg/articles/sabraha-se-pokaniha-putin-v-severna-koreya", "text": "Пхенян е поканил Владимир Путин да посети Северна Корея. Това е заявил бившият депутат от японския парламент Мунео Сузуки, който е въвлечен в японско-руските отношения. Това предаде японската агенция Kyodo. Той е пояснил, че поканата е отправена по време на визитата на външния министър на Руската федерация Сергей Лавров в Пхенян на 31 май.  Лавров от своя страна е отправил покана към севернокорейския лидер да посети Русия.  .", "date": "2018.06.06", "title": "Събраха се! Поканиха Путин в Северна Корея"}
{"url": "https://www.faktor.bg/bg/articles/novini/balgariya/r-kanev-aets-belene-e-mnogo-star-vododel-v-balgarskata-politika", "text": "\"В случая с АЕЦ \"Белене\" в никакъв случай няма място за русофили и русофоби. Тук има място националният ни интерес. Провалихме газопровода \"Южен поток\" и сега ще се борим да си купуваме руски газ от Турция. Така че в случая трябва да поставим националния интерес на масата. Не мисля, че Турция има голяма любов към Русия, което не им пречи да строят четири реактора\", заяви пред БНТ председателят на АБВ Румен Петков. \"Меркел казва, че \"Северен поток\" за Германия е икономика. А за нас пряката доставка на газ какво е, не е ли икономика? Днес и утре България трябва да се пребори се за себе си, ако иска да се развива\", каза още Румен Петков по повод предстоящото гласуване в НС за сваляне на мораториума върху строежа на АЕЦ \"Белене\". \"АЕЦ-\"Белене\" е много стар вододел в българската политика. ГЕРБ обаче спечели много десни гласове, като беше на идентична с нашата позиция. Затова очаквам групата на ГЕРБ да гласува категорично против рестарта на АЕЦ \"Белене\"\", каза Радан Кънев от \"Демократична България\", който припомни, че \"Южен поток\" беше спрян от Владимир Путин, а не провален от България. \"Той просто не отговаряше на европейското законодателство\", каза Кънев.  Румен Петков коментира, че \"Турски поток\" е факт, а по думите му Радан Кънев е говорел дълго против този проект.  \"Няма такова нещо като чисто частна АЕЦ, за която данъкоплатците не поемат никакви рискови. Това е несериозна утопия в стил Гинка Върбакова. Единственият начин за строителството на АЕЦ \"Белене\" е задълъжняване на данъкоплатците. Правителството вече говори за междудържавен заем с Русия\", каза още Радан Кънев.", "date": "2018.06.06", "title": "Р. Кънев: АЕЦ-\"Белене\" е много стар вододел в българската политика"}
{"url": "https://www.faktor.bg/bg/articles/novini/balgariya/valeri-simeonov-ako-v-slanchev-bryag-se-izvie-tornado-indigo-shte-ni-se-vidi-kato-prikazka", "text": "\"Шумът е много стар проблем, той е в основата на много битови и етнически скандали. Трябва да регулираме шума, за да направим обстановката, в която живеем, малко по-нормална. Затова направих проверка в Слънчев бряг в първия ден на сезона – това беше чисто профилактична обиколка. В определени заведения имаше пияни чужденци, които къде пееха, къде викаха по микрофона, а след като си тръгнахме се установи една приятна обстановка – чуваха се само птички, щурчета и т.н.\", коментира пред БНТ заместник министър-председателят по икономическата и демографската политика Валери Симеонов. Той подчерта, че в курортния комплекс Слънчев бряг има заведения, които са незаконни и трябва да бъдат съборени.  \"Незаконните постройки в Слънчев бряг са от възхода на ВИС – проверил съм ги, те са на Радо Слънцето, на жената на Таки и т.н. Става въпрос за заведения, които са изградени напук на законите, напук на всички изисквания. Това са едни бетонови конструкции, стъпили на пясъка. Те нямат основа – ако се извие торнадо като в Куманово, какво правим тогава - ще се разхвърчат метални греди, \"Индиго\" ще ни се види като приказка\", прогнозира вицепремиерът. \"По закон тези заведения могат да бъдат само за бързо обслужване, от типа снек бар, а им е издадено разрешително от Министерството на туризма за нощни барове\", добави той като се усъмни дали министърът на туризма Николина Ангелкова не е била подведена да подпише разрешителните. \"Затова ще внеса сигнал в прокуратурата, да бъде направена пълна проверка\", съобщи вицперемиерът. \"Подадох искане до ДНСК тези обекти да бъдат премахнати. Отговориха ми, че те трябва да бъдат разрушени от община Несебър, но те нямат нито потенциала, нито куража да се изправят срещу тези групировки\", заяви Симеонов. \"Събарянето на тези обекти може да стане за дни. Това са незаконни обекти – молове, НДК-та на плажа. В Закона за устройство на територията има много добре разписана процедура, просто трябва да се спази\", каза още Валери Симеонов.", "date": "2018.06.06", "title": "Валери Симеонов: Ако в Слънчев бряг се извие торнадо, \"Индиго\" ще ни се види като приказка"}
{"url": "https://www.faktor.bg/bg/articles/novini/balgariya/g-parvanov-tvarde-veroyatno-e-da-ima-traba-prez-balgariya-putin-iska-da-dade-gaz-na-vuchich-v-sarbiya-i-na-orban-v-ungariya", "text": "\"Удовлетворен съм, че се връща интересът ни към големите енергийни проекти. Това означава, че има хляб в тях. Проектите бяха забравени по време на \"Тройната коалиция\". Случващото се днес е добра новина\", коментира пред бТВ бившият президент Георги Първанов визитата на премиера Бойко Борисов в Москва. \"Аз съм категоричен, че по политически и геостратегически причини бяха спрени едно време тези проекти. Няма да отрека, дочувал съм, че за обществените поръчки на \"Южен поток\" е имало проблеми, може би и за \"Белене\" е било така, но да ги изкарат и всички да ги видим\", каза още той. \"Сега чакаме разрешение на Ердоган да вземем една тръба и \"Турски поток\" да мине през България. Твърде вероятно е да има тръба през България, защото Владимир Путин иска да даде газ на Вучич в Сърбия и на Орбан в Унгария. Но трябва да ни е ясно - това е транзитна газ, и трябва да се борим една част да остане за нас и да се откажем от хъба за момента\", смята Първанов.", "date": "2018.06.06", "title": "Г. Първанов: Твърде вероятно е да има тръба през България, Путин иска да даде газ на Вучич в Сърбия и на Орбан в Унгария"}
{"url": "https://www.faktor.bg/bg/articles/novini/svyat/v-gartsiya-otnovo-izlizat-na-protest-za-imeto-na-makedoniya", "text": "В Гърция днес ще се проведат демонстрации заради преговорите между Атина и Скопие за името на Република Македония. Планирани са 13 паралелни демонстрации в различни градове. Протест ще има и в Пела - родното място на Александър Велики. Организаторите призовават всяко споразумение да бъде подложено на референдум. Настояват думата \"Македония\" да не бъде включвана в името на страната под каквато и да било форма. Това искане изключва вариантите, за които се твърди, че в момента Атина и Скопие преговарят - Нова Македония или Северна Македония.", "date": "2018.06.06", "title": "В Гърция отново излизат на протест за името на Македония"}
{"url": "https://www.faktor.bg/bg/articles/protest-pred-parlamenta-sreshtu-aets-belene", "text": "Протест пред парламента срещу АЕЦ „Белене”. Събитието е по инициатива на новата дясна формация „Демократична България”.  Тази седмица парламентът ще гледа проекторешение за рестарта на проекта за строежа на „Белене”.", "date": "2018.06.06", "title": "Протест пред парламента срещу АЕЦ „Белене”."}
{"url": "https://www.faktor.bg/bg/articles/novini/balgariya/sryada-zapochva-sas-slantse-posle-valezhi-i-gramotevichni-buri", "text": "Преди обяд над по-голямата част от страната ще бъде предимно слънчево. Около и след обяд отново ще се развива купесто-дъждовна облачност и на много места, главно в югозападната половина от страната ще има краткотрайни, временно интензивни валежи и гръмотевични бури. Остават условията за градушки. Преобладаващите максимални температури ще бъдат между 28 и 33 градуса. Над Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на повече места, главно по южното крайбрежие, ще превали и прегърми. Максимални температури на въздуха 25-28 градуса. Температурата на морската вода е 21-23 градуса. Вълнението на морето ще бъде 1-2 бала. Над планините преди обяд ще има и слънчеви часове, но около и след обяд ще се развива купесто-дъждовна облачност. На много места ще има краткотрайни, временно интензивни валежи и гръмотевични бури. Максимална температура на височина 1200 метра около 20 градуса, на 2000 метра - около 13 градуса, съобщават от НИМХ - БАН.", "date": "2018.06.06", "title": "Сряда започва със слънце, после валежи и гръмотевични бури"}
