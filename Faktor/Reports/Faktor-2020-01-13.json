{"url": "https://faktor.bg/bg/articles/hristo-grozev-2014-2015-g-balgariya-e-bila-chesto-poseshtavana-ot-ruski-shpioni-sled-tova-imame-zatishie", "text": "Действали ли са на територията на България руски шпиони и каква е връзката между отравянията на Сергей Скрипал и Емилиян Гебрев. Темата коментира тази сутрин пред ЕВроком журналистът Христо Грозев. „Ние идентифицирахме една група в руското ГРУ, която се занимава с дестабилизиращи дейности, които очевидно включват и убийства. За първи път се сблъскахме с тази група през 2016 г. Тогава в Черногорието имаше нещо като опит за държавен преврат. Тогава за първи път идентифицирахме част от тази група – стана ясно, че това са около 30 души, които пътуват с фалшиви паспорти. Оказа се, че тези хора са присъствали в Англия, когато е бил отровен Скрипал, и в България“, обясни журналистът. „Това са лица, които живеят два паралелни живота. Групата, която открихме, е създадена 2009 г. Едва 2014 г. тези хора се осмеляват да пътуват и в Западна Европа. Тяхната структура е доста сбита. Имат един шеф, който е генерал“, допълни той. „2014 – 2015 г. България е била често посещавана от руски шпиони. След това имаме затишие. Ние не знаем защо Русия е пратила агенти тук. Разследващите в България трябва да отговорят на този въпрос“, каза още журналистът. Етикети: руски шпиони | ГРУ | Сергей Скрипал | Емилиян Гебрев | отравяне | Христо Грозев | журналист | коментар", "date": "2020.01.13", "title": "Христо Грозев: 2014 – 2015 г. България е била често посещавана от руски шпиони, след това имаме затишие"}
{"url": "https://faktor.bg/bg/articles/ogromen-vzriv-raztarsi-zhilishten-blok-vav-varna", "text": "Огромен взрив разтърси жилищен блок във Варна. На място има пожарни, линейки и полиция,  съобщи Нова тв.  Инцидентът е станал в блок 302 в квартал \"Владислав Варненчик\". Цял апартамент на четвъртия етаж е избит от взрива. Три деца на 2, 10 и 17 години и жена са настанени в болница с обгазяване.  На място има линейки и медици, които помагат на хората, които се извеждат от горящия вход. В апартамента е живеел 60-годишен мъж, който живеел на семейни начала с жена, в която бил в конфликт. СНИМКИ ВИЖТЕ ТУК \"Жена ми каза, че нещо е гръмнало. Погледнахме - целият апартамент гореше. Със съседите от нашия вход взехме пожарогасители и започнахме да гасим огъня. Отидохме до 4-ия етаж да събудя всички хора. После дойде пожарната\", сподели един от живеещите в сградата.  \"Беше около 4 часа. Един трясък. Светнах лампата. Поглеждам - навсякъде мазилка, пушек. От коридора не мога да изляза. В кухнята, в банята. Навсякъде беше ужас\", разказа друг от обитателите на жилищния блок.", "date": "2020.01.13", "title": "Огромен взрив разтърси блок във Варна"}
{"url": "https://faktor.bg/bg/articles/stoycho-stoychev-paradoks-obshtestvenoto-mnenie-sachuvstva-na-neno-dimov", "text": "Обществената реакция по скоро е в подкрепа на Нено Димов,  заяви политологат Стойчо Стойчев в сутрешния блок на Нова телевизия.  \"Парадоксални хора сме ние българите. Обясняваме, че няма министри попаднали в затвора, нямаме повдигнати обвинения. По-скоро симпатизираме на въпросния министър, отколкото поне да изчакаме да видим какво ще се случи.  Това като обществена реакция... Дали г-н Димов е виновен или не....Аз съм далеч от мисълта, че Нено Димов е проявил такава голяма безотговорност, че да остави стохиляден град на такъв тежък режим на водата.  Дали е бил подведен... Това ще се изясни в процеса на работата\", заяви политолотът. \"Прекалено много административни служби са замесени във водната криза, а все още не се знае кой е виновен – не се знае пирамидата на отговорност. Получава се безотговорност\", заяви политологът Мария Пиргова. По думите  ѝ арестът на министъра на околната среда и водите е превантивна мярка, заради предстоящия вот на недоверие срещу правителството. На прокуратурата ще ѝ бъде много трудно да изведе виновните за водната криза. Нено Димов може да бъде обвинен, но задържането му под стража е прекалено. Новата прокуратура може би много бързо иска да се покаже в румънски вариант, заяви още Пиргова.", "date": "2020.01.13", "title": "Стойчо Стойчев: Парадокс! Обществената реакция по-скоро е в подкрепа на Нено Димов"}
{"url": "https://faktor.bg/bg/articles/gen-atanas-atanasov-neno-dimov-stana-zhertva-na-svoya-karierizam", "text": "С Нено Димов бяхме депутати в 40-ото Народно събрание заедно от \"Демократична България\", но той напусна групата, коментира ареста на Нено Димов председателят на ДСБ ген. Атанас Атанасов в ефира на БТВ. \"Нено Димов напусна ДСБ, след това мина през други политически сили. Той стана жертва на своя кариеризъм\", убеден е Атанасов. В желанието си непременно да бъде във властта, да бъде министър, стана жертва на този, който го е назначил.  Нено Димов беше задържан от изпълнителната власт. Борисов е разпоредил неговия арест, това искам да се каже директно, а прокуратурата е действала по негова заповед“, разкри Атанасов. „Това е зрелищен ход с цел временно отпушване на общественото недоволство в Перник. Пикът на гнева на хората от Перник тепърва предстои“, прогнозира той. \"Този проблем е бил потискан заради изборите. Това е истинската причина за това безхаберие\", категоричен е той. Според него истината ще излезе наяве. Информацията се потиска, за да не се дразнят хората. \"Страхът на Борисов е от обществено недоволство, както когато падна първото му правителство. Да не допусне ескалация на напрежението. Тогава няма да има значение какво се случва в Народното събрание. Няма политическа воля за сваляне на правителството\", подчерта ген. Атанасов. Той прогнозира, че Борисов ще бъде свален само от общественото недоволство. \"Борисов ни завлича все повече в руска енергийна зависимост. Обемите на \"Газпром\" са резервирани за години напред. Твърде много стават облаците над правителството. Има една камара батаци в това управление. Имаме система на контролирана корупция и тя управлява. В различните сфери на управлението има дупки, недоимък и корупционни схеми\", каза още председателят на ДСБ. „Толкова обезличено НС не сме имали пред последните 30 години“, смята той.", "date": "2020.01.13", "title": "Ген. Атанас Атанасов: Нено Димов стана жертва на своя кариеризъм"}
{"url": "https://faktor.bg/bg/articles/direktor-stomana-ne-e-iztochila-yazovir-studena", "text": "", "date": "2020.01.13", "title": "Директор: \"Стомана\" не е източила язовир \"Студена\""}
{"url": "https://faktor.bg/bg/articles/pozharnikarite-sa-gotovi-na-protest-sreshtu-novite-pravila", "text": "Пожарникарите са готови за протест срещу новите правила, по които ще бъдат определяни смените им и възнагражденията за тях. Президентът на Националния синдикат на пожарникарите ''Огнеборец'' - Венцислав Станков, посочи в студиото на \"България сутрин\", че е приет текст, който създава предпоставки за затрудняване работата на екипите.  \"Нещата се развиха главоломно. Дадохме своите предложения и становища. На 6 януари разбираме, че ГД \"Пожарна безопасност и защита на населението\" е предложила текстове, които регламентират смесването на продължителността на смените, с което категорично не сме съгласни. Преди 3 години имаше такива текстове и това доведе до големи проблеми. Нарушава се екипността в самите екипи, които отработват произшествията. Когато имаме смени с различна продължителност, тогава се създаваха един хаос\", обясни Станков.  По думите му пред Bulgaria ON AIR, текстовете са приети в разрез с всички правила, касаещи приемането на съотвените нормативни актове. Всички промени трябва да се съгласуват със синдикалните организации, подчерта той.  \"Ще се увеличават загубите при отработването на произшествията. Ще рефлектира върху данъкоплатците, ще рефлектира и върху услугата, която предоставяме\", категоричен бе Станков. На 8 януари пожарникарите са пуснали писмо за среща с вътрешния министър Младен Маринов, за да обсъдят новата наредба и други наболели въпроси като защитните средства за огнеборците и поддръжката на техниката. Все още обаче не са получили отговор на това писмо. Венцислав Станков допусна, че министър Маринов не е достатъчно добре запознат с новите текстове. \"Много служители напуснаха структурата. Радостното е, че тази тенденция вече се обръща, но младите служители трябва да натрупат опит, за да оказват адекватна реакция при произшествията\", каза още Венцислав Станков.", "date": "2020.01.13", "title": "Пожарникарите са готови за протест срещу новите правила"}
{"url": "https://faktor.bg/bg/articles/novini-balgariya-blizkite-na-ubitata-andrea-tova-e-uzhas-v-koyto-ni-vavleche-nyakakav-psihopat-nyakakav-izrod", "text": "", "date": "2020.01.13", "title": "Близките на убитата Андреа: Това е ужас, в който ни въвлече някакъв психопат, някакъв изрод"}
{"url": "https://faktor.bg/bg/articles/botyo-botev-ubietsat-ot-galiche-e-bil-antisotsialen-tip", "text": "Това момче е било антисоциален тип, било е известно с действията си. Съответните полицейски служби са длъжни да имат информация за деянията му и да се вземат конкретни мерки. Спрямо това лице е трябвало най-малкото да има наблюдение. Това каза пред Нова телевизия бившият директор на отдел \"Убийства\" в МВР Ботьо Ботев по повод жестокото убийство на 18-годишната Андрея във врачанското село Галиче през уикенда. Непълнолетен младеж е задържан за убийството. Той е съсед на жертвата.  \"Живее сам, откъде е придобивал средства за живеене – явно е вършил престъпления през всичките години на оформянето му като личност. Кметът на селото не е ли знаел какво върши това момче?\", каза още Ботев.   Доскоро Галиче беше пример, че можеш да вършиш престъпления без наказание. Нападанатият миналата година от това момче възрастен човек едва е оживял. За такива хора като това момче – антисоциални, примитивни, е ясно, че ще продължат да извършват още по-жестоки престъпления. Момичето е станало жертва на много примитивен човек, коментира криминалният психолог Тодор Тодоров.", "date": "2020.01.13", "title": "Ботьо Ботев: Убиецът от Галиче е антисоциален тип"}
{"url": "https://faktor.bg/bg/articles/vavezhdat-telemeditsina-v-stolichni-uchilishta-i-detski-gradini", "text": "Управителят на Здравната каса д-р Дечо Дечев заяви, че ще се оттегли на 12-и март, когато изтича мандатът на проф. Камен Плочев, а след оттеглянето му той беше избран да го довърши. Дечев заяви, че няма условия да се справи с организираната система за източване на НЗОК. Това зависело от Министерството на здравеопазването, с което Здравната каса трябва да върви в унисон, какъвто явно няма, според д-р Дечо Дечев. Той настоява и за основна ревизия в институцията, която води сега, но се съмнява, че това ще се случи в година преди парламентарни избори.  \"За нас това решение на д-р Дечев беше изненада\", каза пред БНР адвокат Андрей Дамянов, член на Надзорния съвет на НЗОК, представител на пациентска организация. Той посочи, че Дечо Дечев е показвал доста консервативно управление на Здравната каса и категорично заяви, че казаното от управителя на НЗОК е самата истина. \"В законодателството на България се съдържат възможности за т.нар. източване на Касата\", коментира още адв. Дамянов и уточни, че още със замисъла на Касата са били заложени т.нар. бомби със закъснител, които с течение на времето са се развивали в законодателството и в зависимост от това, кой е на поста министър на здравеопазването. Адв. Андрей Дамянов определи д-р Дечев като принципен човек, който трудно прави компромиси с нередностите. Според него настоящият управител на НЗОК е направил сериозен опит и е успял да спре част от течовете в Касата. \"Течове, които са насочени по скоро към печалба, отколкото към лечение\", уточни той. \"Едно от постиженията на д-р Дечев е да постигне балансиран бюджет на Здравната каса и в края на годината да не излезем на дефицит, а това се случва за първи път от създаването на Касата\", коментира още адв. Дамянов и заяви, че членовете на НЗОК ще опитат да го убедят да остане на поста и след 12-и март.", "date": "2020.01.13", "title": "Адв. Андрей Дамянов, НЗОК: Ще опитаме да убедим д-р Дечо Дечев да остане на поста си и след 12-и март"}
{"url": "https://faktor.bg/bg/articles/maykal-blumbarg-harcha-vsichki-tezi-pari-za-da-se-otarva-ot-tramp", "text": "Кандидатът за президент на САЩ от Демократическата партия милиардерът Майкъл Блумбърг заяви в интервю пред Reuters, че харчи парите си, за да се отърве от настоящия американски лидер Доналд Тръмп. „Главната цел е да се отървем от Доналд Тръмп. Харча всички тези пари, за да се отърва от Тръмп. Искате да харча повече или по-малко? Това е всичко“, заяви той. Блумбърг влезе в предизборната надпревара на Демократическата партия през ноември и, според информацията на медиите, е похарчил за телевизионни реклами повече от 200 милиона долара. Милиардерът е един от най-активните противници на Тръмп и отива на изборите с обещание да го победи. Но за да бъде номиниран като единствен кандидат от демократите обаче, политикът първо трябва да получи подкрепата на избирателите на вътрешнопартийните избори (праймериз, първични), а след това и мнозинството от гласовете на делегатите на партийния конгрес през юли. Засега според проучванията Bloomberg заема едва петото място сред кандидатите на партията, изоставайки с над 20% от лидера в надпреварата Джо Байдън.Изборите за президент на САЩ ще се проведат на 3 ноември 2020 г.", "date": "2020.01.13", "title": "Майкъл Блумбърг: Харча всички тези пари, за да се отърва от Тръмп"}
{"url": "https://faktor.bg/bg/articles/obsazhdat-razshiryavaneto-na-zelenata-zona-v-sofiya", "text": "Обхватът на „зелената” зона за паркиране в София ще се разшири през тази година. Предвижда се зоната да достигне квартал „Слатина\" и да обхване нови части на квартал „Иван Вазов\". Тази вечер от 18 часа е заключителното обществено обсъждане по казуса със зелената зона в квартал „Иван Вазов”. То ще се проведе в читалище „Петър Берон\", съобщава БНР. Инициативата идва от живеещите в квартал „Слатина\" и квартал „Иван Вазов\". Те са заявили становището си пред Центъра за градска мобилност. Възможно е зелената зона в район \"Слатина\" да обхване доста по-голям участък от зоната около ж.к. „Яворов\" и бул. „Ситняково\", която вече е била подложена на публична дискусия. Ако плановете бъдат реализирани в пълния им мащаб, броят на платените места в София ще се увеличи с около 5 000. Към момента те са приблизително 28 000, от които 5 000 в синя зона. „Квартал „Иван Вазов” е изключително гъсто населен. Това разширение буквално ще доведе до закриване на зелените площи. Колите ще бъдат в зелените площи. Не може да се реши въпросът тук. По-скоро е свързано с допълнителен приход за общината, но нищо повече не решава“, казват едни. За живущите това ще бъде проблем и ще усложни още повече намирането на места за паркиране, смятат други. „Оня ден щяха да ме сгазят на тротоара. Хвърлям си боклука – той се качи с джипа на тротоара”, казва един от живеещите в квартала. Трети виждат въвеждането на повече еднопосочни улици и паркиране по посока на движението от едната страна като път към повече ред в квартала. „Може да се каже, че е голям хаос. Много трудно се намират паркоместа, по което и време на деня, вечер също”, коментира жевеещ в квартал „Иван Вазовв”. За пешеходеца остава вариантът „слалом“ – между паркираните по тротоарите автомобили, кофите за отпадъци и строителните заграждения, споделят наблюденията си жители на квартала. Квартал „Иван Вазов“ се явява граничен район на зона, където вече има платено паркиране и автомобилите се прехвърлят към квартала, за да паркират безплатно. Сега чрез новата регулация притокът на шофьори към квартала ще намалее - така вижда ефекта от разширяването на зелената зона новият кмет на столичния район „Триадица\" Димитър Божилов. „Има превес мнението „за” въвеждане на режим за платено паркиране, но хората искат насреща здрави тротоари и зелени площи – всичко това, което в момента им е отнето”, подчерта Божилов.   „Има немалък брой автомобили които са изоставени. Текат преписки. Вдигаме ги в един момент”, посочи още той като една от мерките срещу задръстените от автомобили квартални улици. „Обмисля се и удължаването на зелената зона, включително през уикендите, когато кварталът е силно посещаван заради Южния парк”, допълни районният кмет. По информация на Центъра за градска мобилност въвеждането на зелената зона в квартал „Иван Вазов\" ще се случи през април.", "date": "2020.01.13", "title": "Обсъждат разширяването на „зелената\" зона в София"}
{"url": "https://faktor.bg/bg/articles/vtora-zhertva-na-vzriva-vav-varna", "text": "Окръжната прокуратура във Варна ръководи досъдебно производство за палеж с двама загинали и значителни материални щети, съобщава Новини.бг. На мястото на произшествието, сигнал за което е подаден на тел. 112 около 4,20 часа на разсъмване, е и окръжният прокурор на Варна Красимир Конов. Под ръководството на дежурен прокурор от Окръжната прокуратура се извършва оглед на местопроизшествието – блок 302 в кв. „Владиславово“ във Варна. Разследването е възложено на следовател от Окръжния следствен отдел на Окръжната прокуратура. При палежа са загинали двама души, чиято самоличност ще се установява чрез ДНК-експертиза. Изведени са 18 души от входа, които са били обгазени. След преглед в токсикологията на Военноморската болница във Варна, седем от тях са настанени за лечение. От престъплението напълно са унищожени два апартамента, със значителни материални щети е и трето жилище. Ще бъде възложено обследване на годността за обитаване на жилищния блок след палежа. В един от апартаментите е живеел 66-годишен мъж, който е бил забелязан да изнася багажа си до късно снощи. Причина да се изнесе от апартамента на жената, с която доскоро живеел на семейни начала, е ограничителна заповед отпреди седмица заради домашно насилие. Мъжът е бил военен, след това е работил в полицията, откъдето е бил дисциплинарно уволнен през 1995 г. за корупция. Той е обявен за издирване от ОД на МВР. Досъдебното производство ще изяснява причините и обстоятелствата, при които е извършен палежът. Ще бъде направено предложението то да бъде взето на специален надзор от Апелативната прокуратура във Варна. Действията по разследването продължават.", "date": "2020.01.13", "title": "Втора жертва на взрива във Варна, самоличността ще се установява чрез ДНК-експертиза"}
{"url": "https://faktor.bg/bg/articles/pri-obiska-v-doma-na-neno-dimov-sa-izzeti-dokumenti-i-za-bokluka-ot-italiya", "text": "При обиска на кабинета на Нено Димов са иззети документи за боклука от Италия и ако има доказателства за извършени престъпления, прокуратурата няма да има притеснения да повдигне обвинения, заяви главният прокурор Иван Гешев на пресконференция по повод зверското убийство в Галиче. В момента се извършват проверки от ДАНС, заяви Гешев, и затова не пожела да коментира повече тази тема. \"България не заслужава да бъде превърната в кофа за боклук или в тоалетна чиния. Видях карта на пътя на боклука (от Италия), която проверяваме. Ние не заслужаваме това. Изпълнителната власт и съдебната власт в мое лице сме се ангажарали за разкрием, ако има престъпления, независимо кой е виновен\", посочи още главният прокурор. За първи път Обвинител № 1 свърза името на министъра в оставка Нено Димов с вкарването на италианския боклук у нас, за което вече се появиха публични основания за съмнения, че с разрешения на Нено Димов чуждият боклук е пристигал у нас за горене.  “Дали някой ще бъде задържан под стража, преценява само съдът\", каза ще  главният прокурор по повод многото коментари, че министърът в оставка Нено Димов е оставен в ареста и дали мярката не е пресилена.  Гешев заяви, че прокуратурата може само да изрази становище, а след като има доказателства, дали срещу кмет или министър, той не вижда проблем, след като е спазен законът, да бъде задържан.  \"Това, че си министър или пък прокурор, не ти дава имунитет. Прокурорите и членовете на изпълнителната власт нямат имунитет. Всеки съдия, прокурор и следовател може да бъде привлечен под наказателна отговорност. Не виждам пречки и не виждам защо да не спазваме закона, само защото някой заема определена длъжност. Ние не сме депутати или президенти, за да имаме имунитет, допълни още Гешев. Очаквайте подробности.", "date": "2020.01.13", "title": "При обиска в дома на Нено Димов са иззети документи и за боклука от Италия"}
{"url": "https://faktor.bg/bg/articles/otritnat-ot-zhena-si-psihopat-vzrivil-bloka-vav-varna-ubit-sam-namrazih-vsichko", "text": "„Не знам какво да правя. Ще се самоубия. Отгледах сина й и го изучих, а сега ме оставят“, с тези думи Веселин преди време се жалвал пред варненските медии.   Varna24.bg публикува изповедта на 60-годишния Веселин Димитров, в чийто апартамент проехтя експлозия рано тази сутрин. Съседи твърдят, че той е бил грубиянин и психопат, често пребивал жената, с която живеел на семейни начала. Тя извадила ограничителна заповед, заради която мъжът трябвало да напусне общото им жилище до 10 дни.    „От 1992 г. живея с жена, която е разведена. Запознахме се, станахме близки, решихме да живеем заедно. След два месеца научих от нея, че има дете, което тогава беше на 4 години. Детето беше отглеждано от прабаба му и прадядо му в едно село край Шабла, възрастни, добри хора. Грижиха се за него според своите собствени разбирания и възможности. То ядеше само пържени картофи и лютеница, намазана на филии хляб.    Жената искаше да сключим брак и да имаме свое дете. Не пожелах, защото според моите виждания не е достатъчно само да имаме деца, но и да можем да се грижим за тях, да ги възпитаваме, да им отделим нужното време и внимание.   Реших, че ще посветя силите си на нейното дете. Много настоявах, и се получи, да приберем детето от бабиния дом. Заживях в нейното жилище във \"Владиславово“ 302 блок.   Апартаментът беше в изключително окаяно състояние. Стените бяха в мухъл, тапетите разкъсани, в едната от стаите зимно време натрупваше сняг, пълна мизерия. Реших да взема нещата в свои ръце, да се погрижа, както му е редът да го направи глава на семейство. Докато правех ремонта, спях на две торби цимент, хлебарките ме прескачаха. Тогава работех в полицията в криминален отдел, започнах да се грижа за жилището и за възпитанието на детето.   От предния си брак имам две дъщери. Ще спомена само, че голямата ми дъщеря е с информатика и икономика, работи в тази сфера, а малката е в Германия над 10 години и е кардиохирург.   Реших да възпитавам като свое това момченце, да му формирам логично мислене, да учи, да се развива. Никога не е ходел на частни уроци, изключително и само аз съм се занимавал с него. Събота и неделя пишех теми и задачи за преговор, за да може майка му да се занимава с него и в почивните дни, докато аз работя.   Интелектуалното ниво на семейството, от което е произлязла жената, не е розово. Баща й споделяше пред внука си и пред дъщеря си, че когато той учел, отварял \"книгата“, слагал я на гърдите си и заспивал, а като се събудел, всичко било в главата му.   Аз работя, издържам, възпитавам, правя основни ремонти на жилището по начин, такъв, че майстори се изумиха, когато след десет години влязоха да правят нов ремонт. Минаха 4-5 години и аз предлагам на жената да помисли за работа. Говорих с мой познат, около 1997 година беше, да отиде на интервю и да я вземе във фирмата си.   Тръгва тя на интервю в определения час, аз лепя у дома фаянсови плочки в кухнята. След около час и половина пристига баща й при мен и ми казва: \"Как може, бе, ти си я изгонил с една рокличка на гърба!“.   А той живее във вилата си над Виница. Останах втрещен. А таткото разказва: \"Дойде дъщеря ми на вилата, плаче“. Много се учудих. Тя се прибра, гузна, мълчи, не й задавах въпроси, но поведението й беше непонятно за мен. Що се касае по отношение на детето съм изисквал, буквално изисквал, всеки ден храната да бъде сготвена и здравословна.   Лично аз съм приготвял закуската му за училище, дори когато беше вече голям, защото любимата забравяше. Той никога не се е разболявал, в 6 сутринта се отваряха прозорците, гимнастика и т.н.   Помагах на детето в училище. Влезе в Математическа гимназия, завърши с пълно отличие. След това влезе в Морско училище. 27 години в Морско училище не са имали пълен отличник, той завърши с пълно отличие. Завърши магистратура в Нюкасъл, Англия.   Когато се прибра, ние бяхме превърнали вече апартамента в супер луксозно жилище. Плановете бяха той да започне работа в голяма морска компания някъде зад граница.   Той като се върна, аз летях от щастие, че съм успял да осъществя плана за това момче с много постоянство, търпение, всеотдайност. В един момент, той заяви: \"Виж какво, живота си е мой, гледай си работата!“.   Замина и не го видях две години. Майка му сякаш беше подготвена за това. Жена ми, да я нарека така, 24 години не е работила, на моя издръжка е била, както и синът й. Апартаментът е неин, но бяхме взели решение да отидем да живеем в моята къща, която е на около 30 километра от Варна. Всичко беше направено на въздух и тишина, готово за живеене. Подготвили сме се да се изнесем вече.   Идва госпожата и ми казва: \"Днес ми предложиха работа в един супермаркет, започвам!“. Аз онемях. Бях си намерил вече работа там, всичко беше организирано. И така, тя започна работа.   Аз наново пренесох всичкия багаж в апартамента. И стана така, че ни напред, ни назад. Появи се в един момент синът й с някакво момиче. Седнахме, черпим се, говорим си и аз споделям какъв е бил планът да работи зад граница. В един момент девойката се разсърди и тръгнаха да си ходят. По-късно научих, че щели да се женят. И аз с моите думи съм я обидил, щото съм искал да им убия бъдещето.   Мина време. Дойде на гости една колежка на жена ми. И ме пита, ходил ли съм в магазина, откакто тя е започнала работа там? Погледна ме внимателно и рече: \"Ами ходи по-често!“. Тогава се замислих, защото по особен начин ми го каза.   И започнах да се интересувам. Започнах да научавам, че моята съпруга е злословила по мой адрес. Почнала е да подготвя почвата за отношение към мен от страна на колектива, че съм долен тип.   Съседи започнаха да подмятат: \"Абе, ти много си мъркал вкъщи, че хигиена нямало, че това, че онова...“. Режимът на живот на жена ми беше следният: Сутрин спи до 8.30 часа, става, прави си някакъв личен тоалет, свършва си това онова и ляга пак към десет, защото следобед е на работа. Става в 13 часа, приготвя се и заминава. Прибира се в 9 вечерта, масата и е сложена, салатата е направена. Започна да пие. Първо с около 150 грама ракия. След това започна да долива, стигна около 250 грама. Отдели се да спи в друга стая.   Започнах да намирам до леглото й бутилки с ракия. Намирал съм я заспала до тоалетната чиния посред нощ, паднала в коридора, в кухнята да спи седнала.   Аз 11 години съм работил без почивен ден, защото издържах и децата си, много грижи съм полагал, и на мен ми е било тежко, но не съм прибягвал до алкохола. Чувствах вече как някакъв обръч се стяга, нещо става, не мога да си обясня какво е. Кафе уж не пиела жена ми, а от колежките научавам, че не само кафе пие, ами и пуши.   И това не знаех. Започна да крие разни неща от вкъщи. Започна да лъже за смените си в магазина. Отивам да проверявам, нея я няма на работа. В един момент много неща от миналото й научих. Но преглъщах.   И преди знаех това онова, но и бях казал : \"Каквото било, било, ние продължаваме заедно напред като семейство“. Научавам, че докато аз съм бил в командировка в Украйна тя с един съсед е имал любовна авантюра. Той се занимавал с разпространение на някой бели работи, прибирал момичета за чужбина, може би и спрямо нея е имал намерения.   След това разбрах и за някакъв шофьор. С полицай пък спала във вилно селище на Златни пясъци. Показаха ми го. С кръстника си даже имала връзка години наред. От нейна позната научавам, че искала да стигне сто бройки, за да се докаже като жена. Споделяла с нейна колежка, че се чуди как е възможно една жена да живее с един мъж 20 години. Като я гледах пияна се отвратих от алкохола.   Стана така, че един ден звъннах на кандидат снахата. Когато пита кой се обажда, аз отговорих, че съм бащата на приятеля й. Тя ми заяви, че той си имал баща, с който са в прекрасни отношения и аз никакъв не съм му. Биологичният родител никога не е проявявал интерес как живее детето му, издръжка не е плащал. Разбрах, че планът е бил да бъда омърсен, колегите да знаят, че съм лош човек, за да се съберат с бившия си съпруг. Това, което съм знаел за него, беше по нейни думи, че я е биел, тормозел, изнасилвал...   Очевидно всичко е било с цел да бъда изгонен от жилището, защото вече съм непотребен. Аз не изпитвам съжаление към себе си. Не е бил лек животът ми. Но черната неблагодарност, това може да се случи и на друг.   Признавам си и днес, макар че ме е срам, още обичам тази жена. От това боли още повече. Но има огромна доза съжаление. Възпитавал съм децата си от предния брак да бъдат честни, коректни, всеотдайни. Но нивото е различно. Опитах се да направя нещо, но гена не можах да пречупя.   Боли от това ужасно предателство. На 21 декември жена ми е изтеглила рентата от земи, които има, получила си е заплатата, задигнала ми е дебитната карта, и изчезна. Пуснала си е неплатена отпуска.   Аз като ненормален тръгнах да я издирвам. Не съм допускал, че тя би могла умишлено да избяга. Мислех да я обявявам за издирване. Това е жена на 51 години. Явно има и влияние от друго място.   На 4 януари дойде кварталния и заяви, че имало сигнал за домашно насилие срещу мен. Жената си извадила медицинско, че е бита. У дома никога не е имало домашно насилие. В медицинското също е отбелязано, че няма данни за това, за което претендира тъжителката.   Когато разказах на кварталния всичко, което и на вас, инспектора се смя. Как може на 12 декември да си вади медицинско и до 22 декември да си живее при мен. Междувременно започна да изнася багаж от жилището. Започнаха да изчезват прибори, вещи и дрехи.   Когато купувахме апартамента, можех да бъда на 50% собственик, но не пожелах, тогава ми беше жал за нея, че нищо си няма, че е живяла мизерно. Сега очаквам атаки, вероятно ще бъда изгонен от апартамента.   Тя е пуснала сигнал до прокуратурата за домашно насилие, за да бъда изхвърлен от жилището. Често съм я чувал след полунощ, когато аз ставам да прибера и изчистя след нея, защото държеше да се храни сама, тя да говори с някого по телефона. Явно всичко е било отдавна подготвяно.   Намерих даже любовни стихове, разтърсващи душата. На едно от листчето е правила скици на какво разстояние може да прави запис с телефон. Явно е искала да запише евентуален скандал, за да има доказателства.   Консултирах се с адвокат, той каза че нищо не може да се направи. Преди години имах апартамент на \"Бенковска“. През 2000 година от нерви, напрежение и постоянен стрес, получих световъртеж. Мислех, че ще умра. Тогава продадох бързо апартамента на безценица, дадох половината пари на нея и другата половина на децата си. Да, ама не умрях. Продължих, но останах без жилище.   Сега наред е да продавам триетажната си къща, наточена и обзаведена, за да мога да се справя. Аз нямам сили да се съпротивлявам вече.   Стоя и гледам в нищото. Животът продължава, аз съм отстрани. Бивш спортист съм, здрав съм, но духовното ми е изпразнено. Убит съм. Не хленча, но намразих всичко.   Работил съм със закона. Той е бил мой инструмент, вярвам във върховенството му. Но явната несправедливост законът не би трябвало да защитава. А то така ще стане. Да са живи и здрави неблагодарниците“.", "date": "2020.01.13", "title": "Изповед на бившия полицай, взривил блока във Варна: Убит съм! Отгледах сина й, а сега ме оставят"}
{"url": "https://faktor.bg/bg/articles/tseh-za-peleti-gorya-v-silistrensko-selo", "text": "Пожар в цех за пелети в силистренското село Ситово е възникнал от техническа неизправност на 10 януари около 20.50 часа. Това съобщиха от Областната дирекция на МВР в Силистра. Унищожени са 200 килограма пелетна маса. Пожарът е потушен от екип на РСПБЗН-Силистра и доброволното формирование на селото.", "date": "2020.01.13", "title": "Цех за пелети горя в силистренско село"}
{"url": "https://faktor.bg/bg/articles/ikonomika-biznes-aleksandar-yordanov-evropeyskata-komisiya-da-kazhe-dali-vsichko-s-balkanski-potok-e-o-key", "text": "\"Тревожното е, че \"Турски поток\" се насочва към България. И е време някой да запита дали този поток, който с лекота преименувахме на \"Балкански\", не е същият, който минава през Турция. Защото минаващият през Турция е вече обект на американски санкции, пита евродепутатът Александър Йорданов.  От мерак да угодим на Кремъл ще стане така, че до нас няма да стигне газ нито от Украйна, нито от Турция. Пълното \"обслужване\" може и да не се случи. А и Европейската комисия би трябвало да отговори на въпроса дали всичко с \"Балкански поток\" е о,кей. ... И много скоро ще трябва американското правителство да каже след като наложи санкции на \"Турски поток\" на територията на Турция, дали неговото продължение през България е също част от този \"поток\" и дали ще подлежи също на санкции. И ако отговорът е да, тогава със сигурност ще кършим ръце. Изобщо с тоя \"Турски/Балкански поток\" си вземаме беля на главата. Както впрочем и със строежа на АЕЦ \"Белене\". Там нещата дори са още по-тревожни, защото опират много по-сериозно до националната сигурност и до отнемане на хляба в недалечна перспектива на миньорите въгледобивници, на работещите в топлоцентралите. Някой друг път ще обясня какво имам предвид.\", казва евродепутатът.", "date": "2020.01.13", "title": "Александър Йорданов: Европейската комисия да каже дали всичко с \"Балкански поток\" е о'кей"}
{"url": "https://faktor.bg/bg/articles/dandi-preshas-c-peqopden-dobiv-na-zlato-cled-otvapyaneto-na-minata-v-kpymovgpad", "text": "Kaнaдcĸaтa ĸoмпaния \"Дънди прешъс\", ĸoятo oпepиpa двe мини в Бългapия, oтчитa peĸopдeн дoбив нa злaтo, ĸaĸтo зa пocлeднoтo тpимeceчиe, тaĸa и зa цялaтa 2019 гoдинa. Toвa cтaвa яcнo oт oфициaлнo cъoбщeниe нa дpyжecтвoтo, в ĸoeтo ĸaтo пpичинa зa пocтигнaтия peзyлтaт ce пocoчвa oтĸpивaнeтo нa pyдниĸa \"Aдa Teпe\" y нac, съобщава money.bg. \"2019 гoдинa бeшe вaжнa зa DРМ, ĸaтo пycнaxмe в eĸcплoaтaция втopa злaтнa минa и oтчeтoxмe peĸopдeн дoбив. Πpoизвoдcтвoтo ни в \"Aдa Teпe\" бeшe ocoбeнo впeчaтлявaщo, ĸaтo ce имa пpeдвид, чe тo бeшe пocтигнaтo пpeз пocлeднитe двe тpимeceчия cлeд oтвapянeтo ѝ пpeз юни мeceц\", пocoчвa глaвният изпълнитeлeн диpeĸтop нa ĸoмпaниятa Pиĸ Xoyc. \"Paзвълнyвaни cмe oт пoтeнциaлa cи зa paзвитиe, ĸaтo щe ce възпoлзвaмe oт пpoизвoдcтвoтo нa злaтo и в двeтe ни мини, ĸaĸтo и oт oптимизиpaнe нa paбoтaтa нa нaшия зaвoд\", дoпълвa тoй. Cпopeд дaннитe, пpeдcтaвeни oт DРМ, пpeз изминaлaтa гoдинa дoбивът нa pyдa в Чeлoпeч дocтигa 2 203 000 тoнa пpи 548 000 тoнa caмo зa чeтвъpтoтo тpимeceчиe. Зa \"Aдa Teпe\" peзyлтaтът e oт 217 000 тoнa зa пocлeднoтo тpимeceчиe и oбщo 471 000 зa втopaтa пoлoвинa нa 2019 гoдинa cлeд oтвapянeтo нa минaтa. Toвa пpaви oбщo 2 674 000 тoнa дoбитa pyдa oт двeтe бългapcĸи мини зa изминaлитe 12 мeceцa. Дoбитият злaтeн ĸoнцeнтpaт в Чeлoпeч e 173 400 тpoйyнции зa 12-тe мeceцa и 43 000 тpoйyнции зa пepиoдa мeждy oĸтoмвpи и дeĸeмвpи. Злaтният ĸoнцeнтpaт, дoбит в \"Aдa Teпe\", e c oбeм oт 57 200 тpoйyнции зa втopoтo шecтмeceчиe и oт 26 500 тpoйyнции зa пocлeднитe тpи мeceцa нa гoдинaтa. Дoбивът нa мeд в Чeлoпeч възлизa нa 37 200 000 фyнтa зa цялaтa 2019 гoдинa, ĸaтo 10 000 000 фyнтa ca тeзи зa пocлeднитe тpи мeceцa. \"B Чeлoпeч oбeмът нa злaтния ĸoнцeнтpaт, пpoизвeдeн пpeз чeтвъpтoтo тpимeceчиe, бeшe мaлĸo нaд oчaĸвaниятa. Πpoизвoдcтвoтo нa мeд бeшe в cъoтвeтcтвиe c плaниpaнoтo\", ce ĸaзвa oщe в cъoбщeниeтo нa дpyжecтвoтo. \"Πpoизвoдcтвoтo в \"Aдa Teпe\" пpeз чeтвъpтoтo тpимeceчиe бeшe мaлĸo нaд oчaĸвaнoтo в peзyлтaт нa пo-виcoĸoтo cъдъpжaниe нa мeтaлa в oбpaбoтeнaтa pyдa\", ce ĸaзвa oщe в нeгo. Πpeз лятoтo pyдниĸът \"Aдa Teпe\" бeшe oфициaлнo oтĸpит, ĸaтo тoвa cтaнa пъpвaтa минa, oтвapянa в Бългapия пpeз пocлeднитe 40 гoдини. Инвecтициитe в пpoeĸтa ca мeждy 164 и 166 милиoнa дoлapa. Зa 2018 гoдинa DРМ oтчeтe пeчaлбa пpeди дaнъци, oбeзцeнĸa и aмopтизaция oт бългapcĸия cи бизнec, възлизaщa нa 116 800 000 дoлapa. Πpиxoдитe oт минaтa в Чeлoпeч бяxa в paзмep нa 213 600 000 дoлapa.", "date": "2020.01.13", "title": "\"Дънди прешъс\" отчете peĸopдeн дoбив нa злaтo cлeд oтвapянeтo нa минaтa в Kpyмoвгpaд"}
{"url": "https://faktor.bg/bg/articles/otbelyazvame-denya-na-balgarskoto-kino-1", "text": "Преди 105 години на 13 януари е била първата публична прожекция на филма на Васил Гендов \"Българан е галант\". Той е черно-бяла, няма комедия.  Сюжетът се върти около елегантния и обичащ приключенията Българан. Един ден, разхождайки се по софийските улици, той среща млада дама и започва да я ухажва. Тя обаче решава да даде добър урок на нахалника и го кани да я придружи до пазара, където прави покупки с щедра ръка. Изненадана, тя открива, че не носи пари и моли ухажора си да й даде назаем. Той на драго сърце се съгласява. След покупките дамата завежда Българан в луксозен ресторант и поръчва за негова сметка скъпи напитки и закуски. После натоварва кавалера с пакетите и тръгват към дома й. По пътя срещат нейния съпруг. Тя му предлага да извикат файтон и да освободят \"носача\". За свършената услуга Българан получава само една монетка. Филмът е изгубен и са останали едва 1–2 кадъра от него. В Дена на българското кино директорът на Националния филмов център Жана Караиванова заяви пред БНР, че изминалата 2019-а година е била успешна и значима за българското кино заради увеличено финансиране на индустрията с милион и половина. Така общият бюджет за създаване, разпространение и промоция на български филми е бил 14 млн. и 700 хил. лева. Тази година сумата е същата, но въпреки това парите са недостатъчни, коментира Жана Караиванова: \"Това, за което не стигат парите и има нужда да се правят повече проекти, защото в момента само във филмовия център има регистрирани 760 продуцентски компании. Това говори какъв огромен интерес има към създаването на художествен продукт в нашата област\".", "date": "2020.01.13", "title": "Отбелязваме Деня на българското кино"}
{"url": "https://faktor.bg/bg/articles/kultura-zhokera-vodi-s-11-nominatsii-za-nagradite-oskar", "text": "Филмът \"Жокера\" води с 11 номинации за наградите \"Оскар\". Номиниран е за най-добър филм, най-добър актьор, най-добър режисьор, най-добър адаптиран сценарий и в технически категории. Непосредствено след него са \"Ирландецът\" на Мартин Скорсезе и \"Имало едно време в Холивуд\" на Кунтин Тарантино с по 10 номинации. Отличията на американската Академия за кинематографично изкуство и наука ще бъдат раздадени за 92-ри път в театър \"Долби\" в Лос Анджелис на 9 февруари. За втора поредна година церемонията за наградите \"Оскар\" ще премине без водещ, предава БТА. \"Форд срещу Ферари\", \"Ирландецът\", \"Джоджо Заека\", \"Жокер\", \"Малки жени\", \"1917\", \"Имало едно време... в Холивуд\", \"Брачна история\" и \"Паразит\" ще се борят за най-добър филм. Северномакедонският филм \"Медена земя\" е финалист за наградата \"Оскар\" в категория \"Международен пълнометражен филм\". Негови режисьори са Тамара Котевска и Любомир Стефанов. Кати Бейтс, Лора Дърн, Скарлет Йохансон, Флорънс Пю и Марго Роби са номинирани за \"Оскар\" в категорията за най-добра актриса в поддържаща роля, предаде Асошиейтед прес. Кати Бейтс е с номинация за \"Случаят Ричард Джуъл\", Лора Дърн - за \"Брачна история\", Скарлет Йохансон - за \"Джоджо Заека\", Флорънс Пю - за \"Малки жени\" и Марго Роби - за \"Бомба със закъснител\". Номинациите бяха обявени от актьорите Иса Рей и Джон Чо. Том Ханкс, Ал Пачино, Джо Пеши, Брад Пит и Антъни Хопкинс са номинирани за \"Оскар\" в категорията за най-добър актьор в поддържаща роля, предаде Франс прес. Том Ханкс е с номинация за \"Хубав ден в квартала\" (\"A Beautiful Day in the Neighborhood\"), Ал Пачино - за \"Ирландецът\", Джо Пеши - за \"Ирландецът\", Брад Пит - за \"Имало едно време в Холивуд\" и Антъни Хопкинс - за \"Двамата папи\". Легендарният филмов композитор Джон Уилямс получи 52-ра номинация за \"Оскар\", съобщават Асошиейтед прес и \"Холивуд рипортър\". Уилямс е номиниран за музиката към деветия и последен епизод от култовата космическа сага \"Междузвездни войни: Възходът на Скайуокър\". С повече индивидуални номинации - 59, е само Уолт Дисни, припомня \"Холивуд рипортър\". Останалите номинирани в категорията за оригинална музика са Хилдур Гурнадотир за \"Жокера\", Александър Депла за \"Малки жени\", Ранди Нюман за \"Брачна история\" и Томас Нюман за \"1917\".", "date": "2020.01.13", "title": "\"Жокера\" води с 11 номинации за наградите \"Оскар\""}
{"url": "https://faktor.bg/bg/articles/ikonomika-zaradi-sanktsiite-gazprom-ili-tryabva-da-tranzitira-gaz-prez-ukrayna-ili-da-plashta-neustoyki", "text": "Заради забавянето на строителството на \"Северен поток-2\", свързано с американските санкции, Русия ще трябва да увеличи транзита през Украйна, за да изпълни договорните си задължения към европейските страни, съобщава руският вестник \"комерсант\". След като не успя да въведе в експлоатация \"Северен поток-2\" в срок, \"Газпром няма да може да достави 15 млрд. м³. Според изданието, в европейските хранилища се намират рекордни количества запаси заради топлата зима, а на световните пазари има сериозен излишък от втечнен природен газ - конкурент на руския. Ако търсенето нарасне \"Газпром\" няма да може да изпълни заявките или ще бъде принуден да изплати 100% компенсации за нарушение на договорите. Припомняме, че през декември 2019 година САЩ въведоха санкции против компаниите свързани със строителството на \"Северен поток-2\" и  швейцарската компания Allseas, която поставя тръбите по дъното на морето преустанови работа.  Междувременно руският президент Владимир Путин заповяда строителството на газопровода да бъде завършено до края на тази година.", "date": "2020.01.13", "title": "Заради санкциите: \"Газпром\" или трябва да транзитира газ през Украйна или да плаща неустойки"}
{"url": "https://faktor.bg/bg/articles/ot-20-do-150-leva-globa-za-nevalidna-lichna-karta-i-pasport", "text": "Глоба от 20 до 150 лева ще плати всеки, който не е спазил срока за подмяна на личните документи и се легитимира с невалидна лична карта или международен паспорт, припомнят от Министерството на вътрешните работи. Крайният срок за подаване на заявление за нова лична карта е 30 дни след датата на изтичане на валидността на документа. Затова е необходимо гражданите да предприемат необходимите стъпки за подмяна, преди да е изтекъл съответният документ. Това ще им спести и стоенето с часове пред гишетата на \"Български документи за самоличност\". Санкция се налага и на всеки родител, който не е направил необходимото да издаде лична карта на детето си. Родителите на дете, навършило 14-годишна възраст, са задължени в 30-дневен срок от навършване на възрастта да подадат заявление за издаване на лична карта. Заявлението се подава в присъствие на детето и на един от родителите.", "date": "2020.01.13", "title": "От 20 до 150 лева глоба за невалидна лична карта и паспорт"}
{"url": "https://faktor.bg/bg/articles/vzriv-i-v-selo-vetovo-mazh-plamna-evakuirat-detsa", "text": "51-годишен мъж е ранен при взрив в двор на къща във Ветово. Заради инцидента са евакуирани хора от съседни имоти и сгради, съобщиха от областната дирекция на МВР в Русе. Сигналът за инцидента е подаден към 10.00 ч. тази сутрин и веднага към мястото са изпратени екипи на полицията, на противопожарната служба и на \"Спешна помощ\". Пострадалият мъж, който е откаран в Университетската болница \"Канев\" в Русе, е получил контузия на главата. От лечебното заведение информираха, че пациентът е настанен с комоцио в отделението по неврохирургия, няма опасност за живота му. Кметът на Ветово д-р Мехмед Мехмед и зам.-кметът Димитър Денев обясниха, че по първоначални данни се е взривила тротилова шашка. Не е последвал пожар, предаде БТА. Денев каза, че пострадалият е инженер и работи като пиротехник. По думите му това е човек с опит в тази сфера. Зам.-кметът обясни, че вероятно тротилът се е намирал в бракуван автомобил в двора на къщата. Колата била силно повредена от взрива, като имало и разпилени вещи. Д-р Мехмед пък уточни, че по данни на мъжа в дома му имало още взривни вещества. Заради инцидента са евакуирани децата от детската градина и учениците от гимназията, служителите от общинската администрация, както и живеещите в района.", "date": "2020.01.13", "title": "Взрив и в село Ветово - мъж е ранен, евакуират деца от съседни имоти"}
{"url": "https://faktor.bg/bg/articles/institutsiite-ubiystvoto-na-andrea-ot-galitse-e-sravnimo-sas-zverstvata-v-ruse-i-sotirya", "text": "Много жестоко убийство на млад човек по подбуди, които по-скоро са присъщи на животни, а не на хората. Те са на много ниско ниво на човешките потребности. Това заяви вътрешният министър Младен Маринов на брифинг във Враца по повод убийството на 18-годишната Андреа в село Галиче, цитиран от dir.bg. Там присъстваха още главният прокурор Иван Гешев и окръжният прокурор Десислав Начков. \"Главният прокурор Иван Гешев обърна внимание на възпитанието и липсата на образование. Важното в случая е, че много бързо успяхме да разкрием извършителя, за да му попречим да извърши друго престъпление\", продължи Маринов и изрази надежда, че този път извършителят на престъплението ще бъде за по-дълго в затвора, още повече, че има и други присъди, коментира вътрешният министър. Маринов обясни, че задържаният е непълнолетен, а Законът има специални изисквания за това. \"Ние проведохме среща с обществеността в тази махала, те са силно обострени срещу извършителя и семейството му. Това, което предприемаме от тук нататък - там ще продължи полицейското присъствие, за да се предотвратят подобни инциденти. Кметът ни увери, че се работи по въвеждане на видеонаблюдение\", обясни вътрешният министър. Той допълни, че в района остава засилено полицейското присъствие.\" \"Профилът на извършителя на убийството в Галиче е подобен на този при убийствата в село Сотиря и в Русе\", каза от своя страна главният прокурор Иван Гешев.\"Изключително брутално убийство. Начинът на извършване говори за профил на социопат. Ние ще поемем своята отговорност заедно с министър Младен Маринов и изпълнителната власт да си свършим работата. В крайна сметка, за да не се стига до такива трагедии, трябва да поемат отговорност много други институции. Освен за превенция на престъпността и наказване за извършените престъпления, става въпрос и за образование, и за работа, които не са от нашата компетентност. Така че трябва и другите институции да си свършат работата. Всеки трябва да поеме своята отговорност. Проведохме среща с кмета на населеното място и го уведомихме за това какво предстои в национален план\", посочи Гешев. Окръжният прокурор Десислав Начков даде подробности за убийството. Той обясни, че престъплението е извършено около 01:00 часа на 11 януари. Заподозреният Аксел вечерял при баба си, която живее на същата улица, на която и убитата Андреа. След като вечерял, излязъл и минал покрай дома на момичето. \"Той забелязва, че в стаята й свети. И взел това решение, защото я бил харесвал отдавна. Портата на двора била отворена. На двора той намерил стол, който взел. Вратата към дома била заключена. Нападателят видял, че Андреа спи и решил да влезе в дома през друг вход. Той взел метална пръчка, за да сплаши момичето. Влязъл в дома й през отворен прозорец на мазето. Той твърди, че познавал къщата, защото бил ходил преди години с компания\", обясни Начков.", "date": "2020.01.13", "title": "Институциите: Убийството на Андреа от Галиче е сравнимо със зверствата в Русе и Сотиря"}
{"url": "https://faktor.bg/bg/articles/arestuvaha-uchenichki-risuvali-po-pametnika-na-savetskata-armiya", "text": "Две момичета са били отведени в столичното Първо РПУ, след като рисували по Паметника на Съветската армия в София.  Ученичките - на 12 и на 13 години, вече са предадени на семействата им. Няма повече информация какви са били мотивите за постъпката им. Продължават да падат каменни плочи от облицовката на паметника, пише \"Булфото\".", "date": "2020.01.13", "title": "Oтведoха в столичното Първо РПУ две ученички, рисували по Паметника на Съветската армия"}
{"url": "https://faktor.bg/bg/articles/administratsiyata-na-tramp-irak-riskuva-da-zagubi-dostap-do-kritichna-bankova-smetka-na-pravitelstvoto", "text": "Администрацията на Тръмп предупреди Ирак тази седмица, че рискува да загуби достъп до критична банкова сметка на правителството, ако Багдад принуди американските сили след въздушния удар на САЩ, убил висш ирански генерал,да напуснат страната, според иракски представители, цитирани от американския вестник The Wall Street Journal. Държавният департамент предупреди, че САЩ могат да спрат достъпа на Ирак до централната банкова сметка на страната, която е депозирана във Банката на Федералния резерв в Ню Йорк, което може да унищожи и без това едва кретащата икономика на Ирак, заявиха итакски представители, пожелали анонимност. Ирак, подобно на други страни, поддържа държавните си сметки в Банката на Федералния резерв в Ню Йорк като важна част от управлението на финансите на страната, включително приходите от продажби на петрол. Загубата на достъп до сметките може да ограничи използването на тези приходи от Ирак, създавайки парична криза във финансовата система на Ирак и ограничаване на критичния валутен поток за икономиката. Перспективата за американските санкции срещу Ирак възникна след въздушния удар на 3 януари, който уби иранския генерал генерал Касем Солеймани на международното летище в Багдад. Иракският парламент гласува да призове премиера Адел Абдул-Махди да работи за изгонването на приблизително 5 300 американски военни, намиращи се в страната. В отговор на необвързващата резолюция, която беше подкрепена от премиера, президентът Тръмп заплаши да наложи санкции срещу Ирак, ако САЩ бъдат принудени да изтеглят войските си. Премиерът Абдул-Махди продължи с тези планове тази седмица, като поиска от САЩ да се съгласят на разговори за планиране на безопасното изтегляне на американските войски, според иракско описание на разговор в четвъртък с държавния секретар Майк Помпео. Помпео обаче не е съгласен с версията на Ирак за разговора му с Абдул-Махди и каза, че САЩ ще продължат базираната в Ирак кампания срещу екстремистката групировка \"Ислямска държава\". Държавният департамент отказа да коментира предупреждението на САЩ за Ирак относно неговата сметка в Ню Йорк. Предупреждението относно иракската централна банкова сметка беше отправено до премиера на Ирак по време на разговор в сряда, според служител в кабинета му, който е засегнал и цялостното военно, политическо и финансово партньорство между двете страни. Говорителите на иракския премиер, централната му банка и посолството му във Вашингтон не отговориха на исканията за коментар. Държавният департамент на САЩ и Федералният резервен съвет отказаха коментар. Банката на Федералния резерв в Ню Йорк, която може да замрази сметки съгласно американския закон за санкции или ако има основателно подозрение, че фондовете могат да нарушат американския закон, заяви, че не коментира конкретни титуляри на сметки. Потенциалната икономическа и финансова криза тежи върху иракските служители, докато те се опитват да се справят с присъствието на американските войски, без да предизвикат ответна реакция. През последните дни иракските служители подчертаха необходимостта от приятелски отношения със САЩ, дори когато проиранските милиции и политици оказват натиск за експулсиране на американски войски. \"Винаги, когато имате приятелски развод, все още се тревожите за децата, домашните любимци, мебелите и растенията, някои от които са сантиментални\", заяви висш иракски политик. Абдул-Махди заяви, че напускането на американските войски е единственият начин да се избегне конфликт в Ирак, тъй като САЩ не се доверяват на силите за сигурност на страната да защитават своите войски. Съществуват неясноти относно правомощията му да ги изгони, като се има предвид статутът му на изпълняващ длъжността министър-председател. Сред другите потенциални пречки са кюрдските и повечето сунитски лидери, които бойкотираха сесията, на която парламентаристите гласуваха за експулсирането на войските. По време на парламентарния дебат председателят на парламента, сунит, призова депутатите-шиити да се съобразяват с потенциалния отзвук: „Една от стъпките, които международната общност може да предприеме, е да спре финансовите транзакции с Ирак и ние няма да можем да изпълним ангажиментите си към нашите граждани във всеки следващ момент \", каза Мохамед ал Халбуси, цитиран от The Wall Street Journal. Финансовата заплаха не е теоретична: Финансовата система на страната беше почти унищожена през 2015 г., когато САЩ спряха достъп за няколко седмици до сметката на централната банка в Ню Йорк заради притесненията, че парите изтичат чрез слабо регулирания пазар в ирански банки и до екстремистката група „Ислямска държава“. Перспективата за санкции обезпокои обикновените иракчани, за които спомените да живеят под ембарго на ООН през 90-те години са все още свежи. Проиранските и други шиитски фракции, водещи движението за изгонване на американските сили от Ирак, се стремяха да успокоят обществеността, като им казват, че Ирак може да се обтърне към Китай. Съветник на премиера Абд ал Хасанеин ал-Ханейн заяви, че макар заплахата от санкции да е проблем, той не е очаквал САЩ да ги изплзват. „Ако САЩ направи това, това ще загуби Ирак завинаги“, каза той.", "date": "2020.01.13", "title": "Администрацията на Тръмп: Ирак рискува да загуби достъп до критична банкова сметка на правителството"}
{"url": "https://faktor.bg/bg/articles/sadat-opravda-tsar-kiro-za-napadenie-nad-dvama-zhurnalisti", "text": "Върховният касационен съд (ВКС) оправда Кирил Рашков, по-известен като Цар Киро, по обвинението за хулиганство заради нападение над двама журналисти. По това дело Рашков беше осъден на 8 месеца затвор, но ВКС отмени присъдата и го оневини, защото прие, че пострадалите фоторепортери са го провокирали, като безпричинно са го снимали на улицата, а неговите действия не са ескалирали толкова, че да бъдат квалифицирани като дръзко и изключително цинично хулиганство, което е и опасен рецидив, какво е повдигнатото му обвинение, съобщава ЛЕКС. До обвинението на Рашков се стигна, след като през юни 2014 г. двама фоторепортери отишли да снимат пред дома на ромския лидер, тъй като получили сигнал за скандал с негова съседка. На мястото обаче заварили Рашков спокойно да разговаря с друг човек. Журналистите започнали да го снимат, при което Рашков ги нападнал и започнал да души единия. Той пък казал на колежката си да снима случващото се, при което Рашков опитал да я заплюе. Веднага след това схватката била прекратена, двамата репортери си тръгнали и подали сигнал за случилото се на тел. 112. Рашков също се оплакал в полицията, че е тормозен от журналистите, а за случилото се пред дома му бил предупреден от МВР. Година по-късно обаче той беше обвинен в хулиганство и пратен на съд, но делото се проточи 3 години и чак през 2018 г. районният съд в Пловдив го оправда, но го глоби за дребно хулиганство. Година по-късно обаче окръжните съдии отмениха присъдата и осъдиха Рашков на 8 месеца затвор. Според състава на ВКС с председател и докладчик Николай Дърмонски, окръжният съд е преекспонирал изводите си за дръзко и цинично хулиганство. Върховните съдии са на мнение, че в случая е ставало дума за дребно нарушение, което се наказва само с глоба по Указа за борба с дребното хулиганство, както е сторил първоинстанционният съд. В решението на ВКС се казва, че е липсвал повод двамата журналисти да снимат Рашков, въпреки че той е известен основно с криминални прояви, осъждан е няколко пъти, а през 2012 г. получи и ефективна присъда от 2 години затвор за закана с убийство по време на размириците в село Катуница. Върховните съдии са категорични, че колкото и негативна да е публичната му известност, в случая не е било налично основание да бъде заподозрян в нещо противно на обществените порядки. „Това че е осъждан за тежко умишлено престъпление и си е изтърпял наказанието в затвора не значи, че за всяка макар и маловажна проява следва да понесе сурова санкция. Категорична е съдебната практика, че и при опасен рецидив маловажните деяния са законово допустими и по-леко наказуеми“, се казва в решението на съда. В него върховните съдии подчертават, че действията на Рашков са били реакция на опит на журналистите да отразят в снимки някаква „неслучила се сензация“. „Безспорно, като осигуряващи обективен поглед на обществото към важни за него прояви на някои негови членове, на журналистите се полага съответното уважение и засилена защита, но не и когато действията им граничат с т.н. „папарашко” поведение, нямащо нищо общо с нещо значимо за обществото като цяло. Дейността на журналистите изисква спазването на определена етика, при което следва да се съобразяват с основните права на гражданите, да не навлизат безпричинно в личната им сфера, подлагайки ги на психически тормоз и превръщайки ги в жертви на собствените им действия“, се казва още в решението на съда. От него става ясно, че в крайна сметка Рашков няма да бъде дори глобен за дребно хулиганство, тъй като абсолютната давност е изтекла още преди година.", "date": "2020.01.13", "title": "Съдът оправда цар Киро за нападение над двама журналисти"}
