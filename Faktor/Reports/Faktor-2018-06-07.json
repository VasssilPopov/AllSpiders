{"url": "https://www.faktor.bg/bg/articles/novini/svyat/vav-varhovnata-rada-gubim-odesa-po-sashtiya-stsenariy-kakto-donbas", "text": "Група депутати от Върховната Рада на Украйна смятат за крайно тревожна обстановката в Одеса, заявявайки, че страната постепенно губи контрол над своя трети по големина град, пише Московский Комсомолец, цитиран от \"Фокус\". Депутатът Игор Луценко публикува на профила си в социалната мрежа „Фейсбук“ копие от обръщението си към ръководителя на Съвета за национална сигурност и отбрана Александър Турчинов, в което се говори за серия нападения над проукраински активисти с „твърда антируска позиция“. Сред пострадалите на ръководителят на местното отделение „Автомайдан“ Виталий Устименко и бившият водач на одеското отделение на „Десен сектор“ Сергей Стерненко. Според Луценко властите в Одеса, в това число и кметът Генадий Труханов способстват за загубата на „проукраинския“ контрол над града. „Губим Одеса по същия сценарий, както Донбас“, смята депутатът. Той призова Турчинов да инициира заседание на Съвета относно ситуацията в Одеса, уверявайки, че „информационно-политическото завземане на Одеса от проруските сили“ заплашва националната сигурност на Украйна.", "date": "2018.06.07", "title": "Във Върховната Рада: Губим Одеса по същия сценарий, както Донбас"}
{"url": "https://www.faktor.bg/bg/articles/temenuzhka-petkova-1-1", "text": "Всичко е възможно, възможно е и АЕЦ \"Белене\" да има руски инвеститор. Мотивите за възобновяването на АЕЦ \"Белене\" са посечени ясно. Решението на Народното събрание има подкрепяща функция и е свързано с възобновяване на действията за централата. Това заяви министърът на енергетиката Теменужка Петкова в предаването „Още от деня“ по БНТ. \"Става въпрос за нов проект, с условията, които са поставени. Ситуацията от 2012 е променена, наличието на сериозен инвеститорски интерес и още много фактори промени решението за АЕЦ \"Белене\". Една от най-големите китайски компании имат интерес към централата\", каза още тя.  \"Няма как да имаме фиктивна роля, интересуваме се от финансите, които са инвестирани и от това те да се оползотворят. Няма как с лека ръка да забравим 3 милиарда, дадени от българския народ\", каза още министърът на енергетиката. \"Държавата няма възможност сама да построи АЕЦ \"Белене\", завърши Теменужка Петкова.  По думите ѝ ако всичко върви по план, втората атомна централа ще бъде завършена до 2026 г. Макар че има разрешение да се търси инвеститор, мораториумът върху строителството на централата не беше отменен. Депутатите обясниха, че ако бъде отменено решението за забрана от 2012 г., това означава, че в сила ще е по-старият проект, според който централата ще бъде изградена изцяло по руски модел. Освен това, от ГЕРБ и ОП настояват първо да се провери дали действително е сериозно намерението на инвеститорите и едва след това да се пристъпва към дадено решение и гласуване на НС.", "date": "2018.06.07", "title": "Теменужка Петкова:  Възможно е АЕЦ \"Белене\" да има руски инвеститор"}
{"url": "https://www.faktor.bg/bg/articles/saprugata-na-tomislav-donchev-se-izvini-za-statusa-s-morkovite-i-tsiganite", "text": "Светлана, съпругата на вицепремиера Томислав Дончев, се извини във Facebook, заради вчерашния си статус, в който заяви: \"Морковите за циганите са на свършване, време е за тоягата!\".  Въпреки извинението три организации поискаха от вицепремиера Томислав Дончев да се разграничи от изказванията на съпругата си публично или да подаде оставка. Пред камерата на Bulgaria ON AIR той коментира ситуацията и заяви, че всички български граждани имат равни права. И добави, че няма как да се разграничи от нея, това можело да стане само, ако се разведе.", "date": "2018.06.07", "title": "Съпругата на Томислав Дончев се извини  за статуса с морковите и циганите"}
{"url": "https://www.faktor.bg/bg/articles/rasmusen-pred-politico-zapadat-vse-oshte-ne-e-gotov-da-spre-ruskata-namesa-v-izborite", "text": "От сега до предстоящите президентски избори в САЩ през 2020 година, Западните избиратели ще могат да отидат до урните в повече от 20 случая. Разглеждайки скорошните случаи на намеса в изборите и в САЩ, и в Европа и анемичния отговор от демократическите институции, има всички причини да се мисли, че тези вотове представляват 20 нови мишени за Русия и други да се месят, пише бившият генерален секретар на НАТО Андерс Фог Расмусен в ко-авторство с американския адвокат и бивш министър на вътрешната сигурност на САЩ Майкъл Чертоф в статия за електронното издание Politico, представена без редакторска намеса, съобщава \"Фокус\". Чуждестранната намеса е относително евтина що се отнася до финансовите и човешките ресурси, които изисква. Но тя дава почти гарантирано предимство в подкопаването на доверието в нашите легитимни институции, нещо, което не-демократичните режими, като например Русия, се радват да направят. Обезпокояващото е, че Западните правителства продължават да водят все същата стара война: Те са затънали в грубата лексика за \"фалшиви новини\" от 2016 г., докато текущите тенденции показват, че Русия и подобни противници изострят своите инструменти. Първо, ние виждаме преход от „фалшивите новини“ към хипер-партизански наративи. Тези истории обикновено съдържат зрънце истина, но с изопачени факти, така че да се получи поляризираща публична история. Видяхме, че по време на изборите в Италия,където социалните медии и ботове, свързани с Русия огласяваха истории за заплахата от нелегалната имиграция. Това, взето заедно с изтощението на италианските избиратели от политическия елит на страната, стана решаващ фактор, който даде на двете популистки и анти-имигрантски партии най-големия дял от гласовете. Проблемът с хипер-партизанското съдържание е, че то е по-малко откриваемо от откровено фалшивите новини. Борбата с него изисква много по-всеобхватно усилие от всички демократични институции, правителства, медии, НПО-та и самите избиратели, което днес не е налице. Междувременно, ние виждаме интернационализация на наръчника за намеса. Независимо от това, че президентските избори през 2016-а година привлякоха най-много вниманието на медиите, САЩ далеч не са единствената мишена. Русия активно изнася платформата си за намеса в други страни. На референдума в Каталуния видяхме безпрецедентно нива на тролване в социалните медии и употребата на изкривени факти, с произход Венецуела. Сега погледите се насочват към това да видим как ще бъде използвана Венецуела на предстоящите избори в Мексико. Други не-демократични държави като Иран и Китай, а също и Турция, гледат отблизо. Само преди няколко седмици, „Туитър“ акаунтите на няколко европейски политици, включително на един от ко-авторите, бяха хакнати, предполага се, че от турски оперативни работници, разпространяващи фалшиви новини за неуспешния опит за преврат през 2016-а година. Видът намеса зависи от изборите, на които се прави. В САЩ, на Русия й се наложи да използваха неморални средства – хакваха имейл сървъри и оперативни работници, базирани в страната, за да влияят на политическата сцена. В Италия или Германия, Русия може да разчита на близките до Москва партии и на икономическото си влияние, за да разпространява поляризиращи послания. Украйна e кота нула за московската кампания за намеса, където всички средства – от политически убийства до корумпиране, от тролване до кибератаки – всичко се използва докрай. Колективният отговор сред Атлантическия алианс беше слаб и неорганизиран. Няколко НПО-та, тинк-танкове, национални парламента и правителства работят за идентифицирането и борбата с подривните действия на Русия. Тези проекти разглеждат въпроса как да се справим с отделни инструменти от арсенала на руската намеса: защитата на онлайн пространствата, нашите изборни урни, нашите медии и засилване на нашата киберзащита. Но много често те го правят с оглед на намесата в предишни избори, без да се предприемат мерки за проактивна подготовка За следващите. Те рядко се координират помежду си или имат цялостен подход за защита срещу целия спектър от зловредни действия. В САЩ дебатът също е толкова поляризиран, че само една двупартийна мярка мина през Конгреса. Именно поради тази причина създаваме Трансатлантическата комисия за изборен интегритет. Да събираме на едно място политици, индустриалци, медии, хора от технологичния сектор и експерти от гражданското общество от двете страни на Атлантика, нашата цел е да разширим работата, която е проведена до сега и да запълним пропуските в нашия колективен отговор. За да се справим наистина с престъпните действия на Русия и другите играчи, е императив да преодолеем две разделения: това, минаващо през Атлантическия океан и другото – по партийните линии. В широкия спектър на членовете на комисията са политици като бившия вицепрезидент на САЩ Джо Байдън, бившия вицепремиер на Великобритания Ник Клег, както и бившият главен редактор на най-четения вестник в Европа – Bild. Тук е и бившият началник на интернет сигурността на британския премиер Тереза Мей. Нашата цел е да влезем в контакт с парламентите от двете страни на Океана и да разгледаме тяхното законодателство, да анализираме това, което вече е свършено и искам да помогнем и разширим инициативите и организациите, които вече работят по този въпрос. На технологията в момента се гледа като на част от проблема, но ние също имаме намерение да намерим начин тя да се превърне в част от решението, използвайки възможностите на машините да се учат и изкуствения интелект, за да идентифицираме и контрираме фалшивите разкази. Идентифицирането на целия арсенал на разузнавателните тактики на Русия и другите чуждестранни сили е единственият начин за развиване на цялостна стратегия за противопоставяне срещу това. Ако се провалим в опитите да го направим, други държави, които желаят да подкопаят сигурността ни ще възприемат подобни разрушителни тактики. От двете страни на Атлантическия океан ние вече показахме, че работейки заедно, можем да преодолеем предизвикателствата, които стоят пред нас. Днес ние сме изправени пред голямото предизвикателство да осъвременим нашата демокрация. Ако работим в изолация, за да се преборим с тази взаимна заплаха, ние ще се провалим. Именно затова трансатлантическото сътрудничество е нужно и е нужно спешно, за да сме сигурни, че ще защитим интегритета не само на 20-те избори през следващите две години, но и интегритета на институциите като такива. Андерс Фог Расмусен бивш министър-председател на Дания и генерален секретар на НАТО. Майкъл Чероф е бивш Министър на вътрешната сигурност. Те ще съпредседателстват Трансатлантическата комисия за изборен интегритет.", "date": "2018.06.07", "title": "Расмусен пред Politico: Западът все още не е готов да спре руската намеса в изборите"}
{"url": "https://www.faktor.bg/bg/articles/radev-pak-nastapa-borisov-az-nyamam-nachalnitsi-nito-u-nas-nito-v-chuzhbina", "text": "Словесната битка между президента Румен Радев и премиера Бойко Борисов очевидно няма скоро да стихне. Днес в Троян държавният глава изпрати индиректно послания до министър-председателят, намеквайки за своята независимост като президент, който отстоява интересите на българските граждани и държава.  \"За разлика от други аз нямам началници нито в България, нито в чужбина. Разбира се имам само един началник и това е българският народ, който ме е избрал и на когото съм се заклел да служа\".  Така пред журналисти днес в Трявна държавният глава Румен Радев отговори на твърденията на премиера Бойко Борисов, че лидерът на БСП му е шеф, а той вече не е надпартиен президент. \"Критикувам там, където се вземат решения и се разпределят финансови средства. Ако започне и опозицията да го прави, тогава ще критикувам нея\", добави Радев, цитиран от своя прессекретариат. Попитан за обявеното от българското правителство намерение да се поднови работата по отношение на АЕЦ \"Белене\" и дали темата е била дискутирана при посещението му в Русия, държавният глава посочи, че реализацията на проекта няма как да се случи без участието на руските конструктори, които са произвели реакторите и гарантират ядрената безопасност и че въпросът е бил обсъден по време на работната му визита в Москва и Сочи. \"Що се отнася до вдигането на мораториума, приветствам го. Има заявен инвеститорски интерес и българското правителство има своите варианти и рационални идеи и нека да го оставим да събере необходимата информация, да проведе съответните преговори, да направи разчети, да ги представи и едва тогава да съдим рационален ли е проектът, безопасен ли е, изгоден ли е финансово за България и т.н. Затова призовавам да оставим правителството спокойно да си свърши работата\", посочи още Румен Радев.", "date": "2018.06.07", "title": "Радев контрира Борисов: Аз нямам началници нито у нас, нито в чужбина"}
{"url": "https://www.faktor.bg/bg/articles/shte-se-reshi-li-nay-setne-groteskniyat-spor-za-imeto-makedoniya", "text": "В началото на статията, озаглавена „Безименно нещастие“, балканският експерт на „Франкфуртер Алгемайне Цайтунг” разяснява накратко същината на спора: „Гърция не ще да признае на Македония правото да се казва Македония, защото подобно име накърнявало гръцката история и здравото народностно чувство. (…) Единствено гърците имали право да притежават името „Македония\", защото в крайна сметка Александър Велики с огън и меч разнесъл по цял свят не друго, а елинистичната култура.\" Михаел Мартенс припомня също някои скрити страни на спора и последните стъпки в опита за решаването му: „Преди няколко години до обществеността достигнаха няколко грами от американски дипломати, според които на четири очи много гръцки политици признавали, че официалната позиция на Атина по спора за името е абсурдна, но какво да правиш: Когато веднъж си се врекъл в някаква несмислена идея, вече не можеш току-така да се откажеш от нея, без да си плюеш в лицето. Гръцкият премиер Алексис Ципрас и неговият външен министър Никос Коциас не са жертва на този политически делириум. Ципрас и неговата партия могат да бъдат обвинявани в какво ли не, но те никога не са били щурмови отряд на антично обвеяното опиянение в спора за името. Ципрас и Коциас определено разбират, че Гърция не допринася за стабилността на малката си северна съседка, като непрекъснато пречи на западната ѝ интеграция. А нестабилността на Балканите изобщо не е в интерес на Гърция.\" Авторът на „Франкфуртер Алгемайне Цайтунг“  проследява хода на преговорите за името, един тур от които се проведе и в София. Според него, в края на май се е очертало известно споразумение около името „Северна Македония\" – поне на техническо равнище. „Коциас наскоро беше в Берлин и проведе разговори във Външното министерство и в канцлерство. У своите събеседници той остави впечатлението, че има сериозен интерес да се намери решение и дори е готов да си навлече вътрешно-политически ядове по тази причина. Защото съпротивата вече се надига. Македонските и гръцките националисти, които си приличат доста повече, отколкото сами са склонни да признаят, в добре познат синхрон възнамеряват да протестират срещу компромиса.\" Мартенс пише за демонстрациите, които вече се проведоха в Атина, в Солун и в няколко други провинциални града. С поглед към Скопие, авторът цитира съпротивата на опозиционната партия ВМРО, чийто нов лидер Християн Мицкоски обвинява правителството в „разпродаване на националните интереси\" – сякаш тези интереси се състоят в трайната изолация на страната, коментира Мартенс. По-нататък в статията му четем: „Досега нито Ципрас, нито Заев се поддават на натиска чрез протести или чрез подобни аргументи, въпреки това обаче преговорите им могат да се провалят – и то по най-различни причини. Защото досега няма подписано дори споразумение между Гърция и Македония, а едно такова бъдещо споразумение ще бъде само началото. За ратификацията му Ципрас трябва да разчита на помощ от опозицията в Атина, защото коалиционният му партньор, дяснопопулистките „Независими гърци\", по никакъв начин няма да гласува за решение, съдържащо името „Македония\". Заев пък обеща в предизборната си кампания, че евентуалното решение не само ще бъде гласувано в парламента, а ще бъде подложено и на референдум. Според оптимистичния сценарий на Скопие, сега бързо трябва да се подпише споразумение, за да може Македония да получи покана за НАТО още по време на срещата на върха на Алианса през юли. После обаче трябва да се видят резултатите от референдума, който Заев може да насрочи през септември или октомври.\" В края на статията Михаел Мартенс пише, че през последните дни от Атина идват обезкуражаващи сигнали, а разговорите сякаш отново са попаднали в задънена улица. Според него обаче това не означава окончателен провал, а навярно само отлагане на споразумението.", "date": "2018.06.07", "title": "Ще се реши ли най-сетне гротескният спор за името \"Македония\"?"}
{"url": "https://www.faktor.bg/bg/articles/novini/svyat/tramp-otival-na-sreshtata-na-varha-na-g-7-za-da-se-borya-za-stranata-ni-po-targoviyata", "text": "Президентът на САЩ Доналд Тръмп заяви, че отива на срещата на върха на Г-7 в Канада, \"за да се боря за страната ни по търговията\", предаде ДПА, цитирана от БТА.  \"Имаме най-лошите търговски сделки, сключвани някога\", допълни той в Туитър днес.  Коментарът на Тръмп бе направен на фона на засилващите се страхове от търговските спорове между САЩ и партньорите им в Северна Америка и Европа.  САЩ наложиха мита за Канада, Мексико и ЕС, които от своя страна обявиха ответни мерки.  Има слаби надежди, че Г-7 ще помогне за отслабване на ескалацията и ще даде възможност на страните да отдръпнат от пълномащабната търговска война.  Тръмп отбеляза, че след срещата на Г-7 в Квебек ще замине за Сингапур за преговори със Северна Корея по \"ядрения проблем\".", "date": "2018.06.07", "title": "Тръмп отивал на срещата на върха на Г-7, \"за да се боря за страната ни по търговията\""}
{"url": "https://www.faktor.bg/bg/articles/spored-putin-instseniranoto-ubiystvo-na-babchenko-e-kontraproduktivno-ne-kazva-dali-e-porachal-zhurnalista", "text": "Според президента на Русия Владимир Путин инсценираното „убийство“ на журналиста Аркадий Бабченко е контрапродуктивно. Той заяви това на 7 юни след „Директната линия“, пише „Известия“, цитиран от \"Фокус\". Но пропусна да обели дума по разкритията, че убийците са се отчитали пред Кремъл. „Всяка инсценировка е контрапродуктивна, от каквото и да е предизвикана. Общо повече, ако тя се изнесе на международната арена. Знаете как реагираха вашите колеги в международните организации, свързани с журналистическата дейност. Всички осъдиха това действие на украинските власти като провокация“, заяви президентът. Путин изрази надежда, че в бъдеще подобни инсценировки няма да се повтарят. При това той призова всички да се замислят как да осигурят сигурността на журналистическата дейност и достъпа на гражданите до свободната информация. На 29 май украинските медии разпространиха съобщение че Бабченко е убит, а властите на Украйна веднага обвиниха Русия за него. На следващия ден Службата за безопасност на Украйна призна, че журналистът е жив, а нападението инсценирано, за да се предотврати готвено срещу него покушение. Самият Бабченко присъства на пресконференцията на специалните служби.", "date": "2018.06.07", "title": "Според Путин инсценираното „убийство“ на Бабченко е контрапродуктивно, не казва дали е поръчал журналиста"}
{"url": "https://www.faktor.bg/bg/articles/novini/svyat/yens-stoltenberg-katar-ne-mozhe-da-stane-chlen-na-aliansa", "text": "Генералният секретар на НАТО Йенс Столтенберг заяви, че Катар не може да стане член на Алианса, защото Организацията на Северноатлантическия договор е създадена за страните от Европа и Северна Америка, предава РИА Новости. По-рано катарският министър на отбраната заяви, \t че страната му вижда като дългосрочна стратегическа амбиция влизането в НАТО. „Организацията на Северноатлантическия договор е страна за страни от Европа и Северна Америка. Така е написано в устава ни“, заяви Столтенберг. Същевременно той отбеляза, че Катар е ценен партньор на Алианса в региона на Близкия изток.", "date": "2018.06.07", "title": "Йенс Столтенберг: Катар не може да стане член на Алианса"}
{"url": "https://www.faktor.bg/bg/articles/novini/balgariya/bsp-edno-si-znae-interesite-za-aets-belene-ot-ruski-i-kitayski-investitori-sa-seriozni", "text": "До момента в проекта \"Белене\" са инвестирани около 3 милиарда лева от българските данъкоплатци. Така от ГЕРБ мотивираха решението си, с което искат рестарт АЕЦ \"Белене \". Втората атомна централа може да се изгради само на пазарен принцип от стратегически инвеститор и без държавни гаранции, твърдят о там. Според депутата от БСП Васил Антонов не бива този рестарт на проекта да се проваля и не бива да се позволява политиката да се бърка в икономиката на държавата. \"Изходните позиции на левицата и ГЕРБ за АЕЦ \"Белене\" са като цяло общи. И двете партии смятат, че \"Белене\" трябва да се изгради без държавни пари, но разликата е съществена - от БСП искаме мораториумът върху подновяването на проекта от 2012 година да отпадне, а това не е застъпено в предложението на ГЕРБ\", подчерта в студиото на \"Денят ON AIR\" социалистът. Той е сигурен, че интересите от руски и китайски инвеститори са сериозни и е напълно възможно някой да поиска да се сдобие с основния пакет акции. \"Атомната енергетика води икономиката нагоре. Ако не е тя, енергийният сектор щеше да фалира. В света няма случай на електроцентрала, която да е на загуба. Все пак обаче не трябва да опровергаваме този факт. През тези 38 години можеше да напарвим много, но изпуснахме шанса\", заяви пред Bulgaria ON AIR депутатът. По думите му с днешното решение депутатите са дали знак към инвеститорите да бъдат доста по-предпазливи и внимателни", "date": "2018.06.07", "title": "БСП едно си знае: Интересите за АЕЦ \"Белене\"от руски и китайски инвеститори са сериозни"}
{"url": "https://www.faktor.bg/bg/articles/ministar-ananiev-elektronnoto-zdraveopazvane-mozhe-da-e-fakt-v-sredata-na-sledvashtata-godina", "text": "За Министерството на здравеопазването изграждането на националната здравна информационна система е един от основните лостове, с които да се ускори електронното управление в сектора. В момента се работи по изграждането на отделните модули на системата, като всеки един от тях е в различен етап на подготовка, каза днес министърът на здравеопазването Кирил Ананиев на среща с депутатите от парламентарната здравна комисия, информираха от пресслужбата на здравното ведомство. \"Ако работата върви в срок, очакваме в средата на следващата година да имаме Национална здравна информационна система, т.е. България да има електронно здравеопазване\", коментираха от ръководството на Министерството на здравеопазването на срещата. Министър Ананиев посочи, че до края на годината ще бъдат въведени регистри и електронната рецепта. Ще предложа на Министерския съвет обучението, квалификацията, преквалификацията, придобиването на специалност и продължителното обучение за цял живот на бъдещите лекари да бъдат за сметка на държавния бюджет, при условие че тези хора поемат отговорност за определен период от време да работят на територията на България, каза Ананиев. Според него вече са водени разговори с министъра на финансите и това може да стане възможно с бюджета за 2019 година.", "date": "2018.06.07", "title": "Министър Ананиев: Електронното здравеопазване може да е факт в средата на следващата година"}
{"url": "https://www.faktor.bg/bg/articles/obshtestvo/zakon-i-red/izpravyat-pred-sada-trima-granichni-politsai-ot-aerogara-sofiya-propuskali-migranti", "text": "Специализираната прокуратура предаде на съд трима гранични полицаи от аерогара София, двама от които началници на смяна. Те, заедно с двама легално пребиваващи в България граждани на Бангладеш, бяха задържани в края на февруари 2017 г. и обвинени за участие в организирана престъпна група за незаконно пропускане в страната на мигранти през ГКПП, с цел отпътуване към Западна Европа. В хода на досъдебното производство на Специализирана прокуратура бе установено, че от септември 2016 г. те осигурявали преминаването през ГКПП на аерогарата на граждани от Бангладеш, Индия, Непал и Пакистан срещу 6000 до 10 000 евро на човек. Мигрантите пристигали от Кипър, като крайната им дестинация били страни от Западна Европа. Двамата чужденци в групата имали сериозни контакти сред кипърската емигрантската общност. Чрез тях те набирали кандидати от островната държава и осигурявали информация за тях, в т.ч. снимки и копия на лични документи, датите на полетите им. на пристигащите, инструктирали ги на кое гише на \"Гранична полиция\" трябва да се явят, за да не бъдат подложени на подробна проверка и върнати обратно. От 2015 г. лицата от посочените страни следва да представят на граничните власти покани, обратен билет, средства, както да посочат повода за посещението си в България. Решението за влизане на такъв пътник взимал лично началникът на смяната. Чужденците в групата първо обсъдили схемата за лесна печалба с инспектор от ГКПП на летището. Той пък уговорил в нея да се включат и двама началници на смени. Така групата започнала да действа през септември 2016 г. След като преминели през ГКПП, пристигащите от Кипър били посрещани от двамата бангладешци и настанявани в хотел, в квартири или в апартамента на единия от тях. После, срещу допълнително заплащане, им било оказвано съдействие за незаконното им преминаване в Сърбия на път за Германия, Холандия и други западноевропейски държави. Предстои Специализираният наказателен съд да насрочи дата за разпоредително заседание по делото.", "date": "2018.06.07", "title": "Изправят пред съда трима гранични полицаи от аерогара София, пропускали мигранти"}
{"url": "https://www.faktor.bg/bg/articles/rumen-ovcharov-desnite-mnogo-barzo-zabraviha-1999-g-i-strategiyata-im-za-belene", "text": "Странно е, че само ДПС не подкрепят подновяването на проекта за АЕЦ „Белене“, досега те последователно са били за него. Това коментира бившият енергиен министър Румен Овчаров по Нова телевизия. „Десните партии много бързо забравиха, че 1999 г., когато те управляваха, приеха стратегия, че България се нуждае от АЕЦ „Белене““, каза той по адрес на протестиращите десни извънпарламентарни партии. „Това, което предлага правителството, е връщане към „Белене“ от 2006 г. - 49% германски инвеститор и проектно финансиране“, обясни Овчаров. „Трайчо Трайков беше министър, когато проектът уж вървеше. По негово време бяха подписани 9 допълнителни споразумения, продължаващи проекта. Той поръча анализ на английската банка HSBC, че в региона са задължителни нови мощности. Но този анализ беше скрит, защото, когато бе готов, вече трябваше да няма „Белене“, допълни още бившия министър от Тройната коалиция. „НЕК има над 3 млрд. лв. задължения. Те дойдоха от американските централи, от фотоволтаичните централи, НЕК е в неспасяемо положение, ако тези активи не бъдат реализирани“, заяви още Овчаров. .", "date": "2018.06.07", "title": "Румен Овчаров: Десните много бързо забравиха 1999 г. и стратегията им за \"Белене\""}
{"url": "https://www.faktor.bg/bg/articles/rosatom-e-barza-za-nezabavni-pregovori-za-aets-belene", "text": "Руската компания \"Росатом“, която е изпълнител на спрения все още строеж на АЕЦ \"Белене“, е готова да започне незабавни преговори с българската държава за реализацията на проекта и евентуалното му финансиране. Нека обаче първо да стане факт решението на парламента относна проекта и точната му формулировка, заяви Вадим Титов, който отговаря за проектите на \"Росатом“ в Централна и Югоизточна Европа. Той не пожела изрично да каже дали руският държавен ядрен концерн е готов да стане стратегически партньор на \"Националната електрическа компания“ или акционер в планираната от правителството проектна компания с активите и пасивите на АЕЦ \"Белене“. Потвърди обаче , че вариант е отпускането на заем по финансовия модел на унгарската АЕЦ \"Пакш 2“. Унгарското правителство взе такъв за финансиране на 80% от стойността на разширението на ядрената централа. Той е с фиксирана лихва, под пазарните нива, по думите на Титов, и ще се връща от дейността на мощностите. \"Предстоят парламентарни дебати за бъдещето на проекта. Да изчакаме решението и формулировката му, за да видим как точно си представя българската страна реализацията му“, каза Титов пред журналисти по време на 15-тото издание на Българския атомен форум, провеждащ се традиционно край Варна. По-късно в четвъртък се очаква именно окончателното решение на парламента за рестарта на ядрения проект, който бе спрян през март 2012 г. първо с правителствено решение, после с парламентарно, което в обществото се приема като мораториум върху АЕЦ \"Белене“, но на практика решението на Народното събрание от преди шест години е само за прекратяване на работата по строежа и търсене на начин за реализация на доставеното ядрено оборудване на площадката на АЕЦ \"Козлодуй“ и търсене на инвеститор за парогазова централа на площадката на спрения атомен проект край Белене. Очаква се в пленарна зала ГЕРБ, Обединените патриоти и \"Воля“ да подкрепят приетото ден по-рано в парламентарната енергийна комисия проекторешение да се препоръча на правителството да отмени своето решение за спиране на проекта и да се възложи на енергийния министър Теменужка Петкова да започне подготовката на процедура за избор на стратегически инвеститор в проекта. По думите на депутата от ГЕРБ и зам.-шеф на комисията Валентин Николов това означава до 31 октомври 2018 г, да се обяви процедура за партньор в строежа. В нея обаче не се предвиждат никакви държавни гаранции и изкупуване на тока от бъдещата централа. В същото време обаче в сряда висш представител на Китайската държавна ядрена корпорация, която е считана за сериозен кандидат-инвеститор и проведе редица разговори с правителствени представители през последната година, каза, че \"предстои дълбока дискусия с правителството по въпроса за държавна гаранция“.↵ Титов посочи, както и други участници в ядрения форум в сряда, че никъде в света няма напълно частна АЕЦ и държавното участие е необходимо. \"Предстои да се види каква ще форматът на това участие“, каза той. \"След решението на парламента ще подготвим своето официално решение“, добави представителят на \"Росатом“, цитиран от Mediapool. По думите му руският концерн е готов в кратки срокове да проведе преговори с българското правителство за реализацията на проекта. \"Ние неведнъж в разговорите си на различни нива сме потвърдили, че сме готови да работим по АЕЦ \"Белене“, защото проектът е наш и е логично да го довършим. Не мога да коментирам готовност за инвестиции, след като не сме говорили за това с българската страна. За дялове и размер инвестиции не сме говорили. Много е рано,“ посочи Титов. Той отбеляза, че руската компания има опит в подобни преговори, но всички детайли трябва да се обсъждат последователно след парламентарното, респективно и правителственото решение. Представителят на \"Росатом“ отбеляза още, че компанията е успешна, има достатъчно пари, тъй като в последните години приходите й възлизат на милиарди евро. \"Безусловно сме заинтересовани проектът да се реализира и двата блока да работят“ каза още Титов и отбеляза,че със заеми от руска страна се строят ядрени проекти и в Бангладеш, Беларус, Индия и Египет. Освен като кредитор, компанията има опит и като акционер с два проекта, като моделите са различни. \"В турската АЕЦ \"Аккую“ инвестираме свои средства. 100 процента притежаваме проекта, но имаме дългосрочен договор за изкупуване на електроенергията от държавата. В процес сме на търсене на партнори за реализация на проекта. Във финландската АЕЦ \"Ханхикиви“ държим 34  на сто, като там съакционери са ни крупни потребители на електроенергия, с които имаме споразумение да ползват тока. В Турция държавата ще купува, а във Финландия частни потребители ще купуват“, обясни Титов. Той се пошегува, че \"винаги сме приветствали четвъртия начин - възложителят плаща на сто процента на изпълнителя, както е в Китай“. Точно такъв трябваше да е и моделът за реализация на АЕЦ \"Белене“, но той се провали след като първото правителство на Бойко Борисов не можа да се договори с \"Росатом“ за крайната цена на проекта, а накрая установи, че не разполага с поисканите от руснаците твърди близо 7 млрд. евро. Сега вече според оценки на предишни консултанти на проекта и на БАН, неговата цена е 10 млрд. евро и именно за това ще се търси частен инвеститор. Досега интерес официално са обявили от Китайската държавна ядрена корпорация (CNNC), от \"Росатом“ с условности и от френската \"Фраматом“ ненеясно под каква форма. \"Интересът на компании като CNNC и \"Фраматом“ означава, че проектът е изключително привлекателен“, коментира Титова. Според него е рано да се говори за \"алианси, консорциуми и споразумения с други компании кандидат-инвеститори\". \"Нас конкурси, търгове, съревнования не ни плашат и доказателство за това е фактът, че имаме най-голямото портфолио от ядрени поръчки в чужбина. Което показва, че успешно се справяме със състезания и предлагаме добри условия на клиентите си“, каза още Титов.", "date": "2018.06.07", "title": "\"Росатом“ в изчакване на парламента, иска незабавни преговори за АЕЦ \"Белене“"}
{"url": "https://www.faktor.bg/bg/articles/boyan-durankev-balgariya-uchastva-naskoro-v-edna-golyama-targovska-voyna", "text": "Търговски войни винаги е имало, особено в съвременните времена. Това коментира в интервю за БНР проф. Боян Дуранкев. \"България също участва наскоро в една голяма търговска война, при което спряхме \"Бургас-Александруполис“, АЕЦ \"Белене“ и \"Южен поток“, докато си вървят \"Северен поток 2“ и \"Турски поток“, така че ние загубихме една частична война, докато сега войната е вече между доста по-солидни и крупни търговски армии, като тя се разпали с първия меморандум, който подписа американският президент Доналд Тръмп за наказателни мита за китайския внос, който е около 60 милиарда долара, като преди това Китай преговаряше да закупи селскостопански и енергийни продукти за близо 70 милиарда долара от САЩ и да намали търговския дефицит от 375 милиарда долара с поне 200 милиарда. Тези преговори на Китай не се увенчаха с успех. Не бих казал, че можем да очакваме на този етап и решение при срещата на Г-7, тъй като всъщност е даден зелен светофар на наказателните мита и за пръв път в световната история на отношенията между така наречените братски държави всички се изправят срещу САЩ и започват да въвеждат ответни мерки от твърдението за възстановяване на търговския баланс\". Ако ние въведем мито върху американските дребни стоки, веднага се очаква Доналд Тръмп да въведе 25% мито върху вноса на европейските автомобили, като сега митата върху вносните европейски автомобили в САЩ са само 3%, докато американските, които внасяме в Европа са с 10% мито, добави проф. Дуранкев. \"Новите защитни мита може да не подобрят повече търговския баланс на САЩ, тъй като все пак тези страни, от които се купува, не продават само стомана. Става дума за засягане на крайната продукция по линията на преките и косвените връзки, което може да доведе до няколко ефекта. Първият е намаляване на трудовата заетост, вторият е намаляване на производството на свързаните продукти, третият е намаляване на производството на резервни части за автомобилите и други, четвъртият е влошаване на геополитическите баланси, защото в някои от европейските страни все пак има демократично управление и не може управляващите да не се съобразяват с това какво мислят хората в тези страни. Дълбоката причина за тези войни е много по-сериозна от това, че ние имаме по-ниски мита. Дълбоките причини се коренят в две неща. Първото е тази неолиберална икономическа теория, която все още е жива, и второто е политиката на големите американски корпорации\", посочи още проф. Дуранкев.", "date": "2018.06.07", "title": "Боян Дуранкев: България участва наскоро в една голяма търговска война"}
{"url": "https://www.faktor.bg/bg/articles/nyama-da-ima-mach-pulev-uayt", "text": "Мач между Кубрат Пулев и Дилиън Уайт няма да има, става ясно от съобщение на мениджъра на британеца Еди Хърн. Уайт е предпочел да се изправи срещу бившия световен шампион на Световната боксова организация Джоузеф Паркър на 28 юли в \"О2 Арена\" в Лондон.  Преди по-малко от месец Кобрата обяви, че е спечелил търга за провеждане на мач с Уайт. Двамата трябваше да излъчат официален претендент за пояса на Антъни Джошуа на Международната боксова федерация (IBF), а двубоят по всяка вероятност щеше да се състои на 18 август на Националния стадион \"Васил Левски\" в София. Пулев не се е боксирал от 28 aприл 2017 г., когато спечели по точки срещу американския ветеран Кевин Джонсън в София и постигна 25-ата си победа от 26 мача като професионалист. През април той заяви, че планира да се завърне на ринга с мач на американска земя в края на май или началото на юни. Кубрат вече пропусна една възможност да се изправи срещу Антъни Джошуа. Двамата трябваше да се боксират в Кардиф на 28 октомври за световните титли на IBF, IBO и WBA, но българинът се отказа заради контузия. Вместо него на ринга се качи камерунецът Карлос Такам. Все още няма информация дали Пулев ще се бие със следващия в листата на IBF - Александър Димитренко, за да бъде излъчен претендент за титлата. Българинът вече има победа над украинеца - нокаут на 5 май 2012 г. в Ерфурт (Германия).", "date": "2018.06.07", "title": "Няма да има мач Пулев - Уайт"}
{"url": "https://www.faktor.bg/bg/articles/nadal-polufinalist-v-parizh-sled-doigravaneto-s-shvartsman", "text": "Рафаел Надал показа най-добрия си тенис на червени кортове и спечели доиграването на мача с Диего Шварцман, за да се класира за единадесети път за полуфиналите на \"Ролан Гарос\". Носителят на 16 титли от Големия шлем загуби първи сет в Париж от 2015 г., но направи обрат и спечели с 3:6, 6:3, 6:2, 6:1 след 3 часа и 42 минути игра. Той записа шеста победа от шест мача с Шварцман и 14-и пореден успех във френската столица. В спор за място на финала десеткратният шампион ще се изправи срещу Хуан Мартин дел Потро и Марин Чилич. Другият полуфинал противопоставя Доминик Тийм и сензацията на турнира Марко Чекинато.", "date": "2018.06.07", "title": "Надал полуфиналист в Париж след доиграването на мача с Шварцман"}
{"url": "https://www.faktor.bg/bg/articles/kobrata-za-provaleniya-mach-s-uayt-lichi-si-koy-se-strahuva", "text": "Българският боксьор Кубрат Пулев съжалява за проваления мач с Дилиън Уайт, който трябваше да се състои през август. Двамата трябваше да се изправят един срещу друг за определяне на официален претендент за титлата в тежка категория на Международната боксова федерация (IBF). В крайна сметка промотърът на Уайт обяви, че той ще се боксира с Джоузеф Паркър в Лондон на 28 юли. \"Крадът вика дръжте крадеца. Уайт казваше, че аз съм страхливец, но виждате кой се оказа страхливецът\", каза Пулев пред \"Нова телевизия\". \"Два пъти отлагаха търга, сега избягаха от мача. То няма и много за казване по случая. Пролича си кой го е страх и кой не.\" Преди по-малко от месец Пулев обяви, че има шанс да се бие с британския боксьор на Националния стадион \"Васил Левски\" на 18 август. Сега не е ясно дали българинът ще срещне следващия в ранглистата на IBF Александър Димитренко. Междувременно Дилиън Уайт даде пресконференция в Лондон заедно с бившия шампион на Световната боксова организация (WBO) Джоузеф Паркър. Британецът дори не беше попитан за Пулев.", "date": "2018.06.07", "title": "Кобрата за проваления мач с Уайт: Личи си кой се страхува"}
{"url": "https://www.faktor.bg/bg/articles/bryuksel-privetstva-merkite-v-balgariya-za-obmen-na-danachna-informatsiya", "text": "вропейската комисия приветства днес прилагането от България на мерките за обмен на данъчна информация. Комисията е решила да прекрати съответното производство за установяване на нарушение срещу страната, съобщава \"Дневник\". В същото време еврокомисията открива наказателни процедури срещу пет държави от ЕС (Кипър, Гърция, Ирландия, Люксембург и Румъния) за това, че не са изпълнили задължението да съобщят за прилагането на новите мерки за задължителния автоматичен обмен на информация в областта на данъчното облагане и достъпа на данъчните служби до данни за борбата с изпирането на пари. Държавите трябваше да приложат тези мерки до 31 декември миналата година. Новите правила целят да предоставят на данъчните служби достъп до данни за борбата с изпирането на пари и да им дадат възможност да действат бързо в случаи на нарушения, се отбелязва в съобщението на еврокомисията.", "date": "2018.06.07", "title": "Брюксел приветства мерките в България за обмен на данъчна информация"}
{"url": "https://www.faktor.bg/bg/articles/novini/balgariya/zemedelski-shef-bivsh-sotsdeputat-dal-za-50-g-pod-arenda-darzhavna-zemya-na-gadzheto-si", "text": "Комисията за противодействие на корупцията и за отнемане на незаконно придобитото имущество (КПКОНПИ) установи конфликт на интереси по отношение на бивш директор на Областна дирекция „Земеделие“ в гр. Варна. Проверката започнала след подаден сигнал срещу Г. Х. Б., назначен за директор на Областна дирекция \"Земеделие\" - Варна през юли 2013 г., и срещу шефа на \"Напоителни системи\", клон \"Черно море\", по същото време с инициали Ц. Ц., твърди offnews.bg. В хода на проверката е установено, че пет месеца след назначаването си като директор на ОД „Земеделие“-Варна, в качеството си на лице, заемащо публична длъжност по смисъла за закона, той е упражнил правомощията си в частен интерес. В условия на конфликт на интереси е подписал договор за аренда с фирмата, в която е бил управител преди назначението си и където към настоящия момент съдружник е жената, с която се намира във фактическо съжителство. Договорът е за срок от 50 години за безвъзмездно ползване на земя от Държавния поземлен фонд (общо в размер на 754,193 декара) с цел създаване и отглеждане на трайни насаждения – орехи. Наред с това нарушение е допуснал и още едно – не е изпълнил задължението си да депозира декларация за конфликт на интереси при обявяване на класирането на участниците в търга, когато става ясно, че същата фирма заема първо място. Такава възможност е предвидена в ЗПУКИ (отм.) - при наличие на частен интерес по конкретен повод лицето да направи самоотвод от упражняване на правомощията си по служба. От решението става ясно, че Г. Б. е управлявал още една фирма - \"Матерна\". От фирмените регистри става ясно, че името на управителя е Георги Христов Борисов, а фирмата, с която е сключен договорът в конфликт на интереси - \"Нептун-2\". Също от регистрите става ясно и името на жената, управляваща \"Нептун-2\" - Камелия Ангелова Пархова. Георги Христов Борисов е бил депутат от БСП в 42-ото народно събрание. Двамата нямат брак и на документи живеят на различни адреси и в различни населени места, но имат две деца, става ясно от решението.", "date": "2018.06.07", "title": "Земеделски шеф, бивш соцдепутат, дал за 50 г. под аренда държавна земя на гаджето си"}
{"url": "https://www.faktor.bg/bg/articles/kandidat-investitorite-za-belene-s-edin-po-malko-no-rusiya-e-vinagi-gotova", "text": "Кандидат-инвеститорите за АЕЦ \"Белене\" намаляха с един, след като от френската компания \"Фраматом\" обявиха публично, че имат интерес към проекта, но като изпълнител на определени дейности. За сметка на това пък руската компания \"Росатом\" обяви, че е готова веднага да започне преговори по проекта. В края на май министарът на енергетиката Теменужка Петкова заяви, че интерес към проекта, освен от Китайската ядрена компания (CNNC), е проявен и \"от страна на \"Фраматом\", бившата френска компания \"Арева\". Налице е заявен писмен интерес по отношение на възможността да участват в реализацията на проекта\". \"Фраматом\" (Framatome) е 75% собственост на френската държавна компания EdF и притежава активите на \"Арева\" (Areva) за проектиране и изработване на системи и компоненти за АЕЦ, производство на ядрено гориво и дейности по поддръжка и удължаване на живота на АЕЦ. Нейният интерес към проекта за АЕЦ \"Белене\" датира от повече от 10 години, но не като инвеститор. В свой коментар по темата, също от май, енергийният експерт Георги Касчиев още тогава отхвърли каквато и да било възможност \"Фраматом\" да са инвеститор поради няколко основни причини: поради финансовите проблеми на Areva и на EdF, както и че те едва ли ще участват като инвеститор в изграждането на чужди АЕЦ и то с реактори по друга технология.  На форума на \"Булатом\" във Варна управителят на \"Фраматом\" за България Станислав Георгиев също заяви, че подходът на компанията не е да бъде инвеститор. Министърът на енергетиката Теменужка Петкова обясни, че ще стане ясно дали има инвеститорски интерес, когато се състоят разговори с френската компания, в рамките на процедурата, която ще бъде проведена.  В същото време стана ясно, че руската компания \"Росатом\" е готова да започне преговори за АЕЦ „Белене“ веднага, но преди това иска да види какво ще бъде решението на парламента за проекта, заяви директорът на \"Росатом\" за Централна Европа Вадим Титов, който също участва в международна ядрена конференция, организирана от БУЛАТОМ край Варна, предаде БНР: \"Ние сме готови за такива преговори, имаме добри отношения с нашите български партньори. Мисля, че няма да е много трудно да се проведат подобни консултации най-скоро. В последно време се състояха няколко официални срещи както с президента Владимир Путин, така и с ръководството на \"Росатом\". \"Росатом\" на тези срещи потвърждаваше на българската страна готовността си да окаже подкрепа за осъществяването на проекта – в качеството си на изпълнител на АЕЦ \"Белене\".  Тъй като този проект е разработен от нас, оборудването е произведено от нас и под наш контрол, е логично този проект да бъде довършен от нас, ако се реши той да бъде построен, заяви Титов. По-рано днес парламентът одобри решение, с което даде мандат на енергийния министър да преговаря със стратегически инвеститор и до 31 октомври да информира парламента за постигнатите резултати.", "date": "2018.06.07", "title": "Кандидат-инвеститорите за \"Белене\" с един по-малко, но Русия е винаги готова?"}
{"url": "https://www.faktor.bg/bg/articles/nato-provezhda-trenirovka-na-voenno-transportni-samoleti-u-nas", "text": "Съвместна тренировка на военно-транспортни самолети от четири държави на НАТО се провежда в небето на България. Военната авиация на Литва, Италия, Румъния и България тестват способностите си да изпълняват полети на пределно малка височина, десантиране на парашутисти и товари, които да изпълняват в екстремна среда. В съвместните тренировки са ангажирани близо 100 души с четири самолета. „Самолетите „Спартан” са изключително маневрени и излитат и кацат от много къси писти”, казва полк. Румен Кондев, командир на учението. Самолетите ще тренират авиомедицинска евакуация. У нас те се използват и при донорски ситуации, което ги прави изключително ценни като способности. Днес задачите се изпълняват в условията на гръмотевични бури и силни дъждове в Източна България.", "date": "2018.06.07", "title": "НАТО провежда тренировка в небето над България при гръмотевични бури и силни дъждове"}
{"url": "https://www.faktor.bg/bg/articles/svidetel-pelov-mi-nasochi-pistolet-vsyaka-sabota-mu-pazaruvah-za-200-300-leva-nyamah-izbor", "text": "Свидетел на укриването на Владимир Пелов разказа пред bTV какво се е случило. От съображения за сигурност в репортажа лицето му е скрито, а гласът му – променен. По думите му Владимир Пелов е насочил пистолет срещу него и не е имал избор освен да си мълчи за местонахождението на престъпника. „Той ми каза, че всяка събота между два и три часа трябва да бъда вкъщи, заплаши ме. Каза ми да ходя всяка събота да пазарувам страшно много неща, за 200-300 лв., запасяваше хладилника”, казва свидетелят. По думите му престъпникът излизал нощем, но няма представа къде е ходил и какво е правил. Междувременно стана ясно, че в апартамента в Ботевград, в който е живял Владимир Пелов, заедно с него се е укривал и другият престъпник, избягал от Софийския затвор – Радослав Колев. Жилището беше претърсено вчера.", "date": "2018.06.07", "title": "Съучастник в укриването на Пелов: Насочи срещу мен пистолет, нямах избор"}
{"url": "https://www.faktor.bg/bg/articles/kevr-priklyuchi-obshtestvenoto-obsazhdane-na-novite-tseni-na-toka-i-parnoto", "text": "Преди минути в Комисията за енергийно и водно регулиране приключи общественото обсъждане на новите цени на тока и парното, които трябва да влязат в сила от 1 юли тази година.  Представителите на гражданските и неправителствени организации поискаха от регулатора да не приема така предложените днес на общественото обсъждане цени на парното и топлата вода, с мотива, че не е ясно с колко ще поскъпне газът. На 11 юни \"Булгаргаз\" трябва да внесе в КЕВР искането си за увеличение на цената на синьото гориво с близо 16%. Респективно това ще се отрази и върху цената на топлофикационната услуга. Цените, които бяха предложени днес за публично обсъждане са: Най-голямото поскъпване е за абонатите в Бургас с цели 9 %, Плевен - 6%, Перник - 4%. За абонатите в Пловдив обаче е предвидено намаление с 4%. Председателят на КЕВР Иван Иванов не се съгласи с искането от гражданите да се отложи приемането на така предложените цени, за да се насрочи ново обществено обсъждане, когато бъдат изчислени новите цени на парното и топлата вода с вече по-скъпата цена на газа. \"Не можем да променим цени, по които природният газ достига до територията на страната и са от външен доставчик. Просто Комисията не е в състояние да променя тези цени. Това, което се наблюдава на международните пазари, че цената на петрола, съответно и на природния газ, държат високи нива. Не може да се направи ново обществено обсъждане, защото нормативната база, а това са законът и наредбите строго разписват тези срокове и ние трябва да имаме решение на първи юли, както за цената на топлинната и за цената на природния газ\", заяви Иван Иванов. Гражданските и неправителствени организации не се съгласиха и с предложените от регулатора нови цени на електроенергията, с мотива, че на българската свободна електроенергийна борса мегаватът се продава за 68 лв, а ЧЕЗ, EVN, \"Енергопро\" и НЕК го продават над 100 лв. Около 2 % е поскъпването за абонатите на ЧЕЗ и EVN, за \"Енергопро\" е около 3 на сто. Окончателната решение за новата цена на тока и парното ще бъде взета на 1 юли, след като бъде утвърдена от КЕВР.", "date": "2018.06.07", "title": "Иван Иванов не се съгласи да се отложат новите цени на тока и парното"}
{"url": "https://www.faktor.bg/bg/articles/ninova-na-misteriozna-sreshta-s-amerikanskiya-poslanik-obsazhdali-aktualni-problemi", "text": "Председателят на БСП Корнелия Нинова се срещна днес в централата на партията с посланика на САЩ Ерик Рубин. Това става ясно от съобщение на пресцентъра на столетницата.  Срещата е организирана по негово желание.  Двамата са обсъдили актуалните събития от страната и света, както и развитието на двустранните отношения между България и САЩ.", "date": "2018.06.07", "title": "Нинова на мистериозна среща с американския посланик, обсъждали актуални проблеми"}
{"url": "https://www.faktor.bg/bg/articles/shefat-na-fifa-kam-huliganite-nay-dobre-si-stoyte-vkashti", "text": "Седмица преди началото на световното първенство президентът на ФИФА Джани Инфантино предупреди футболните хулигани да си останат вкъщи. Той увери, че Русия е напълно готова да посрещне Мондиала, информира Би Ти Ви. Международната федерация не вижда причини за притеснения за сигурността по време на турнира. „Всеки фен, който дойде в Русия, ще бъде посрещнат в безопасна среда, за да празнува. Ако някой пристига, за да създава проблеми, по-добре да си остане у дома”, обяви Инфантино. Световното ще се проведе от 14 юни до 15 юли на 12 стадиона в 11 града. „Седмица преди старта можем да кажем, че Русия е 100% готова и целият свят ще го види, когато започнем с мача между домакините и Саудитска Арабия на „Лужники”. В Русия системата за видеоповторения ще бъде използвана за първи път на световно първенство по футбол. Зрителите ще имат възможност да гледат в реално време спорните ситуации на големи екрани на стадионите.", "date": "2018.06.07", "title": "Шефът на ФИФА към хулиганите: Най-добре си стойте вкъщи!"}
{"url": "https://www.faktor.bg/bg/articles/klub-bilderberg-imat-tayna-sreshta-v-torino-italianskite-vlasti-ne-gi-iskat", "text": "\"Изключително сме разтревожени от присъствието на клуба „Билдерберг“ в Торино!“, заяви пред медиите Моника Аморе - общинска съветничка от управляващата и в промишления център, и на Апенините партия „Пет звезди“.  Елитарният клуб управлява света, твърди теорията на конспирациите.  Става дума за един „затворен елит на финансови олигарси“, които са „радетели на най-екстремния неолиберализъм и винаги са олицетворявали арогантността на властта, по думите на общинската съветничка. „Торино трябва да стане отново столица на правото на труд – каза Моника Аморе, - а не да събира тези, които защищавайки интересите си, правят всичко възможно, за да подтискат това право!“ „Ето защо присъствието на клуба „Билдерберг“ в нашия град е недопустимо!“, заяви “ тя.  66-та годишна среща на на създадения през 1954 г. от банкера Дейвид Рокфелер елитарен клуб започна днес в града на ФИАТ при изключителни мерки за сигурност. Именно благодарение на тях журналистите успяха да открият държаното до вчера в тайна място на форума – превърнатата в хотелски и музеен комплекс стара фабрика на автомобилния концерн, известна с името „Лингото“. Сега подстъпите към нея са охранявани от десетки полицаи и карабинери, затворени са и подлезите към намиращия се в района търговски център, чиито многобройни клиенти бяха неприятно изненадани. Президентът пък на ФИАТ Джон Елкан е домакин на участващите във форума близо 150 влиятелни банкери, финансисти, индустриалци, политици, министри и медийни магнати от Европа и Северна Америка. Сред тях за пръв път и доста неочаквано за мнозина е представителят на папа Франциск – държавният секретар на Ватикана кардинал Пиетро Паролин.", "date": "2018.06.07", "title": "Клуб „Билдерберг“ имат тайна среща в Торино, италианските власти не ги искат"}
{"url": "https://www.faktor.bg/bg/articles/novini/balgariya/chavushoglu-turtsiya-otmenya-sporazumenieto-s-gartsiya-za-obratno-priemane-na-migranti", "text": "Турският външен министър Мевлют Чавушоглу заяви, че страната му отменя споразумението с Гърция за обратно приемане на мигранти в отговор на решението на съда в съседната страна да освободи осмината бивши турски военни, които избягаха в Гърция ден след опита за преврат в Турция от юли 2016 г., предава . На въпрос дали Анкара обмисля санкции срещу Гърция след освобождаването на осмината войници, Чавушоглу определи решението на като „неприемливо“. „Гърция е под невероятен натиск, особено по правосъдната ѝ система, от Запада“, допълни той. „Имаме бежанско споразумение с Европейския съюз и то се прилага. Имаме и двустранно споразумение за приемане на върнати мигранти с Гърция. Отменяме споразумението с Гърция“, заяви министърът. Споразумението предвижда завръщането на нелегалните мигранти в Турция от Гърция в замяна на това сирийските бежанци да бъдат разпределяни в страните от ЕС.", "date": "2018.06.07", "title": "Чавушоглу: Турция отменя споразумението с Гърция за обратно приемане на мигранти"}
{"url": "https://www.faktor.bg/bg/articles/svarshi-li-voynata-siriya", "text": "Всяка атака срещу противник в Сирия оттук нататък ще бъде атака срещу държава, защото територията на страната вече е разделена между активните участници в конфликта. Това анализира пред агенция \"Анадол\" Ойтун Орхан, експерт от центъра за стратегически проучвания на Близкия Изток, съобщава dir.bg. Според него, битката за източната част на Сирия е приключила и река Ефрат е станала линия на разделяне на проамериканските сили и армията на Башар Асад. Правителствените части успяха да заемат някои от предградията на Дамаск, територии в провинциите Хомс и Хама, които преди бяха под контрола на опозиционни сили. Турция трайно се настани в северната част на Сирия, в района на град Африн. Нейната зона е до провинция Идлиб, контролирана от опозиционни части. Досега държавите, пряко и военно ангажирани в Сирия - Русия, Иран, Турция и САЩ, избягваха преките военни сблъсъци помежду си. Това означава, че трябва да очакваме и занапред такава политика и съответно намаляване на военните действия като цяло в страната. В противен случай може да се стигне до инциденти като унищожаването на групата сирийски войски и руски наемници през февруари. Ако Турция постигне целта си и успее да намали заплахата от страна на кюрдите, то сътрудничеството на Анкара с Москва и Техеран губи смисъла си. От друга страна, засилването на сътрудничеството между САЩ и Турция може да доведе до опити за дестабилизация в Северна Сирия, където турските войски имат пълен контрол. Но ако САЩ намалят подкрепата си за кюрдите в Сирия, те ще се обърнат към Техеран, което не отговаря на американските интереси. Решението на този казус зависи от действията на САЩ в договореностите с Турция за присъствието на кюрдски части на територии, контролирани от американците. това ще определи и посоката, в която ще върви Анкара в следващите месеци в Близкия Изток.", "date": "2018.06.07", "title": "Вижда ли се краят на войната Сирия?"}
{"url": "https://www.faktor.bg/bg/articles/novini/balgariya/halil-letifov", "text": "Асоциацията, която правим е с Възродителния процес, когато се касае за смяната на турско-арабските имена в Старозагорско. Там ГЕРБ има мнозинство в общинския съвет и се повлия от национализмите.   Това каза депутатът от ДПС Халил Летифов в \"Лице в лице\" на Би  по БТВ Позициятал на следващото европредседателство за превозвачите  e противоположна на нашата, това е минус, трябва да мобилизираме дипломатическите си усилия, обясни Летифов Мотивите за концесиониране на летище София бяха да спасим БДЖ и то да се развие. Става дума за първи транш от 500 млн. за концесията. БДЖ няма алтернатива. Тези дългове трябва да се платят. Не знам колко са, но през април изслушвахме зам.-министъра който казаха, че са 370 млн. лв. От тях 103 са просрочени. Ние предложихме през 2018 година от концесията да се вземат пари. . Дълговете трябва да се платят. Сметките са запорирани от дългове към уважавани кредитни институции. Всичко материално могат да вземат и БДЖ, да фалира. Държавата не трябва да става това. Този транспорт има социална функция. В ЕС железопътният транспорт е приоритет. Държавата ще трябва да даде. Не виждам вариант железницата да фалира. Тя трябва да се развива. Мнозинството реши да се решат нещата в МС.", "date": "2018.06.07", "title": "Халил Летифов: Смяната на турско-арабските имена в Старозагорско ни напомня за Възродителния процес"}
{"url": "https://www.faktor.bg/bg/articles/putin-s-poslanie-na-pryaka-liniya", "text": "Руският президент Владимир Путин отговори на 79 въпроса на руски и чужди граждани за 4 часа и 20 минути по време на 16-ото издание на \"Пряка линия\", с което постигна почти рекорда си от 2013 година, когато отговаря на зрителски въпроси в продължение на 4 часа и 47 минути. За управителят на Кремъл това е първата \"пряка линия\" от новия му шестгодишен мандат на висшия пост и 16-ата от 2001 г. насам. Към президента бяха зададени общо 2,5 милиона въпроса.  Путин обясни, че не готви свой приемник в класическия смисъл на думата.  \"Приемникът ми ще бъде избран от руския народ. Аз мисля върху това, у нас да расте младо поколение управленци, които да поемат отговорността върху себе си,\" заяви президентът.  Държавният глава отговори отрицателно дали се чувства самотен на т.нар. политически Олимп. Той подчерта, че има отбор от съмишленици.  На въпрос какъв съвет, получен от своя баща, би предал на внуците си, той отговори кратко \"Не лъжете!\".  След края на пряката линия, разговаряйки с журналисти, Путин призна, че му се иска да прекарва повече време с внуците си.  \"Длъжен съм да се покая - не ми стига времето. А този въпрос винаги е сложен - щом не ми стига, значи лошо го организирам. Иска ми се повече да общувам с внуците си\", каза той и се похвали, че внуците \"растат, всички за здрави и всичко е наред\". Президентът отговори утвърдително на въпрос дали подарява играчки на внуците си.  Отговаряйки на въпроси в ефира, президентът Путин заяви, че счита инсценировката на убийството на журналиста Аркадий Бабченко в Киев като контрапродуктивна.  \"Всяка инсценировка винаги е контрапродуктивна, независимо от това от какво е била продиктувана. Трябва да се мисли за това как да се осигури безопасността на журниластите и тяхната работа, за да не усещат никакъв натиск\", категоричен бе Путин.  На въпрос за появилия се списък на 47 журналисти, които руските специални служби уж възнамерявали да убият, Путин отговори: \"Не знам нищо за този списък. Узнах за него също като вас, от медиите\".  Путин призна, че си говори на \"ти\" само с трима от световните лидери - канцлера на Германия Ангела Меркел, президента на Франция Еманюел Макрон и премиера на Япония Синдзо Абе.  Запитан за последната харесала му се шега, Путин разказа, че смята за смешни твърденията, че президентът на САЩ Доналд Тръмп тласка Европа към ръцете му и за намесата на Русия на изборите в САЩ.  „Съвсем наскоро едно известно германско издание написа, че президентът Тръмп тласка Европа в ръцете на Путин. Ако това се комбинира с по-ранната шега, че Русия е повлияла на изборите в САЩ, то тогава всичко това заедно звучи достатъчно смешно“, заяви Путин, цитиран от Агенция \"Фокус\".  Той заяви още, че е предупреждавал преди години Европа за риска САЩ да налагат правилата си в други страни, но тогава никой не го е чул. Путин добави, че САЩ вече дълги години разпространяват своята юрисдикция извън пределите на собствените си граници и сега вече се опитват да я разпрострат и над европейските държави.  „Когато през 2007 г. изнесох реч в Мюнхен с тези идеи, се сблъсках с това, че много мои колеги ме обвиниха, че съм говорил твърде грубо и неуместно. Но за какво говорих аз? Говорих, че САЩ разпространяват юрисдикцията на своите закони извън пределите на границите си, което е неприемливо“, заяви Путин.  Според него тази тенденция продължава да се развива, защото след речта му в Мюнхен през 2007 г. никой не е направил нищо, за да я спре. Същевременно руския президент допълни, че Европа започва „не само на ухо“ но и публично да говори за недопустимостта на намесата на САЩ в живота на Европа.  „Един от френските министри наскоро заяви публично, че е невъзможно да се позволи на САЩ да станат полицай в икономическия свят“, уточни Путин.  В момента доларът е единствената универсална валута, но опитите на САЩ да ограничават разплащанията с него подкопават доверието към паричната единица, добави Путин.  „Доларът днес е универсална резервна световна валута. Еврото се опита да поеме част от тази функция и отчасти успява, но все пак доларът днес е единствената универсална валута. Но ако правителството на САЩ ограничават разплащанията с долари, това подкопава доверието към тях. Може да се постигнат временни резултати, но и те не са сигурни“, заяви президентът на Русия.  „Но в дългосрочна перспектива това подкопава доверието към подобна политика и всички ще мислят над създаването на нови и универсални валути, как да преминат към разплащания с национални валути. Всъщност така САЩ режат клона на който седят. Вярвам, че това е контрапродуктивно и вредно“, подчерта президентът на Русия.  По думите на Путин Западът ще прекрати натиска срещу Русия тогава, когато осъзнае, че той е контрапродуктивен, и подчерта, че Русия е длъжна да защитава интересите си във всички области.  На въпрос защо в света не желаят да чуят гласа на Москва, Путин предположи, че това е един от начините за сдържане на Русия. „Защо правят това? Виждат, че Русия е конкурент“, обясни лидерът на Кремъл, като същевременно оцени политиката на Запада спрямо страната като погрешна.  Путин подчерта, че сътрудничеството би довело до ръст на икономиката в световен мащаб. „Западните партньори започнаха да разбират това“, допълни руският лидер.  „Те виждат заплаха в Русия, виждат, че тя става конкурент за тях. Струва ми се, че това е много погрешна политика“, подчерта руският президент. „Никой не трябва да се сдържа, в това число и Русия, а трябва да се изгради конструктивно взаимодействие. И тогава общият ефект за световната икономика ще бъде изключително позитивен, при това за преобладаващото мнозинство участници в международното общуване“, убеден е той.  Според Путин настоящето украинско ръководство не може да реши проблема с конфликта в югоизточната част от страната и самообявилите своята независимост Донецка и Луганска народни републики.  Владимир Путин призова правителството в Киев да спазва Минските споразумения и да не засилва напрежението преди предстоящите избори в Украйна. Той изрази съмнение, че сегашните украински власти са в състояние да решат проблема с проруските сепаратисти, отцепили територии в Източна Украйна. Същевременно президентът на Русия декларира, че Москва прави всичко по силите си да реши украинската криза в рамките на Минските споразумения.  Путин изрази надежда, че по време на световното първенство по футбол в Русия няма да има военни провокации от украинска страна, но предупреди, че ако ги има, това ще доведе до \"тежки последствия за украинската държавност като цяло\".  Президентът на Руската федерация декларира още, че няма планове за закриване на социални мрежи или ограничаване на достъпа до интернет в Русия. Същевременно подчерта, че е нужно да се постигне \"цивилизовано решение\" за гаранциите, че интернет е безопасна среда. Относно блокирания от руските власти достъп до социалната мрежа за криптирани съобщения \"Телеграм\" Путин каза, че джихадисти използват тази медия, за да организират нападения на руска територия.", "date": "2018.06.07", "title": "Путин с послание на \"Пряка линия\": На внуците си ще кажа: Не лъжете!"}
{"url": "https://www.faktor.bg/bg/articles/shte-izbirame-novite-evrodeputati-po-novi-pravila", "text": "Съветът на ЕС постигна днес консенсус по промените в Акта относно изборите за членове на Европейския парламент. Това стана и благодарение на компромисното предложение, представено от Българското председателство, което се случва за първи път от 1976 г. Това съобщиха от пресцентъра на министерството на външните работи.  Промените са в девет области, които Българското председателство представи в т.нар. компромисен пакет 7 плюс 2.  1. Въвежда се минимален задължителен праг от 2% до 5% за избирателни райони, излъчващи над 35 членове на ЕП. Формулировката е основана на идеята по-високият брой места в избирателен район, предмет на праговете, да бъде компенсиран с минимален задължителен праг, с цел избягване на дискриминационното третиране. Мярката ще важи за държави, които на изборите за ЕП представляват цял едномандатен избирателен район и излъчват над 35 евродепутати.  2. В съответствие със своите национални изборни процедури държавите членки могат да предприемат необходимите мерки, за да дадат възможност на своите граждани, пребиваващи в трети държави, да гласуват на изборите за Европейски парламент.  3. Въвежда се краен срок от поне три седмици преди изборите за представяне на кандидатурите.  4. Дава се възможност държавите членки да позволят показването на името и логото на европейските политически партии върху изборните бюлетини.  5. Приета е разпоредба, хармонизираща разпространението на изборни материали за европейските избори с практиката при националните избори.  6. Възможност за предварително гласуване, гласуване по пощата, електронно и интернет гласуване.  7. Задължение за държавите членки да осигурят ефективни, пропорционални и възпиращи санкции в случаи на двойно гласуване  8. Определяне на орган за контакт за обмен на данни относно гласоподавателите и кандидатите.  9. Добавяне на текст, с който членовете на Европарламента ще се дефинират като представители на всички граждани на Евросъюза.  Съветът работи вече повече от 2 години по предложенията на ЕП за изменения на изборното законодателство, приети през ноември 2015 г. Българското председателство на Съвета под ръководството на вицепремиера и министър на външните работи Екатерина Захариева продължи работата по досието, като представи компромисно предложение, който взема предвид различните позиции и националните интереси.", "date": "2018.06.07", "title": "Ще избираме новите евродепутати по нови правила"}
{"url": "https://www.faktor.bg/bg/articles/buyar-osmani-ruskata-saprotiva-sreshtu-chlenstvoto-na-makedoniya-v-nato-shte-narasne", "text": ". Вицепремиерът по европейските въпроси Буяр Османи на конференция в Брюксел, посветена на евроатлантическата интеграция на Македония, отговаряйки на въпроси от публиката заяви, че не смята, че Русия има важно влияние в основната опозиционна партия ВМРО-ДМПНЕ, предава македонската медия „Локално“. „Не мисля, че има руско влияние във ВМРО-ДПМНЕ. Може би е имало опити, но не вярвам, че ще бъдат успешни с партията“, е отговорът на Османи дали Москва влияе върху опозицията, за да предотврати компромиса за името. Същевременно той Османи добави, че е уверен, че руската съпротива срещу членството на Македония в НАТО ще нарасне.. „ Не всички страни искат Македония да стане член на НАТО, това не е заговор, казват го публично. Съпротивата ще нараства, когато се приближаваме към НАТО. Убеден съм, че ще има съпротива“, убеден е вицепремиерът.", "date": "2018.06.07", "title": "Буяр Османи: Руската съпротива срещу членството на Македония в НАТО ще нарасне"}
{"url": "https://www.faktor.bg/bg/articles/startiraha-predsrochnite-izbori-v-turtsiya-za-parlament-i-prezident", "text": "Вотът за парламентарните и предсрочни президентски избори в Турция започна. От днес гласуват 3 млн. турски граждани, които живеят извън страната. Те ще упражнят правото си на глас до 19 юни, но бюлетините ще бъдат преброени след приключване на изборния ден в Турция на 24 юни. Разкрити са общо 123 избирателни секции в 60 държави. За първи път правото си на глас ще могат да упражнят и турците в Сърбия, Малта и Молдова. Най-голямата част от гласоподавателите зад граница са в Германия - около 1,5 млн. От днес започва и гласуването по граничните пунктове. Избирателни секции ще има и на граничните пунктове Капъкуле, Хамза-бейли и Дере-кьой на българо-турската граница. У нас вотът е от 16 до 18 юни в дипломатическите представителства в София, Бургас и Пловдив.", "date": "2018.06.07", "title": "Стартираха предсрочните избори в Турция за парламент и президент"}
{"url": "https://www.faktor.bg/bg/articles/razbiha-balgaro-frenska-prestapna-grupa-iznasyala-momicheta-za-prostitutsiya", "text": "Разбиха престъпна група за трафик на хора, която основно изнасяла момичета за проституция, информира МВР. При българо-френската акция са заловени 17 участници на групата и около 30 жени, сексуално експлоатирани в различни райони на Париж. 11 от арестуваните са във Франция, в България са задържани 6-ма, сред които и лидерът на групата.", "date": "2018.06.07", "title": "Разбиха българо-френска престъпна група, изнасяла момичета за проституция"}
{"url": "https://www.faktor.bg/bg/articles/ek-nastoyava-vsyako-dete-da-uchi-dva-chuzhdi-ezika-osven-maychiniya", "text": "Езиковите компетентности са една от темите, които ще обсъдят днес образователни експерти във Варна. Това ще стане на изнесеното заседание на Комитета по образование към Съвета на ЕС, което се провежда в Икономическия университет в града, съобщи БНР. \"Всяко европейско дете трябва да може да говори поне още два езика освен своя майчин език. Да има възможност всички европейски езици, на всички държави членки, да се изучават в образователните системи\", каза зам.-министърът на образованието Деница Сачева в интервю за БНР и уточни, че в това число влиза и българският език. \"Точно затова тази тема е важна за нас. Защото ще даде много по-голяма възможност български език да се учи във всички европейски държави\", допълни тя. На форума ще бъдат обсъдени и възможностите за взаимно признаване на дипломите, включително и в средното образование. \"Една от конкретните теми е за много по-лесна мобилност на децата от една държава в друга – когато се местят заедно със своите родители, много по-бързо и по-лесно да се признават дипломите\", обясни Сачева.", "date": "2018.06.07", "title": "ЕК настоява всяко дете да учи два чужди езика освен майчиния"}
{"url": "https://www.faktor.bg/bg/articles/zaharieva-kam-norvazhkiya-poslanik-u-nas", "text": "Вицепремиерът и министър на външните работи Екатерина Захариева прие днес в МВнР Лиз Николин Клевен Гревстад, посланик на Норвегия, акредитирана за България. Гревстад прие поканата на първия ни дипломат за среща, на която да бъдат обсъдени възможностите за сътрудничество между правителствата и институциите на двете държави в разрешаването на случаите на проблеми на български граждани със службите за социална защита и закрила на детето в Норвегия, съобщава Би Ти Ви. „Децата са на първо място в нашата култура и народопсихология и тяхното място е в семейството“, подчерта Захариева в началото на разговора. „Разбираме, че всяка държава се опитва да защитава правата на децата според собствените си правила. Казусите с отнети от родителите си деца – български граждани обаче силно ни притесняват. Неразбираемо е за нас и разделянето на стотици километри на брат и сестра и забраната да виждат майка си и да разговарят с нея, което неминуемо ще ги откъсне както един от друг, така и от техните корени и майчин език.  Затова искаме да работим в тясно сътрудничество с вашите институции, за да помогнем на засегнатите семейства“,  допълни още тя. В подкрепа на думите си Захариева връчи на посланик Гревстад писмо до министъра на външните работи на Кралство Норвегия Ине Мари Ериксен Сьорейде, с което предлага провеждането на съвместни консулски консултации между министерствата на външните работи на двете държави. Посланикът на Норвегия благодари за поканата и за положителния подход на българската страна в тази трудна ситуация, като подчерта, че противно на тезите, тиражирани в медиите, тя открива много сходства в системите за закрила на децата в нашите две държави – и в Норвегия, както и в България концепцията е, че семействата трябва да бъдат подпомагани от институциите да решават проблемите си и едва когато това се окаже невъзможно, да се стига до отнемане на децата от техните родители като съвсем крайна мярка. Гревстад разясни накратко механизмите, по които функционира норвежката система за закрила на децата и предложи наред с консултациите, да бъдат организирани в България работни семинари, на които норвежки експерти да работят заедно със семействата, с НПО и с българските компетентни институции в разясняването на процедурите. Захариева и Гревстад се договориха посолството на Норвегия в Букурещ да съдейства за организирането на консулските консултации и работни семинари във възможно най-кратки срокове, съобщиха от МВнР.", "date": "2018.06.07", "title": "Захариева към норвежкия посланик у нас: Загрижени сме за децата с българско гражданство, отнети от родителите им"}
{"url": "https://www.faktor.bg/bg/articles/obshtestvo/ulitsata/avtobus-s-turisti-katastrofira-mezhdu-vidin-i-montana-ima-postradali", "text": "Румънски автобус с туристи катастрофира между Видин и Монтана днес. Няколко души са пострадали, предава Нова телевизия. Автобусът пътувал от София към Видин, когато преди град Димово е бил засечен от идващ насреща тежкотоварен автомобил. За да избегне челен сблъсък, шофьорът излязъл от пътното платно и се забил в крайпътните дървета. 46 души са пътували в автобуса. 10 от тях са транспортирани във видинската болница. От удара трима са получили различни фрактури. Всички пътници са прегледани и освободени.", "date": "2018.06.07", "title": "Автобус с туристи катастрофира между Видин и Монтана, има пострадали"}
{"url": "https://www.faktor.bg/bg/articles/privikaha-za-razpit-zhenata-ukrivala-pelov-i-kolev-v-botevgrad", "text": "Жената укривала в апартамента си избягалите затворници Радослав Колев и Владимир Пелов е разпитана в полицията. Става дума за апартамента, който полицията претърси вчера, информира dir.bg. Материалите от разпита са предадени на прокуратурата и сега държавното обвинение трябва да прецени да ли ще и повдигне обвинение за укриване на издирвани престъпници. Владимир Пелов се е крил 40 дни в апартамента в Ботевград. Той е обитавал жилището заедно с другия избягал от Централния софийски затвор Радослав Колев, от когото и до момента няма следа. Разследващите са установили още, че в обискирания вчера апартамент в Ботевград избягалите затворници Владимир Пелов и Радослав Колев са се укривали до края на април. Жената, която ги е укривала казала, че е мълчала защото се страхувала от двамата да не направят нещо лошо на децата ѝ. Данните на полицията сочат, че след това двамата са се разделили. В апартамента останал само Пелов. Разследващите са иззели записите от всички охранителни камери в района около мястото на стрелбата. В момента записите от тях се анализират, съобщи БНТ. Готова е и аутопсията на Пелов. Резултатите сочат, че раната в лицето е причина за смъртта му. Експерти ще анализират и ъгълът, под който са влезли куршумите, за да установят позициите на двамата при стрелбата. Според бившия шеф на ГДБОП Румен Миланов, е странно как само няколко часа след престрелката службите са успели да установят коя е жената собственик на апартамента, където Пелов се е укривал. \"Действително много неприятно ме изненада. Значи докато го няма, не знаем нищо след това разбираме толкова много информация се появява. Престъпникът работи със своята инициативност, полицията в целия свят от години работи със своята системност\", каза Миланов.", "date": "2018.06.07", "title": "Привикаха за разпит жената, укривала Пелов и Колев в Ботевград"}
{"url": "https://www.faktor.bg/bg/articles/putin-se-pravi-na-aynshtayn-ne-znaya-s-kakvi-sredstva-shte-se-vodi-tretata-svetovna-voyna-no", "text": "Не зная с какви средства ще се води третата световна война, но четвъртата ще се води с камъни и дървета. Така президентът на Руската федерация Владимир Путин отговори на въпрос за третата световна война по време на  \"Пряка линия с Путин\".  Тя трае няколко часа и продължава и в момента.   Руският президент всъщност цитира прочута реплика на гения на физиката Алберт Айнщайн.  Путин каза също, че трета световна война ще е пагубна за човечеството.   Той отбеляза също, че след Втората световна война светът живее в условията на относителен мир. Регионалните конфликти, според него, постоянно възникват в различни точки на света като Виетнам, Корейския полуостров, Близкия изток, но не е имало глобални конфликти. „Защо ли? Защото на света между водещите военни държави и установен стратегически паритет. Колкото и неприятно да звучи, ще го кажа, а това е истина: страхът от взаимното унищожение винаги е сдържал участниците в международното общуване и водещите военни държави от резки движения и ги е карал да се уважават взаимно“, заяви Путин.", "date": "2018.06.07", "title": "Путин се прави на Айнщайн: Не зная с какви средства ще се води третата световна война, но..."}
{"url": "https://www.faktor.bg/bg/articles/putin-pak-se-hvali-s-novi-orazhiya", "text": "Президентът на Руската федерация Владимир Путин пак се похвали с нови \"извънземни\" оръжия.  Какви ли не... Става въпрос за най-новите оръжейни системи на страната, представени през март, които щели да осигурят стратегически паритет с водещите във военно отношение с другите водещи държави. „Тези комплекси вече застъпват на въоръжение. Те без съмнение ще запазят този паритет. Трябва да се разберат формите на нашето взаимодействие. Да се седне на преговорната маса и не само да се помисли, но и да се изработи съвременна, адекватна за днешния ден схема на международната и европейска сигурност“, заяви Путин, предава РИА Новости. Сякаш никой не знае, че я застрашава основно той. По време на своята реч от 1 март пред Федералното събрание на Русия той заяви, че страната създава системи, способни да извършват полети в плътните слоеве на атмосферата на междуконтинентални разстояния и на свръхзвукова скорост. Освен това президентът разказа за нови образци лазерно оръжие, подводен дистанционно управляван апарат и за нова междуконтинентална балистична ракета.", "date": "2018.06.07", "title": "Путин пак се хвали с нови  \"извънземни\" оръжия"}
{"url": "https://www.faktor.bg/bg/articles/obrat-v-bsp-sotsialistite-gotovi-da-podkrepyat-modernizatsiyata-na-armiyata", "text": "БСП е променила позицията си и ще подкрепи двата проекта за модернизация на армията - за нови бойни машини за пехотата и за многоцелеви изтребители. Депутати от БСП заявиха подкрепа за проектите на дебатите в парламента, въпреки, че лидерът им Корнелия Нинова многократно се изказва против, а на заседанието на ресорната комисия те гласуваха \"въздържал се\", съобщава \"Дневник\". За новата позиция на социалистите съобщи Петър Витанов, който  каза, че БСП ще подкрепят модернизацията, но си запазват правото за промяна на мнението, тъй като се в проекта за нов изтребител се залагала предопределеност при провеждането на конкурса. Това прозирало и в намеренията въоръжението да се купува от САЩ. Промяната в позициите на БСП се е случила след заседание на парламентарната група. Дебатите започнаха с изказване на Десислав Чуколов \"Обединени патриоти\" (\"Атака\"). Той обяви, че партията е твърдо за модернизация на армията, но нямало документ, който да задължава това да става единствено чрез държави членки на НАТО или ЕС. Според Чуколов дори на военните им било ясно, че най-добрата техника не е в ЕС и НАТО и че \"Русия биха дали доста по-изгодно такава техника\". Гласуването на двата проекта ще е утре и вероятно само от \"Воля\" ще гласуват \"против\". Пламен Христов от партията на Веселин Марешки заяви, че в партията му не били против модернизацията, но призова \"да го направим, но когато няма по-необходими неща\". Депутатът от ГЕРБ Константин Попов, който е генерал от резерва и бивш командир на ВВС, каза че ако няма съвременна техника и ако няма самолети на които да се лети, няма да останат и летци. Попов смята, че всички депутати трябва да се обединят двата проекта. \"Който натисне, зеленото бутонче - достоен. Който натисне...Другите две ги забравете, иначе ще ви забрави историята\", каза Попов. Общо 1.46 млрд. лв. се предвижда да струват 150 бойни машини за пехотата, трябва да бъдат изплащани до 2029 г., а първите машини да пристигнат още през 2019 г. За \"поне 8\" многоцелеви изтребители са приготвени 1.8 млрд. лв., които ще бъдат разсрочени за 9 години. На втория етап от проекта трябва да се купят още 8. Очакванията са и двата договора да бъдат подписани до края на годината.", "date": "2018.06.07", "title": "Обрат в БСП - социалистите готови да подкрепят модернизацията на армията"}
{"url": "https://www.faktor.bg/bg/articles/boyko-borisov-shte-pristigne-v-parlamenta-za-da-razkazhe-za-sreshtite-si-s-vladimir-putin", "text": "Все пак премиерът Бойко Борисов ще пристигне в парламента, за да разкаже за срещите си с Владимир Путин в Москва в края на май.  След около година отсъствие от парламентарния контрол, Борисов ще отговаря на депутатски въпрос този петък, първи в министерския дневен ред, съобщи Канал 3. И въпреки че от ДПС го подканиха още преди дни да дойде в НС и да разкаже какво са си говорили по енергетиката с Путин, Борисов ще се отзове, но за да отговаря на актуалния въпрос на социалиста Антон Кутев. Кутев е поискал устен отговор от Борисов на въпроса какви са договореностите, които е постигнал с руския президент по отношение на доставките на природен газ. Борисов често е упрекван от опозицията, че неглижира с отсъствието си парламента, за което го атакува миналата седмица и президентът Румен Радев, обвинил го в автокрация. Тогава го защити шефът на ПГ на ГЕРБ Цветан Цветанов, който заяви, че депутатите от групата си вземат решенията сами, а Борисов е нямало как да идва в НС заради натоварената си международна програма през последните месеци. За последно министър-председателят се появи в Народното събрание в края на февруари по време на скандала с ЧЕЗ, но тогава участва в брифинг в кулоарите, а в пленарната зала не е влизал от миналата година.", "date": "2018.06.07", "title": "Борисов ще пристигне в парламента, за да разкаже за срещата си с Путин"}
{"url": "https://www.faktor.bg/bg/articles/ninova-byaga-ot-gey-parada-bila-protiv-ednopolovite-brakove", "text": "Лидерът на БСП Корнелия Нинова отклони поканата на организаторите на София прайд 2018 да се включи в парада на хората с различна полова ориентация. В нарочно писмо до координатора на събитието Лилия Драгоева тя изразява своето уважение към правата на ЛГБТИ, но в същото време обяснява, че е против еднополовите бракове, както и възможността хора от един пол да осиновяват деца. До  Г-жа Лилия Драгоева  Координатор на  Организационния комитет на София прайд 2018  Уважаема г-жо Драгоева,  Благодаря за поканата към мен и към всички членове на нашия екип да се включим в София прайд 2018. Уважаваме различията. Считаме, че Конституцията и законите на Република България гарантират правата на ЛГБТИ хората и ги защитават от дискриминация. Очаквате всички членове на моя екип да се включат в събитието. Те са информирани за поканата и всеки ще реши сам дали да участва.  Що се отнася до обръщението Ви към мен, приемете уважението ми към ЛГБТИ хората, но разчитам, също така, на уважение към различното мнение. Моето е същото като на тези 75% българи, които цитирате в писмото си. Против съм еднополовите бракове и възможността хора от един пол да осиновяват деца. Разбира се, това е лична позиция, която не ангажира никого другиго.  Ние сме против насилието и дискриминацията срещу всеки, включително и ЛГБТИ хората. Те са свободни да избират как да живеят живота си. Но опитите да се натрапват различията на едно общество, което не ги приема, ще има обратния ефект на очаквания от вас.  Що се отнася до призива Ви България като председател на Съвета на ЕС да заеме ясна политическа позиция по тези въпроси, моля да се обърнете към премиера г-н Бойко Борисов. Пожелавам Ви да бъдете здрави!", "date": "2018.06.07", "title": "Нинова бяга от гей парада, била против еднополовите бракове"}
{"url": "https://www.faktor.bg/bg/articles/ns-dade-mandat-na-energiyniya-ministar-da-tarsi-investitor-za-aets-belene", "text": "Парламентът даде мандат на министъра на енергетиката за възобновяване на действията по търсенето на възможности за изграждане на АЕЦ \"Белене\", съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта в отделно проектно дружество. Решението беше взето със 172 гласа \"за\", 14 \"против\" и 2-ма въздържали се. Вносители са ГЕРБ и \"Обединени патриоти\". Министърът следва да организира, координира и контролира провеждането на преговори с потенциални инвеститори и производители на оборудване, да предприеме действия за разработване на процедура за избор на стратегически инвеститор и да предложи възможности за структуриране на проекта в срок до 31 октомври 2018 г. Депутатите препоръчаха на Министерския съвет да предприеме действия за отмяна на решението си от 29 март 2012 г. относно строителството на централата. Със 74 гласа \"за\", 40 \"против\" и 81 въздържали се парламентът отхвърли проекторешението на \"БСП за България\" за отмяна на мораториума, гласуван от Народното събрание на 29 март 2012 г., върху строителството на АЕЦ \"Белене\".", "date": "2018.06.07", "title": "НС даде мандат на енергийния министър да търси инвеститор за АЕЦ \"Белене\""}
{"url": "https://www.faktor.bg/bg/articles/novini/svyat/kim-chen-un-se-strahuva-che-shte-bade-ubit-po-vreme-na-sreshtata-s-tramp", "text": "Северокорейският лидер Ким Чен Ун се страхува, че ще ъде убит по време на визитата в Сингапур, където ще се проведе срещата му с Доналд Тръмп. Макар, че в последно време той два пъти посети Китай и два пъти се срещна на границата с президента на Южна Корея, толкова дълго задгранично пътуване Ким не е имал от встъпването си в длъжност пред 2011 година. \"Ким много се страхува да не бъде направен опит за убийството му\", съобщава Bloomberg, като се позовава на два източника, запознати с преговорите за срещата. Според Business Insider, Ким, се страхува, че може да бъде убит в собствената си страна и затова пътуване със самолет през международно въздушно пространство на разстояние 4000 км. (в едната посока) му се струва крайно опасно. По време на пътуването му до демилитаризираната зона на границата с Южна Корея са били взети колосални мерки за сигурност. Източници на изданието са съобщили, че Ким настоява да получи от САЩ гаранции за личната си сигурност в замяна на договор за ядрено разоръжаване на КНДР, макар че заради страха да не бъде излъган, позицията му може да се промени във всеки момент.", "date": "2018.06.07", "title": "Ким Чен Ун се страхува, че ще бъде убит по време на срещата с Тръмп"}
{"url": "https://www.faktor.bg/bg/articles/novini/balgariya/v-simeonov-balgariya-i-balgarskite-sluzhbi-za-sigurnost-tryabva-mnogo-da-si-otvaryat-ochite-za-sobstvenostta-na-aets-belene", "text": "\"НФСБ напълно подкрепя решението да се даде мандат на правителството да води преговори с потенциални инвеститори за АЕЦ-Белене\", но е категорично против участието на държавата в проекта\", заяви пред телевизия \"Европа\" вицепремиерът Валери Симеонов и предупреди за възникване на евентуални рискове от придобиването на централата от чужд инвеститор. \"Ние сме против всякакви форми на бъдещи ангажименти на държавата по отношение на изкупуване на електроенергия, на ценови параметри, защото може да се получи това, което стана с така наречените Американски централи – ТЕЦ Марица – Изток 1 и 3, от хомота на които още не може да се откачим и чакаме ЕК най-сетне да открие, че там има явна държавна помощ, каквато има в действителност.  България и българските служби за сигурност трябва много да си отварят очите, защото какво може да стане? Под благовидната форма на чужда инвестиция, някоя друга държава може да стане собственик на бъдещата АЕЦ-Белене, да го изгради със собствени средства, да започне да предлага електроенергия на борсата в България, което няма как да бъде забранено, и да предлага умишлено занижена цена на енергията. С други думи да направи дъмпинг на цената, която се предлага от нашата АЕЦ-Козлодуй и ТЕЦ \"Марица – Изток\" 2. Какво би станало в краткосрочен план? На първо време нищо. Какво би станало в дългосрочен план? Фалит на държавните електроцентрали и от там нататък до пълния монопол в енергетиката има само една крачка. Просто държавата трябва да си отваря много добре очите, органите, институциите и регулаторния орган, така че да не се допуска дъмпингова продажба на електроенергия. Може с решение на Народното събрание, всичко е въпрос на защита на националните интереси\", коментира вицепремиерът. За да не се стигне до този сценарий трябва службите и регулаторните органи трябва да са по-бдителни, както и да се предвиди някакво решение на Народното събрание, призова Симеонов.", "date": "2018.06.07", "title": "В. Симеонов: България и българските служби за сигурност трябва много да си отварят очите за собствеността на АЕЦ-Белене"}
{"url": "https://www.faktor.bg/bg/articles/mnogodetna-norvezhka-napuska-stranata-si-idva-da-zhivee-v-balgariya", "text": "Норвежка многодетна майка е решила да дойде да живее в България, след като отнемат 6-те ѝ деца в Норвегия от службата за закрила на детето там, но тя успява да си ги върне. Това разкрива разследване на Би Ти Ви. Семейството живее разделено три месеца и половина. Моника Петров идва у нас, след като се омъжва за българин. В България ражда и седмото си дете. Петте дъщери и двамата синове на Моника винаги са живели само с майка си. И норвежката служба за закрила на децата винаги е присъствала в живота им. \"Всичко започна, когато бащата на най-големите ми деца се ожени за втори път и срещу него повдигнаха обвинение за малтретиране и семейно насилие. И така 14-15 години \"Закрила на детето\" следяха и нашето семейство, но никога така и не намериха никакви причини да се намесят\", разказа пред медията Моника Петров. Така е до 2015 г., когато социалните констатират, че Моника не може да се грижи за себе си и ѝ отнемат децата. \"Три от децата ми бяха тогава на училище, а останалите бяхме вкъщи. Разбрах, че социалните идват, защото кучето, което иначе е добро, страшно много се озлоби и започна да лае. Тогава видях, че цялата къща е обградена от полиция. Когато влязоха в дома ми, разделиха децата в различни стаи. Всички деца започнаха да плачат. Същевременно полицаи отиват и в училището, където са останалите ми деца и ги взимат от там\", допълни майката. \"Вкъщи децата бяха шокирани, но аз вътрешно си казах, че трябва да запазя спокойствие, за да не ги травматизирам допълнително от това, че и аз изпадам в истерия. Но казах на социалните, че няма да изведа децата навън и да ги настаня в колата и няма и да ги облека. Така че бяха взети дори без обувки, откарани по този насилствен начин от дома ни и настанени в различни приемни семейства\", каза Моника. \"Аз страшно се радвам, че в този момент живеех при майка си и баща си. И когато влизах в празните стаи и виждах празните легла, сърцето ми щеше да се пръсне. Играчките без деца, без детски гласове, човек започва да плаче по-късно. В началото е важно да си силен и да задържиш цялата си енергия, за да си върнеш децата. Има много родители, които не успяват да се справят, защото ситуацията ги пречупва и цялата им енергия отива в страданието, което изпитват. Аз обаче затворих дълбоко в себе си всички чувства, защото реших да се боря\", подчерта майката. Минават две седмици, преди да позволят на Моника да види децата си. \"Нямах никаква възможност да обясня на децата какво се случва, но по-големият проблем е, че след като ги отнемат от мен, също никой не им обяснява нищо. И дори една от дъщерите ми ме попита: \"Мамо, защо си ни продала?\" Защото когато такова нещо се случва с децата - потвърди го и психологът след това, у детето започва да работи чувство за вина и детето не мисли дали майката и бащата са направили нещо грешно, а мисли, че самото дете е виновно и то е причината това да се случва\", посочи Моника. Децата са разделени в 3 приемни семейства. Моника ги вижда по график. Видеозапис документира едно от посещенията ѝ при двете най-малки сестри. \"Ние знаехме, че на долния етаж чакат полицаи, които да отведат детето, когато изтече времето ни. Преди срещата да приключи, получаваме официално съобщение и дъщеря ми знае, че след това ще остане сама. И винаги изпадаше в шок и в истерия и започваше да плаче. Обикновено когато децата са настанени в чужди домове, в рамките на месец постепенно се успокояват, защото новите хора, които ги заобикалят, всъщност са единствените, с които могат да контактуват. При Амира обаче не стана така. И се оказа, че ситуацията в приемното семейство въобще не е нормална и родителите са двама души, които посред нощ се събличат чисто голи и танцуват, пият и така нататък. Имало е кръв по матраците. Изобщо, една ужасна ситуация\", твърди майката. \"Много от децата, когато ги питаш, се страхуват да си кажат. Но Амира, когато се виждахме, тя ми слагаше ръката на сърцето си и ми казваше: Мамо, чуй как ми бие сърцето от ужас. Тя не се страхуваше да разказва там, където е. А след като се върна вкъщи, всяка вечер, когато отивах да кажа \"Лека нощ\", тя слагаше ръката ми на сърцето си и казваше: \"Мамо, виж колко е щастливо сърцето ми от това, че съм се върнала у дома\", допълни тя. Децата и досега не могат да преодолеят преживяното, разказва Моника. Тя завежда дело срещу норвежката служба за закрила на детето и доказва пред съда, че е в състояние да се грижи за децата си. И всички се връщат у дома. \"Когато социалните ми отнеха 5-те деца, те изведоха от вкъщи 5 щастливи и здрави деца, а ми върнаха 5 разбити деца с разрушена психика. Това е преживяване, което ще си спомнят цял живот. Най-добрата новина, която съм чувала в живота си, беше, когато ми се обади адвокатът и каза, че сме спечелили делото. Първото нещо, което направихме, когато те се прибраха вкъщи, беше да легнем на земята, да допрем главите си една до друга и да си направим снимка заедно\", отбеляза майката. Според нея проблемът е, че в Норвегия не получаваш никаква помощ след това. \"Когато има родители, на които децата им са били отнети за няколко години и върнати обратно, тогава просто ти казват: \"Децата са си вече при теб, оправяйте се\", заяви Моника. Идва следващ завой в живота на цялото семейство. Моника среща българина Ангел. Жени се за него и забременява за седми път. Всички идват да живеят в търговищкото село Антоново.", "date": "2018.06.07", "title": "Многодетна норвежка напуска страната си, идва да живее в България"}
{"url": "https://www.faktor.bg/bg/articles/velizar-shalamanov", "text": "„Изследвания, представени от проф. Янцислав Янакиев, че от 2013 г. започва тренд на спадаща подкрепа към НАТО, към евроатлантическите съюзници и нарастваща подкрепа за по-тясно сътрудничество с Русия. Такива тенденции могат да бъдат обяснени само с недостатъчна работа за разясняване на ролята на България в НАТО, ползите за сигурността на България, за икономическото развитие, за ролята на НАТО и ЕС за това България да се развива като нормална европейска страна.“ Това коментира в интервю за „Дневник“ бившият служебен министър на отбраната Велизар Шаламанов. „От друга страна, доста сериозни ресурси се хвърлят за развитие на специално отношение към Русия, което се свързва с някакви мащабни енергийни проекти, от които България се очаква много да спечели, а ние знаем, че засега само губи. Най-голямата вреда от тези хибридни въздействия е разделянето на българското общество. Ако наистина има хора, които са толкова загрижени за Русия, не й помагат, като подкрепят отдалечаването на България от ценностите на Европа, тъй като рано или късно Русия трябва да приеме европейските ценности, за да се развива - това е най-сериозният парадокс“, аргументира позицията си бившият министър. На въпрос какво може да направи властта срещу хибридната война и дезинформацията, Шаламанов обяснява, че лично той би могъл да каже какво прави НАТО, където работи през последните 8 години.  „Първо НАТО създаде дирекция за новите предизвикателства към сигурността, където има структури за енергийна сигурност и киберзащита. След това създаде още една нова дирекция за разузнаване и сигурност, която има аналитичен център за разкриване на хибридните заплахи и повишаване на осведомеността и разбирането на тези заплахи. В 8 страни в Източна Европа, включително в България, се създадоха структурни звена за интеграция на силите на НАТО, така наречените NFIU, те работят и по това да бъдат разкрити механизмите на хибридните заплахи, тъй като те са заплаха за устойчивостта на страната. Създаде се център за изследване на хибридните рискове, който е съвместен между НАТО и ЕС, в Хелзинки. Европейският съюз също работи интензивно в тази посока, двата съюза имат стратегии за противодействие на хибридните заплахи. България като страна - член на ЕС и НАТО, би следвало първо активно да се възползва от тези инструменти, да създаде отчетлива Национална стратегия за адресиране на хибридни заплахи, да създаде координационен център по тези въпроси. Според аналитичното звено за сигурност в НАТО това, което отличава България, е корупцията. Запитан дали Русия не използва именно корупцията като начин за въздействие, военният експерт заявява:  „Смисълът на хибридната война е, че потенциалната противостояща страна се възползва от нашите слабости. Ако приемем, че корупцията е една от тях, това е покана към този, който иска да ни въздейства с цел да ни обезсили. Това означава, че център за координация на противодействие на хибридни действия и хибридни заплахи трябва да адресира и този въпрос в сътрудничество с вече изградените структури в тази област. Не казвам, че трябва да се прави нов орган за борба с корупцията. Най-важното в киберотбраната, в противодействието на хибридните заплахи е събирането, споделянето на информация със съюзниците, обработването й, за да се получи ясна картина за нанасяните щети и за набелязване на конкретни действия на компетентни органи, които да пресекат негативни въздействия, да пресекат експлоатация на нашите уязвимости, както и да набележат мерки за повишаване на нашата устойчивост. Това включва и повишаване на устойчивостта на нашата система за взимане на решения и намаляване на корупционните въздействия, на корупционните рискове.“", "date": "2018.06.07", "title": "Велизар Шаламанов: Най-голямата вреда от хибридната война у нас е разделянето на българското общество"}
{"url": "https://www.faktor.bg/bg/articles/obviniha-dvama-za-otvlichane", "text": "Софийска градска прокуратура (СГП) внесе в Софийска градски съд /СГС/ обвинителен акт срещу Цветелин П. и Димитър А. Двамата са задържани за отвличане на непълнолетно лице, съобщиха от пресцентъра на държавното обвинение. Двамата извършители са предадени на съд, за това, че на 03.08.2016г. в гр.Банкя,  са отвлекли малолетно момиче. Деянието е извършено от две лица, а по отношение на Димитър А. деянието е осъществено в условията на опасен рецидив. Пострадалата и  Цветелин П. били съседи, но  поради личностовата си незрялост в края на малолетието си, тя го възприемала като свой интимен приятел. Възползвайки се от субективните й представи и авторитета, който смятал, че си е изградил във взаимоотношенията им, Цветелин П. доминирал над нея и често определял постъпките й по принудителен начин, използвайки насилие. Това пораждало страх като у пострадалата, така и у майка й. На 03.08.2016г. Цветелин П. и приятелят му Димитър А. се появили без предупреждение в дома на пострадалата и въпреки несъгласието си, чрез употреба на сила я принудили да тръгне с тях. С дърпане, бутане и удари по тила, като я държали за крайниците, за да сломят съпротивата й, те я качили на сила на задната седалка на управляван от Цветелин П. автомобил. През цялото време момичето се съпротивлявало и крещяло, че не иска да тръгва с тях. Въпреки това двамата извършители я отвели със себе си. Действията им били преустанови след намесата на полицията по подаден сигнал от граждани, свидетели на инцидента. Ако бъде признат за виновен Цветелин П. може да получи наказание „лишаване от свобода“  от 7 до 15 години , а  Димитър А. – „лишаване от свобода“ от 10 до 20 години или доживотен затвор.", "date": "2018.06.07", "title": "Обвиниха двама за отвличане"}
{"url": "https://www.faktor.bg/bg/articles/obshtestvo/zakon-i-red/sadat-reshava-dali-da-otstrani-ot-dlazhnost-desislava-ivancheva", "text": "След две отлагания Апелативният съд трябва да обяви отстранява ли от длъжност задържаната кметица на „Младост” Десислава Иванчева. Решението трябва да стане ясно във вторник, но беше отложено отново заради нови четири тома със секретна документация по делото. Адвокатите на Иванчева поискаха време, за да се запознаят с тях. Държавното обвинение иска Иванчева да напусне поста си, след като стана ясно, че от килията си в ареста тя е издала заповед аз уволнението на заместника си Румен Русев, който е един от основните свидетели срещу нея. Миналата седмица Столичният общински съвет обаче избра именно Русев за изпълняващ длъжността районен кмет.", "date": "2018.06.07", "title": "Съдът решава дали да отстрани от длъжност Десислава Иванчева"}
{"url": "https://www.faktor.bg/bg/articles/kriminalen-psiholog-bi-bilo-udobno-da-se-tvardi-che-i-kolev-e-martav", "text": "Призовавам хората да не се осланят на анализите на бивши и настоящи затворници, заяви по Нова тв криминалният психолог Росен Йорданов. Той коментира случая с убийството на избягалия затворник Владимир Пелов. \"За мен е изненада, че Пелов е бил толкова продължително в Ботевград. При всички случаи той е имал нужда от логистична подкрепа, доколкото разбирам, си я е осигурил. Истината е, че не е толкова просто да се предположи всичко това по начина, по който ни се представя. Друг е въпросът доколко добре оперативните работници са имали надеждни информации.\" На въпрос може ли да се разчита напълно на агентите в града, криминалният психолог поясни: \"Проблемът е, че издънките на полицията стават все повече и хората май ги е страх повече от Пелов.Този човек е находчив, решителен, безкомпромисен, но факт е, че полицията не показа потенциал и капацитет да го залови жив. Когато той избяга, прогнозирах, че няма да се върне на родното си място. Той е находчив, решителен, безкомпромисен, няма какво да губи, освен собственият си живот. Факт е, че полицията нито е решителна, нито достатъчно интелигентна.Това е поредната й издънка.\"  Психологът поясни още, че в в случая става дума за проблеми с логистиката. Знае се, че в таката ситуация Колев и Пелов е трябвало да бъдат обезпечени най-малко с храна. На въпрос дали е жив Колев, той отговори: \"Би било много удобно всички да мислят, че е мъртъв. Когато задържахме първия път Пелов, положихме доста усилия, за да спрем пориви в други колеги с маски, които искаха да задържат силово Пелов. При такава атака той щеше да реагира опасно и решително. Той е човек, който няма какво да губи.\"  Случилото се за мен не е изненада, защото ефективността в работата на МВР е сведена до нула. Тези политически, шуробаджанашки, Алекови подходи, с които активно е захранена полицията по отношение на кадрите, в отношенията между хората, си дават своя резултат.", "date": "2018.06.07", "title": "Криминален психолог: Би било удобно да се твърди, че и Колев е мъртъв"}
{"url": "https://www.faktor.bg/bg/articles/ochakvat-li-ni-oshte-opasni-valezhi", "text": "Неустойчива въздушна маса е била причината за пороите във Варна. Това каза по Нова тв климатологът доц. Георги Рачев. Валежите у нас ще спрат в петък и няма да е завърнат до неделя. В последния ден от седмицата обаче дъждове ще се изсипят само над Западна България. В източните райони ще остане слънчево. Тогава започва и сериозно затопляне. Максималните температури ще достигнат стойности до 34 градуса на места. Гръмотевична дейност се очаква отново около 18 юни. До края на месеца в западните чати на страната ще бъде много по-дъждовно, като количествата на валежите ще бъдат по-големи от обичайните.", "date": "2018.06.07", "title": "Очакват ли ни още опасни валежи"}
{"url": "https://www.faktor.bg/bg/articles/obshtestvo/zakon-i-red/kriminalisti-mvr-za-poreden-pat-ne-se-spravi", "text": "\"Това учудване на МВР и прокуратурата, че Пелов е с брада, говори или за некомпетентност, или за елементарен опит за оправдание.Когато едно лице се обяви за издирване обикновено се прави фоторобот, слагат се бради, мустаци, състаряват го, подмладяват го, за да създадат представа на хората\", коментира пред бТВ бившият секретар на МВР Николай Радулов. Според Стойчев МВР определено не се е справило с този пореден случай. \"Очевидно е липсвала координация между службите\", добави Радулов.  По думите му са постъпвали многократно сигнали, униформените от местните структури са ги проверявали и са ги определяли като недостоверни.  \"Информаторът им е казал, че Пелов е в Ботевград, но службите не са се възползвали. Един опасен престъпник се е разхождал на свобода и си е правил каквото си иска“, отбеляза Радулов.  Той допусна, че това може да се дължи и на недокоплекта в МВР. \"Днес мерилото за сигурността е много ниско. Има много Пеловци. Престъпността е автоимунното заболяване на съвременното общество. Много пъти сме повдигали въпроса с ниското ниво на доверие в службите. Има лоша приемственост в МВР. МВР не се е справило. Това е поредният случай, който ще отиде в забвение. Системата трябва да работи в синхрон и в защита на националния интерес\", коментира Тихомир Стойчев, бивш шеф на ЦСБОП", "date": "2018.06.07", "title": "Криминалисти: МВР за пореден път не се справи"}
{"url": "https://www.faktor.bg/bg/articles/valeri-simeonov-otseche-mnogo-im-zdrave-na-angelkova-i-karakachanov-borya-bezzakonieto", "text": "Не е редно властта да защитава закононарушението. Битката ми е с беззаконието, обяви вицепремиерът Валери Симеонов в пред Bulgaria ON AIR. Преди дни той започна нови проверки на нощните клубове в курорта Слънчев бряг, а това го вкара в задочен спор с министъра на туризма Николина Ангелкова. \"Нито Ангелкова, нито Каракачанов, нито Борисов, нито патриархът са по-големи от закона. От 23 до 7 часа е забранено всякакво озвучаване. Много ви здраве\", обърна се Симеонов към Ангелкова и военния министър Красимир Каракачанов. Валери Симеонов обяви във Facebook, че е изпратил сигнал до главния прокурор Сотир Цацаров за проверката за закононарушения на служители в Министерството на туризма, касаещи незаконни строежи и незаконно одобрени схеми и категоризации на заведенията на морския плаж \"Слънчев бряг-юг\".  \"Нямам нищо против Ангелкова, боря се против беззаконието в туризма. Моят сигнал е срещу Министерството на туризма, там работят над 100 човека. Подадох сигнал срещу този, който е подтогвил тези незаконни документи\", обясни Симеонов. Вчера министър Ангелкова отговори на Симеонов, че само компетентен орган може да прецени дали са извършени законосъобразни действия или не. Вицепремиерът не е компетентен орган, такъв е съдът, подчерта тя. \"Нарушителите до миналата година бяха безнаказани - надуват силни децибели и пречат на останалите да спят. Ако не се вземат мерки - българският туризъм ще става все по-евтин и по-нежелан. Обстановката коренно се е променила. Слънчев бряг до настоящите проверки е доста приятно място\", категоричен бе Симеонов. \"Виждат се огромни халета, които са разположени на една от най-хубавите природни дадености на Слънчев бряг\", настоя вицепремиерът, показвайки снимка от дрон на най-известните заведения в курорта.  \"Пред две от заведенията има паркинг, който също е незаконен. Общинският път е преграден с бариера и за да влезете там, трябва да платите 10 лева. Правят огромни приходи\", продължи той. Валери Симеонов обяви още, че преди около 10 дни е подал сигнал в прокуратура и срещу кмета на Созопол Панайот Рейзи. Лидерът на НФСБ е категоричен, че Рейзи е издал категоризация на обекти, които са незаконно построени в къмпинг \"Златна рибка\".   Симеонов коментира и убийството на хазарнтния бос в Слънчев бряг. \"Няма как да се избегнат престъпления, мотивирани от ревност, случаен изблик на емоции...\" За убийството на Владимир Пелов в Ботевград той каза: \"Когато няма яснота и не са изяснени всички факти, добре би било да бъдем по-сдържани. Кое насочва в посока, че това убийство не е битово? Два месеца се е укрил, кое е ненормалното?! Този град е доста пръснат\", каза Симеонов за убития при престрелка в Ботевград избягал затворник Владимир Пелов.", "date": "2018.06.07", "title": "Валери Симеонов към Ангелкова и Каракачанов: Много ви здраве!"}
{"url": "https://www.faktor.bg/bg/articles/mele-v-romski-kvartal-v-kyustendil", "text": "Снощи около 23.00 часа е възникнал конфликт между членове на две фамилии в кюстендилския рмски квартал \"Изток\", съобщиха от полицията. Той е прераснал в масово сбиване, възпроизведени са били и изстрели. Пострадали са 14-годишен велосипедист, който е бил в близост до мястото на разразилото се сбиване, и 65-годишна жена, която се прибирала към дома си. Жената е с огнестрелна рана в рамото, детето е леко пострадало, с рана на главата. С порезни наранявания е и участник в сбиването. Тримата пострадали са настанени в кюстендилската болница, без опасност за живота са. Пристигналите на място полицейски екипи са задържали двама от участниците - А.В. на 21 г., и И.Н. на 24 г. Напрежението е овладяно, работата по изясняване на факти и обстоятелства, свързани с инцидента продължава РУ Кюстендил, допълниха от полицията. Започнато е досъдебно производство, уведомен е и дежурен прокурор.", "date": "2018.06.07", "title": "Меле в ромски квартал в Кюстендил, жена е с огнестрелна рана в рамото"}
{"url": "https://www.faktor.bg/bg/articles/obshtestvo/zakon-i-red/burite-vav-frantsiya-vzeha-oshte-dve-zhertvi", "text": "Силните бури, връхлетели северната част на Франция, взеха още две жертви и причиниха сериозни наводнения и щети по домовете и земеделските култури на жителите на страната.  90-годишна жена от Монморийон е починала от сърдечна недостатъчност, докато се опитвала да изхвърли водата от наводнената си къща. Друга жена на възраст около 80 години е била намерена мъртва в район, в който през нощта валял проливен дъжд. По-рано тази седмица 37-годишен мъж се удави в колата си в близост до село Пизо в северната част на страната.  Според местните власти, автомобилът, който управлявал, се преобърнал в наводнена част от пътя, а мъжът не успял да излезе от залятата с вода част на пътя. Бурите са в резултат на нетипичен за сезона период на топло и влажно време, което предизвика серия от гръмотевични бури и рекордни количества дъждове в някои райони на страната.  Националните метеорологични служби съобщиха, че броят на мълниите през май е бил 182 хил, което е почти двойно в сравнение със същия месец 2009 година. Количеството дъждове е между 60 и 80 мм. Бурите достигнаха и до границата с Германия и Швейцария.", "date": "2018.06.07", "title": "Бурите във Франция взеха още две жертви"}
{"url": "https://www.faktor.bg/bg/articles/obshtestvo/zakon-i-red/piyan-shofyor-bez-knizhka-potroshi-patrulki-i-rani-dvama-politsai", "text": "Преди това е имало гонка по южната дъга на Околовръстното в София Пиян шофьор без книжка потроши две патрулни коли и рани двама полицаи след гонка по Околовръстното шосе на София, съобщиха от МВР. Водачът е задържан. Около 23:00 часа снощи екип на СДВР подал знак за спиране на лек автомобил. Водачът не се подчинил на полицейските разпореждания и продължил движението си. След предприето незабавно преследване по южната дъга на Околовръстния път на столицата нарушителят е спрян. От извършената справка е установено, че 36-годишният мъж не притежава шофьорска книжка и управлява с концентрация на алкохол 1.4 промила, отчетено с техническо средство. При проведените действия по спирането и задържането му са нанесени материални щети по два патрулни автомобила. Двама полицейски служители са получили леки наранявания, прегледани са и освободени. Извършителят, многократно регистриран в полицията, е задържан за срок до 24 часа", "date": "2018.06.07", "title": "Пиян шофьор без книжка потроши патрулки и рани двама полицаи"}
{"url": "https://www.faktor.bg/bg/articles/novini/svyat/putin-zapochna-16-ta-pryaka-liniya-maksimalno-dalech-ot-naroda-zalata-e-prazna-obshtuvaneto-e-samo-virtualno", "text": "Владимир Путин започна 16-тата поред \"Прука линия\" - годишна пресконференция, наричана от руските медии \"общуване с народа\" пред напълно празна зала. За пръв път в нея не са допуснати нито граждани, нито журналисти. В залата има места само за Путин и двамата водещи. Като изключение са допуснати доброволци, които би трябвало да записват и предават въпросите, но медиите коментират, че те ще трябва да \"създават одобрителна реакция по време на отговорите на президента\". Всички въпроси, жалби и прошения ще бъдат показвани на интерактивни екрани в залата. Причината за това дистанциране от народа не се съобщава, но ако преди все пак съществуваше, макар и минимален шанс, на Путин да бъде зададен непланиран, нередактиран и нецензуриран въпрос, то сега той е сведен до нулата. В социалните мрежи се изказват предположения, че \"ако ФСО се страхува за сигурността на Путин, то самият Путин се бои от хората\". Освен тези, в празната зала ще има още едно нововъведение. За да може Путин веднага да се разпореди директно в ефир решаването на един или друг проблем, на всички губернатори е заповядано да седят пред екраните и до телефоните си. Някои дори са разпоредили на подчишнените си да се съберят на спешни заседания, за да могат да изпълнят заповедите на Путин за \"отличен\". По този начин руснаците ще могат да видят как Путин мигновено решава прожблемите. До момента са постъпили около 2 милиона въпроса свързани с поскъпването на бензина, здравеопазването, лечението на онкололни, пенсионната реформа, Крим, плановете на ТПутин за среща с Тръмп, ситуацията с Аркадий Бабченко, оставките на губернаторите, ще спечелил ли Русия Световното по футбол.", "date": "2018.06.07", "title": "Путин започна 16-та \"Пряка линия\" максимално далеч от народа - залата е празна, общуването е само виртуално"}
{"url": "https://www.faktor.bg/bg/articles/mareshki-shte-podkrepim-gerb-i-obedineni-patrioti-za-belene", "text": "За разлика от ограбващия българския народ проект за закупуване на няколко самолета, проектът за АЕЦ \"Белене\" е коренно различен. Той е надграждащ и полезен за българския народ. Това каза зам.-председателят на парламента и лидер на \"Воля\" Веселин Марешки в дебата по проекторешенията за АЕЦ \"Белене\". С цялата мощ на нашата сплотена група ще подкрепим предложението на ГЕРБ и \"Обединени патриоти\". То повтаря визията ни за проекта. Ще го подкрепим с чиста съвест и сме най-искрените в това. За проекта трябва воля и това е знакът - вече има \"Воля\" в парламента, каза още той.", "date": "2018.06.07", "title": "Марешки: Ще подкрепим ГЕРБ и Обединени патриоти за АЕЦ \"Белене\""}
{"url": "https://www.faktor.bg/bg/articles/protest-v-gartsiya-sreshtu-imeto-makedoniya-se-prevarna-v-boyno-pole", "text": "До сблъсъци се стигна на митинг в град Ханя, на гръцкия остров Крит, вчера, предаде РИА Новости. Няколко десетки души излязоха по улиците на селището, за да изразят протеста си срещу това думата \"Македония\" да присъства в името на бившата югославска република. Няколко анархисти се приближиха към демонстрантите и започнаха да обиждат участниците в акцията и да ги замерват с камъни и други предмети. Нападнатите отговориха със сила и мястото на провеждането на събитието се превърна в бойно поле. Двата лагера бяха разделени от полицията. Благодарение на бързата намеса на служителите на реда не се стигна до голям брой пострадали. Проявата в Крит бе част от демонстрации в 23 града, организирани от Комитета за Гръцка Македония. Членовете на групата се обявяват категорично против северозападната съседка на членката на Европейския съюз да се казва Македония. В Северна Гърция има провинция със същото име и заради това Атина смята, че Скопие има териториални претенции към Гърция. Гърция и Македония започнаха в началото на 2018 г. инициативи за решаването на спора за името на балканската страна, започнал с отделянето на републиката от Белград през 1991 г. Атина не признава името на северозападната си съседка, защото в Гърция има провинция Македония. Заради блокадата държавата със столица Скопие фигурира в международни организации като Бивша югославска република Македония (БЮРМ).", "date": "2018.06.07", "title": "Протест в Гърция срещу името \"Македония\" се превърна в бойно поле"}
{"url": "https://www.faktor.bg/bg/articles/novini/svyat/vavezhdat-gorna-granitsa-na-tsenata-na-razgovorite-v-es", "text": "Европейският парламент и националните правителства постигнаха политическо споразумение да наложат горна граница на цената на телефонните разговори. Международните обаждания в рамките на ЕС няма да струват повече от 19 евроцента на минута, като това обхваща и текстовите съобщения.", "date": "2018.06.07", "title": "Въвеждат горна граница на цената на разговорите в ЕС"}
{"url": "https://www.faktor.bg/bg/articles/novini/balgariya/ivancheva-e-zabavila-okolo-1-100-prepiski-vklyuchitelno-za-izdavane-na-smartni-aktove", "text": "\"Забавените от Десислава Иванчева, кмет на столичния район \"Младост\" са около 1100. Не са само за обекти, а за цялата административна работа в района. Има забавени преписки за огради, изгребни ями, за издаване на смъртни актове, удостоверения за наследници, за всичко\", съобщи пред \"24 часа\" архитект Румен Русев, който беше избран от ОС на нейно място. Той съобщи, че е върнал старото работно време на деловодството от 8,30 до 17 ч вместо от 8 до 18 ч, с обяснението, че гражданите не идват толкова рано.  \"Не открих заповед за работното време, оказа се, че г-жа Иванчева го е определила устно\", каза новият кмвет.", "date": "2018.06.07", "title": "Иванчева е забавила около 1 100 преписки, включително за издаване на смъртни актове"}
{"url": "https://www.faktor.bg/bg/articles/novini/balgariya/mariya-gabriel-denitsa-zlateva-i-filiz-hyusmenova-vodyat-listite-za-novi-evrodeputati", "text": "Година преди евроизборите вече е ясно - най-високопоставеният българин в ЕС, еврокомисарят Мария Габриел, ще е водачът на листата на ГЕРБ. ДПС запазва лицето си Филиз Хюсменова, Деница Златева най-вероятно повежда левите, пише \"24 часа\".  Габриел е харесвана не само от десните, одобряват я всички политически семейства в Европа.  След нея ще е водачът на делегацията на ГЕРБ и зам.-председател на Европарламента Андрей Ковачев (единственият българин в ръководството). Той изигра активна роля за признаването на българското малцинство в Албания, сега работи това да стане и в Македония. Както и за включването на комунистическия режим в учебниците по история.  След тях от централата ще подредят Андрей Новаков, Ева Паунова, Емил Радев и Асим Адемов. Макар Бойко Борисов и Цветан Цветанов да са доволни от всички свои в ЕП, ще има смяна - специалистът по енергетика Владимир Уручев, който замина за първия си мандат още през 2007 г., сам пожелал вече да се оттегли, научи “24 часа”. Андрей Новаков е най-младият от всички 751 евродепутати. Освен че лично се качи на тир от Антверпен до Калотина, за да покаже живота на международния шофьор и несправедливостта на пакета “Макрон”, той стана главен преговарящ на ЕП по кохезионните фондове за следващия програмен период. Ева Майдел е единственият наш представител във важната комисия по икономически и парични въпроси. Миналата година оглави най-голямата неправителствена организация на континента - Международното европейско движение.  Юристът Емил Радев е много активен за приемането ни в Шенген. Най-неизвестен засега е Асим Адемов, който смени Габриел на банката преди 1 г. Но успя седмица преди срещата на върха в София за Западните Балкани да събере всички лидери и духовни водачи на страните от региона. Работи по успешни кампании с МОН. Вляво не всичко е толкова ясно. Вицепремиерът в служебния кабинет “Герджиков” Деница Златева бе единственият ляв политик, настоятелно канен от Борисов да запази ресора си, но в името на партията тя отказа. По-късно стана зам.-шеф на БСП, сега ще получи и тази компенсация, обясняват на “Позитано”. Но това не е единствената причина на Златева да се гледа като на естествен водач на листата - тя е добре познато име в Брюксел, с дългогодишни контакти с лидерите на левите партии, както и с колеги в центъра и дори вдясно. В ръководството е на женската организация на ПЕС. Можело първата ѝ позиция да бъде застрашена от шефа на БСП - София, Калоян Паргов, твърдят някои източници. Но засега това не изглежда много вероятно, защото той има да готви битката за столичен кмет и общински съвет. За кандидат-кмет на левите в София пък вече се спряга Елена Йончева. Неочаквано тези дни името ѝ изплува в интрига и около евроизборите - че ще е конкуренция на бившата си половинка Сергей Станишев за място в нея. Според хора от “Позитано” обаче журналистката и настоящо острие на БСП в Народното събрание няма амбиции за евролистата. По-скоро наистина Нинова би играла с нея срещу Фандъкова. Самият Станишев пък, въпреки че е водач на социалистите в ЕС, не може да е сигурен за мястото си в листата. Ако зависи от Нинова, щял да го загуби. Двамата открито се сблъскаха заради Истанбулската конвенция, ПЕС публично порица столетницата. Но война с евросоциалистите не е добър ход за БСП , а нищо чудно Станишев да спечели нов мандат като президент на левите в ЕС. Освен това по устав номинирането става от долу.", "date": "2018.06.07", "title": "Мария Габриел, Деница Златева и Филиз Хюсменова водят листите за нови евродепутати"}
{"url": "https://www.faktor.bg/bg/articles/novini/balgariya/za-aets-belene-bsp-iskat-zabranata-da-padne-vednaga-a-gerb-sled-plan-za-realizatsiyata-i-se-nameri-investitor", "text": "Вече 2 часа и половина депутатите обсъждат детайлите около третия рестарт на „Белене”. Всъщност и опозицията от БСП, и управляващата коалиция искат работата по проекта да продължи. Разликата е в нюансите – БСП настояват забраната за строителство да отпадне веднага, а ГЕРБ – след като се начертае план за реализацията и се намери инвеститор.  Депутатите от Воля са твърдо зад „Белене”. Единствено ДПС са против. „Трябва да намерим най-разумното и най-целесъобразното  решение, което да гарантира, че изграждането или неизграждането на централата няма да доведе до тежест и загробване на  бъдещите потребители”, каза по време на дебата в Народното събрание Александър Ненков от ГЕРБ.  „Отлагането на каквото и да било решение за „Белене” е най-лошото възможно решение. Проектът остарява, оборудването също”, категоричен беше Таско Ерменков от БСП.  „Ние казваме: Съгласни сме да се провери пазарната състоятелност”, отбеляза и Данаил Кирилов от ГЕРБ. Според Жельо Бойчев от БСП проектът за решението на ГЕРБ се чете като липса на доверие към министъра на енергетиката и правителството. „Има решение на българския парламент, което твърди, че площадката е сеизмична и прекратява изграждането на ядрената мощност. Първият въпрос, който ще задам, ако съм от страната на инвеститора, ще е: Вие точно какво правите?”, отбеляза Бойчев. „Технически имаме един безопасен обект в, разбира се, сеизмична зона”, посочи Валентин Николов от ГЕРБ.  „Понеже започнахте да се надскачате кой е повече за проекта – ние сме най-много за АЕЦ „Белене”, каза пък лидерът на „Воля” Веселин Марешки.  Павел Шопов от „Обединени патриоти” попита защо от ДПС са против. „Защото осъществяването на този проект е против турския национален интерес”, заяви той.    „Проектът е руски. Държавата ще участва ли? Как преценихте, че апортната вноска с реакторите ще бъде 30%”, попита на свой ред Рамадан Аталай от ДПС. Докато обсъждането вървеше в пленарната зала, пред парламента отново се проведе протест против възобновяването на проекта. Демонстрацията се организира от „Демократична България”, която събра противниците на рестарта и в предишните дни. Протестиращите се заканват, че ако мораториумът отпадне, тази вечер ще има много по-голямо недоволство. Снимка: Ладислав Цветков Според лидера на ДСБ Атанас Атанасов той е икономически неизгоден, сеизмично и екологично опасен. По думите му няма нищо полезно в проекта. Поетът Николай Колев – Босия мяташе яйца по Народното събрание. Неговият протест е срещу държавата като цяло. Снимка: Ладислав Цветков Същевременно хора, които са съгласни с това АЕЦ „Белене” да стане факт, се очаква отново да се съберат на контрапротест, организиран от АБВ. Вчера енергийната комисия в парламента даде зелена светлина и срок от 5 месеца на правителството да търси инвеститор, който да реализира „Белене” без държавни гаранции. Ако предложението бъде прието и в пленарната зала днес, до 31 октомври трябва да стане ясно има ли бъдеще втората атомна електроцентрала, за да падне мораториумът върху строителството.", "date": "2018.06.07", "title": "АЕЦ-Белене: БСП искат забраната да падне веднага, ГЕРБ – след план за реализация и ясен инвеститор"}
{"url": "https://www.faktor.bg/bg/articles/182-glasa-za-dps-protiv-aets-belene-startira", "text": "Политическите сили в парламента без ДПС изразиха подкрепа за предприемането на действия за изграждане на АЕЦ \"Белене\". Повече от два часа депутатите обсъждаха две проекторешения - едното, внесено от \"БСП за България\", за отмяна на мораториума върху строителството на АЕЦ \"Белене\", и другото, на управляващите - за възобновяване на действията по търсенето на възможности за изграждане на централата, съвместно със стратегически инвеститор. БСП и ГЕРБ се съгласиха, че най-лошият вариант е нищо да не се прави със закупеното оборудване за АЕЦ \"Белене\". Те обаче влязоха в спор дали днес трябва да се отмени и мораториумът за строителството на централата, за да се привлекат инвеститори. От \"Обединени патриоти\" и \"Воля\" също изразиха подкрепа за изграждането на централата. От ДПС посочиха, че няма как да подкрепят решение с неясен изход.", "date": "2018.06.07", "title": "Мораториумът върху АЕЦ \"Белене\" падна със 182 гласа \"за\", само ДПС - \"против\""}
{"url": "https://www.faktor.bg/bg/articles/novini/balgariya/tsvetanov-za-aets-belene-neka-vsichko-da-bade-na-pazaren-printsip-zashtoto-komunizmat-si-zamina", "text": "В рамките на 47 години АЕЦ Белене все още е в кота нула. Нека всичко да бъде на пазарен принцип, защото комунизмът си замина. Това заяви от парламентарната трибуна председателят на ПГ на ГЕРБ Цветан Цветанов. „Ако вие обвинявате ГЕРБ за спирането, имали сте възможност да го направите 38 години преди ГЕРБ да дойде на власт“, обърна се към левицата политикът. Председателят на ПГ на ГЕРБ припомни историята на проекта и какво се е случвало с него през годините. „За всичко това – през 2006 година НЕК подписва споразумение, с което обаче се отлага многократно подписването на договор за извършването на всички тези дейности и изработването и закупуването на ядрени реактори“, посочи той. Според него никой не говори за този период, защо този договор не е бил подписан, тъй като никой не е можел да носи политическа отговорност. „За вас не е важно дали има принципи и те се спазват. А вие през цялото време сте искали да има един проект, в който държавата стои като гаранция“, обърна се Цветанов съм БСП. „И понеже много са вариантите за обяснения, мога да ви кажа, че от 2011 година до 2016 година се води арбитражното дело“, припомни още той. Политикът допълни, че тогава страната ни е осъдена да плати 1 милиард на база всичко това, което е изпуснато като възможност да се направи за страната ни. Според Цветанов това, което направи министър-председателят Бойко Борисов, е да потърси Русия, като 90 милиона лихви бяха опростени след това. „Трябва да се защити на първо място националният интерес“, заяви Цветанов.", "date": "2018.06.07", "title": "Цветанов за АЕЦ \"Белене\": Нека всичко да бъде на пазарен принцип, защото комунизмът си замина"}
{"url": "https://www.faktor.bg/bg/articles/novini/svyat/porachitelyat-na-ubiystvoto-na-zhurnalista-arkadiy-babchenko-e-izbyagal-v-rusiya", "text": "Съветът за сигурност на Украйна съобщи пред журналисти, че поръчителят на убийството на журналиста Аркадий Бабченко е избягал в Русия, няколко дни преди изпълнението на \"поръчката\", съобщава Gordon.ua. По данни на следствието организаторът на убийството Борис Герман не е имал идеологически мотиви за убийството на Бабченко, но имал финансови проблеми, както и проблеми с бизнеса си. Източници на insider.com твърдят, че следствието разполага с още един свидетел, който се предполага, че е бил \"технически организатор\" при търсенето на та наемен убиец и осигуряване на оръжието, който е арестуван.  Според изданието, от кореспонденцията на Герман, спецслужбите са получили списък от 30, а впоследствие и от 47 потенциални жертви. Припомняме, че на 29 май правоохранителните органи на Украйна съобщиха, че руският журналист Аркадий Бабченко, известен с критиките си срещу режима на Путин е застрелян на прага на дома си. 24 часа по-късно стана известно, че \"убийството\" е било инсценировка в рамките на спецоперация, а предполагаемият организатор на убийството - Борис Герман - е задържан. На 1 юни генералният прокурор на Юрий Луценко заяви, че благодарение на инсценировката следствието е получило списъка с набелязаните жертви.", "date": "2018.06.07", "title": "Поръчителят на убийството на журналиста Аркадий Бабченко е избягал в Русия"}
{"url": "https://www.faktor.bg/bg/articles/novini/svyat/v-iran-shte-prebroyat-povtorno-11-miliona-byuletini-sled-osporvane-na-izborite", "text": "Парламентът на Ирак нареди повторно преброяване на гласовете от изборите, провели се на 12-ти май, които радикалният духовен лидер на шиитите Муктада ас-Садр, спечели.  Парламентът уволни членовете на избирателната комисия и нареди ръчно преброяване на бюлетините, които са общо 11 милиона.  Решението беше взето след няколко гласувания поради липсата на кворум. 173 от общо 328 депутати в действащия парламент се събраха на извънредно заседание, където решиха да повторят преброяването на гласовете от изборите на 12-ти май.  Изборите в Ирак бяха съпроводени от редица обвинения в нарушения на правилата за гласуването, което за първи път се проведе електронно.  Повечето от опозиционните кандидати, които загубиха, твърдят, че електронният вот е дал възможност за измами при гласуването.  На 12 май листата на популиста Муктада ал Садр, в коалиция с комунистите, спечели политическата битка срещу джихадистката групировка „Ислямска държава“ (ИД).  Оттогава насам утвърдените политически лидери в страната настояват за повторно преброяване на гласовете или анулиране на изборите.", "date": "2018.06.07", "title": "В Иран ще преброят повторно 11 милиона бюлетини след оспорване на изборите"}
{"url": "https://www.faktor.bg/bg/articles/novini/balgariya/s-angelov-mvr-ne-se-spravya-s-izdirvaneto-na-tezhki-prestapnitsi-kato-pelov", "text": "\"Всички случай по-тежки от началото на годината показват, че МВР не се справя със задачата да издирва такива тежки престъпници като Пелов\", коментира пред БНТ разследващият журналист Слави Ангелов.  Той припомни, че в началото на годината МВР се е опитвало да залови и шесторния убиец от Нови Искър, но не са успели да го хванат. \"Смешно звучат фактологиите, че той бил страшно променен заради пуснатата брада. Това се дава като информация, за да си мислят хората \"колко трудно е било да бъде заловен този човек\", каза още той. \"МВР се е движело периферно. Движели са се по повърхността, информацията не им е била достатъчно добра\", смята журналистът.  \"Изключително сложна ситуация, коментирали сме и друг път в това студио, че МВР продължава да харчи над 90% от бюджета си за заплати , а техническите възможности не се използват. Очевидно старите форми и мрежи на агентура са износени, свършени, доколткото знам многократно опити има за преоорганмизиране на агентурата, но тя продължава да се свива като бройка\", обясни Тихомир Безлов от Центъра за изследване на демокрацията.  \"За да се случват тези пропуски, има много натрупвания в годините. В сектор \"Издирване\" броят на служителите е недостатъчен, те не са и технически обезпечени. Много от обявените за издирване въобще не се търсят. Обикновено ресурс се хвърля в случаи като този, но виждаме, че нещата не се получават. В МВР всичко е деструктивно в последните 15-20 години, няма желание за работа. Толкова години вече няма реформа. Нещата не вървят добре там\", каза още Слави Ангелов. \"Очевидно старите форми на агентура са износени. Има опити за преорганизиране на агентурата, но нещата са влошени – мотивите на хората да сътрудничат са много дискусионни\", коментира Безлов.", "date": "2018.06.07", "title": "С. Ангелов: МВР не се справя с издирването на тежки престъпници като Пелов"}
{"url": "https://www.faktor.bg/bg/articles/novini/svyat/lavata-ot-vulkana-kulauea-premesti-tsyal-kvartal-na-800-m-navatre-v-okeana", "text": "Ново изригване на вулкана Килауеа на Хаваите снощи бе съпроводено със силен земен трус с магнитуд 5,6, при което кратерът изхвърли стълб от пепел и скали на над 3000 м в небето, предаде Асошиейтед прес. Местните власти предупредиха, че снощното изригване може да засипе с прах някои населени райони на архипелага, включително градовете Волкейно и Пахала. Трусът бе регистриран само няколко часа, след като сеизмологът Уенди Стоувал от Геологическия институт на САЩ каза, че ново изригване е неминуемо, и то като характерните за този вулкан \"експлозивни изригвания\", предава БТА. Трусът не предизвика цунами, посочиха местни служители. Пряко предаваща видеокамера, разположен на върха, показва, че от кратера се издигат вулканични газове и пепел. Няколко часа преди това мощни потоци лава заляха и почти напълно унищожиха цял район с две жилищни зони, наречен \"Вакейшънленд\", от Големия хавайски остров, погребвайки стотици домове. Лавата бе толкова много, че запълни почти целия залив пред квартала, изливайки се в океана, и го превърна в нова земя, вдадена на 800 м навътре пред досегашния бряг. За жертви не се съобщава, тъй като всички хора от района отдавна са евакуирани. Сеизмологът Стоувал каза, че \"Вакейшънленд\", който досега бе много популярен сред туристите и особено сред сърфистите, вече не съществува, останали са само няколко къщи покрай брега. Според местни служители, цитирани от АП, в района е имало 279 къщи и почти всички се смятат за унищожени, което предстои да се потвърди. Така общият брой на сградите, унищожени при продължаващото вече дни наред изригване на Килауеа достига около 400", "date": "2018.06.07", "title": "Лавата от вулкана Кулауеа премести цял  квартал на 800 м навътре в океана"}
{"url": "https://www.faktor.bg/bg/articles/novini/balgariya/maya-manolova-sakratenite-minyori-ot-bobov-dol-tryabva-da-badat-podkrepeni", "text": "Омбудсманът Мая Манолова ще набележи мерки съвместно с миньорите, чрез които те да бъдат подкрепени при предстоящото съкращение в рудник \"Бобов дол\". По думите ѝ трябва да се търсят възможности за пренасочване към друг рудник или ангажиране на Агенцията по заетостта, за да може тези хора да бъдат преквалифицирани.  \"Това ще бъде тежка драма за Бобов дол. Ще има огромен проблем с тяхното пенсиониране през следващата 1 година\", заяви Манолова пред БНТ.  \"За непазарната цена на черешите става дума за извиване на ръце от страна на прекупвачите по отношение на производителите. В този процес продължава да има две страни - властен срещу подчинен. Цената 60 ст. за килограм е наложена цена с извити ръце, това не е пазарна цена. Изходът е сдружаване на черешопроизводителите. Това е единственият начин да си защитят интересите, просто имат нужда от подкрепата на държавата\", коментира Манолова. \"Имам уверението, че през тази година, когато се отчита свръхпроизводство, отново да има подкрепа от министерството\", каза омбудсманът, като направи препратка към миналата година, когато пък заради лошата реколта, производителите на череши бяха подкрепени със субсидии. \"2 години моят екип работи заедно с родителите на деца с увреждания за приемане на Закон за личната помощ, който да регламентира по справедлив начин асистентската грижа. Основните положения са свързани с необходимостта на един човек с увреждания от лична помощ да се преценява след индивидуална оценка. В момента парите се раздават на калпак. Да се прекрати проектния принцип в асистентската грижа, тъй като няма устойчивост\", каза Манолова.", "date": "2018.06.07", "title": "Мая Манолова: Съкратените миньори от \"Бобов дол\" трябва да бъдат подкрепени"}
{"url": "https://www.faktor.bg/bg/articles/novini/balgariya/p-moskov-nalivaneto-na-pari-za-zaplati-v-zakasalite-bolnitsi-nyama-da-spasi-sistemata", "text": "\"Няма как в областен град, какъвто е Враца, да няма голяма многопрофилна болница. Ако някой си го мисли, то или има температура, или следва икономически интереси, които не са свързани с населението на Враца\", коментира пред бТВ бившият здравен министър Петър Москов. \"България е единствената страна в ЕС, в която няма инструмент на държавата, с който да реши проблема с това как ограниченият ресурс за здравеопазване отива спрямо нуждите на пациентите, а не спрямо нуждите на различни икономически интереси\", посочи той. Той е категоричен, е парите за заплати, които ще бъдат дадени, за да не протестира персоналът на болниците в Ловеч и Враца, е \"ход на парче\" и няма да спаси системата.  \"Това е решение, което ще даде глътка въздух за 2-3-5 месеца. Не може с полицейски акции и еднократно наливане на пари да се заменят системните решения\", коментира бившият здравен министър. По думите му новата здравна карта, приета от МС, по нищо не се различава от старата.", "date": "2018.06.07", "title": "П. Москов: Наливането на пари за заплати в закъсалите болници няма да спаси системата"}
{"url": "https://www.faktor.bg/bg/articles/novini/svyat/merkel-rusiya-ne-mozhe-da-se-varne-v-g-8-zaradi-aneksiyata-na-krim", "text": "Канцлерът на Германия Ангела Меркел не вижда в обозримо бъдеще възможност Русия да се върне в състава на групата на икономически най-развитите страни известна като Г-8, съобщава Spiegel. \"Аннексията на Крим беше явно нарешуние на международното право. Затова решението Русия да бъде изключена от Г-8 е правилно\", заяви канцлерът в отговор на депутатски въпрос. Медията припомня, че тя \"твърдо се придържа към тази гледна точка вече няколко години\". Меркел подчертала необходимостта от продължаването на интензивния диалог с Русия, но \"отчитайки разногласията помежду ни\". Припомняме, че тази седмица предложението Русия да бъде върната в Г-8 беше направено от заместник-председателя на левите в Германия в Бундестага Сара Вагенкнехт, като \"противовес на политиката на САЩ\".", "date": "2018.06.07", "title": "Меркел: Русия не може да се върне в Г-8 заради анексията на Крим"}
{"url": "https://www.faktor.bg/bg/articles/novini/svyat/sasht-evakuiraha-svoi-sluzhiteli-ot-posolstvoto-v-kitay-zaradi-akustichni-ataki", "text": "Съединените щати са отзовали от посолството си в Китай свои служители, след като те се оказали подложени на \"акустична атака\" подобна на атаката в Куба, където миналата година пострадаха няколко американски държавни служители, съобщи говорителката на Държавния департамент Хедър Ноеърт, цитирана от The New York Times. \"Веднага след като Държавният департамент получи медицинско потвърждение, че американски гражданин е пострадал в резултат на инцидент, подобен на този с американския персонал в Куба, в Китай бяха изпратени екип медици за провеждане на изследвания на всички държавни служители и техните семейства\", се казва в официално изявление на Държавни департамент, публикувано на сайта на институцията. \"След получаването на медицинските резултати Държавният департамент взе решение да оттегли за по-щателно проучване на здравето им няколко наши служители\", се казва още в съобщението. The New York Times съобщи, като се позова на източник от Държавния департамент, са евакуирали двама свои служители от консулството в Гуанчжоу, които били подложени на акустични атаки. Припомняме, че в края на май, Държавният департамент съобщи, че служител от посолството в Китай внезапно се е разболял, а държавният секретар Майк Помпео предположи, че става дума за акустична атака. Американската администрация още през 2017 година съобщи, че в продължение на една година в Хавана, Куба, 24 американски граждани са се разболели внезапно,като симптомите са били загуба на слуха, световъртеж и гадене. По-късно лекарите потвърдиха наличието на тези симптоми и известни \"повреди на главния мозък\". По този повод 15 кубински дипломати бяха екстрадирани от САЩ. През ноември 2017 година служител на американската Агенция за международно развитие (USAID), разположена в сградата на американското посолство в Ташкент, също станал обект на акустична атака, аналогична на тази в Куба.", "date": "2018.06.07", "title": "САЩ евакуираха свои служители от посолството в Китай заради \"акустични атаки\""}
{"url": "https://www.faktor.bg/bg/articles/mezhdunarodni-organizatsii-predlozhiha-na-rusiya-da-reformira-svoeto-zakonodatelstvo", "text": "Европейските наблюдатели не откриха конкуренция в руските избори. Международни организации предложиха на Русия да реформира своето законодателство, пише \"Комерсант\", цитиран от БТА. Бюрото за демократични институции и права на човека към Организацията за сигурност и сътрудничество в Европа и Парламентарната асамблея на ОССЕ публикуваха доклад за президентските избори в Русия на 18 март. Наблюдателите отново разкритикуваха липсата на реална изборна конкуренция в страната. Руското външно министерство нарече документа \"поредно доказателство за политическата ангажираност\" на Бюрото. Държавната дума заяви, че не може да пренапише руското законодателство, преписвайки \"като под индиго\" от европейското. Международните наблюдатели стигат до извода, че за разлика от предходните избори за президент през 2012 г. руската ЦИК е организирала вота \"ефективно и прозрачно\", що се отнася до правните и техническите аспекти. Но като цяло кампанията е минала в \"извънредно контролирана правна и политическа среда, белязана с продължаващ натиск върху критичните мнения\". Повечето кандидати заявиха, че са сигурни в победата на действащия президент - Владимир Путин, отбелязва ОССЕ. Бюрото изтъква като основен източник на политическа информация в Русия държавните електронни медии, \"разгърнато и некритично отразявали дейността\" на Путин, което му дало \"значително предимство\" и довело до \"неравни условия\" в изборната надпревара. Бюрото препоръчва създаването на независим надзорен орган, който да контролира свободния достъп на кандидатите до държавните средства за масова информация. Наблюдателите споменават, че Москва е \"ограничила правото на мирни събрания\" с мерки срещу привържениците на опозиционера Алексей Навални, недопуснат до изборите заради съдимост. Те констатират \"недостатъчно прозрачно\" разглеждане на сигналите за изборни нарушения в Русия и настоятелно настоятелно препоръчват изборна реформа във федерацията. \"Нека ОССЕ първо посочи макар и една европейска страна, където изборите са по-открити, демократични и честни, отколкото в Русия. Нямаме нужда от такива препоръки\", реагира Владимир Джабаров от външнополитическата комисия в руския сенат. Геополитически, исторически и социални обективни причини не позволяват на Москва да пренапише руските закони според европейските, заявява Виктор Карамишев, депутат от Държавната дума. Законодателството на страната наистина \"има нужда от усъвършенстване\", признава все пак той и допълва, че руският парламент е създал тези дни експертен съвет, за да изглади \"грапавините\" в изборните закони. Руското външно министерство призова Бюрото, излязло според него \"далеч извън рамките на мандата си\", \"да преразгледа своите подходи\" след \"неоснователните критики\" в доклада, отбелязва \"Комерсант\". Съветът по правата на човека към руския държавен глава подготвя собствен анализ на президентските избори, който ще съдържа множество предложения. Ако всички те бъдат осъществени, това ще е радикалната изборна реформа, спомената в доклада, заявява цитираният от вестника Михаил Федотов, оглавяващ правозащитния орган. \"Може колкото щеш да усъвършенстваш избирателната система, но тя няма да осигури реална политическа конкуренция, ако липсва развито гражданско общество\", подчертава Федотов.", "date": "2018.06.07", "title": "Русия да реформира изборното законодателство, искат международни наблюдатели"}
{"url": "https://www.faktor.bg/bg/articles/novini/balgariya/vtori-den-protest-sreshtu-restarta-na-belene-iskat-ostavka-na-kabineta", "text": "За втори пореден ден пред парламента се събраха над 300 граждани, за да протестират срещу размразяването на АЕЦ”Белене”. Днес се очаква парламентът да гласува дали да реанимира изгражданото на нова атомна централа. Протестът е организиран от „Демократична България”, която поиска оставката на премиера и правителството. „Борисов  спря този проект през 2012 г. като го нарече енергиен гьол, а сега искат размразяването му и парламентът ще го гласува. Това е поредното доказателство, че в България институциите са напълно обезличени, от тях не зависи нищо, заблуждават хората”, обяви пред протестиращите лидерът на ДСБ Атанас Атанасов.  Той изтъкна, че този проект е поредното заробване от Русия и посочи, че у нас няма нито едно публично действие срещу руската агентура. Дипломатическият корпус на Русия, у нас е колкото на Великобритания, Франция и Германия взети заедно. Борисов се опитва да имитира цар Борис, с политика: Винаги с Германия, никога против Русия! А сега тя звучи така: Винаги с Меркел, никога срещу Путин! Христо Иванов от „Да, България” изтъкна, че сега се реализира нов голям шлем в енергетиката, но припомни, че реформите в страната са спрели, а случващото се в съдебната система е най-видимият пример за това. Организаторите на протеста обявиха, че няма да се съгласят с поредния грабеж, който се подготвя в българската енергетика.", "date": "2018.06.07", "title": "Втори ден протест срещу рестарта на „Белене”, искат оставка на кабинета"}
{"url": "https://www.faktor.bg/bg/articles/novini/balgariya/parlamentat-obsazhda-dve-proektoresheniya-za-proekta-aets-belene", "text": "Парламентът обсъжда две проекторешения за проекта АЕЦ \"Белене\". Едното е внесено от лидера на БСП Корнелия Нинова и група народни представители - Проект на решение за отмяна на Решение на Народното събрание от 29.03.2012 г. за прекратяване изграждането на Ядрена централа на площадка \"Белене\", предаде БТА.  Второто е внесено от депутати от ГЕРБ и Обединените патриоти - Проект на решение за възобновяване на действията по търсенето на възможности за изграждане на АЕЦ \"Белене\", съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене\" в отделно проектно дружество. \"Ситуацията, в която се намираме, е изключително отговорна. Решението ни не трябва да бъде повлияно от политически пристрастия\", заяви от парламентарната трибуна депутатът от ГЕРБ Александър Ненков, който представи Проект на решение за възобновяване на действията по търсенето на възможности за изграждане на АЕЦ \"Белене\", съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене\" в отделно проектно дружество.  Проекторешението е внесено от депутати от ГЕРБ и Обединените патриоти. \"Трябва да се съобразим с обективните обстоятелства и да вземем най-правилното решение, което да гарантира, че изграждането или неизграждането на тази централа няма да доведе до тежест и загробване на бъдещите потребители\", заяви Ненков. \"През 2012 година Арбитражният съд осъди България да плати 1,2 млрд. лева на Атомстройекспорт за поръчаното оборудване. След плащането оборудването беше доставено на площадката в Белене. От всички варианти най-негативният е нищо да не правим – по този начин ще зачеркнем близо 3 млрд. лева, платени дотук по проекта от българския данъкоплатец\", посочи депутатът от ГЕРБ. \"Има инвеститорски интерес от няколко държави. Ние предлагаме проект на решение, при който сме подходили максимално рационално и предпазливо. Ако бъдещите инвеститори виждат сериозен интерес в проекта, те биха били склонни да поемат по-големия риск при изграждането. С предлагания от нас проект нищо не рестартираме, просто даваме мандат за проучване на възможностите за изграждането на атомната централа\", каза оше Александър Ненков. \"С проекторешението на ГЕРБ се изразява недоверие към министъра на енергетиката. \"Връзват се ръцете\" на Министерски съвет в преговорния процес\", каза зам.-председателят на ПГ на БСП Жельо Бойчев в дебатите по проекторешенията за АЕЦ \"Белене\". \"Това е липса на доверие към правителството. Преговорите няма да ги водя аз или Таско Ерменков, а правителството. На него ли нямате доверие? Поставяте пред невъзможност проектът да бъде реализиран\", обърна се социалистът към ПГ на ГЕРБ. \"Проекторешението ни за АЕЦ \"Белене\" е на базата на внесения от министъра на енергетиката доклад. Няма как да се съглася с твърдението на БСП, че едва ли не парламентът и мнозинството нямат доверие в собствените си министри. Допълнили сме само какво ще рече на пазарен принцип. Историческият прочит на проекта ни провокира да бъдем максимално внимателни\", каза депутатът от ГЕРБ Александър Ненков. \"Правилно е Министерски съвет и министърът на енергетиката да търсят политическа подкрепа, за да може реализирането на проекта да бъде изключително прозрачно. Точно поради лошата му слава и история и защото сме стигнали дотук\", заяви още Ненков.", "date": "2018.06.07", "title": "Парламентът обсъжда две проекторешения за АЕЦ \"Белене\""}
{"url": "https://www.faktor.bg/bg/articles/novini/balgariya/kade-shte-e-zatrudneno-dvizhenieto-po-patishtata-zaradi-letnite-remonti", "text": "\"Магистрала \"Хемус\", която е изградена преди повече от 35 години е може би пътят, в който има най-много необходимост от ремонтни дейности предвид това, че последните 30-35 години по тази магистрала не е правено нищо и това главно по съоръженията - тунели и мостови съоръжения\", коментира пред БНТ Светослав Глосов, член на Управителния съвет на АПИ.  \"Зимата е невъзможно да се работи по тези виадукти, те са в тежко състояние, някои от елементите на съоръженията са в предаварийно ситуция, затова и толкова спешно се наложи тяхното ремонтиране\", съобщи той. \"Предстои довършване на ремонта на тунела на Витиня -преди време там беше подновено осветлени и други елементи. Знаете миналата година десните тръби на Витиня и Ечемишка бяха изцяло ремонтирани, въведени във вид, съгласно европейските изисквания и съвсем съвременни тунели в България. Така че по \"Хемус\" ремонтите ще продължат в тези участъци\", обясни Глосов. По отношение на магистрала \"Тракия\" експертът обясни, че в момента тече ремонт между 134 и 156 километър - частта между Пловдив и Чирпан.  \"От 1995 година там не е ремонтирано нищо, по участъка се работи сериозно.", "date": "2018.06.07", "title": "Къде ще е затруднено движението по пътищата заради летните ремонти?"}
{"url": "https://www.faktor.bg/bg/articles/ochakvat-ni-slantse-dazhd-i-gramotevitsi", "text": "Днес ни очаква слънце, дъжд и гръмотевици. Преди обяд в повечето райони ще преобладава слънчево време. Това сочи днешната прогноза за времето на НИМХ-БАН. Около обяд отново ще се развива купеста и купесто-дъждовна облачност и на много места ще има краткотрайни валежи от дъжд и гръмотевични бури, главно в Централна България ще са интензивни и значителни по количество. Има условия за градушки. През нощта срещу петък явленията ще затихват. Максималните температури ще са между 27 и 32 градуса. По Черноморието облачността ще е значителна. На много места ще има валежи от дъжд, главно по северното крайбрежие ще прегърми. Максималните температури на въздуха ще са 23-26 градуса, а температурата на морската вода - между 21 и 23 градуса. Вълнението на морето ще бъде 1-2 бала", "date": "2018.06.07", "title": "Очакват ни слънце, дъжд и гръмотевици"}
{"url": "https://www.faktor.bg/bg/articles/parlamentat-reshava-za-aets-belene", "text": "Испанският премиер-социалист Педро Санчес представи в сряда ново проевропейско правителство с най-много жени в съвременната история. В състава му влизат 11 жени и 6 мъже, предаде АФП. Новата изпълнителна структура, съставена от 46-годишния премиер, който изгони консервативния ветеран Мариано Рахой, включва и астронавта Педро Дуке като министър на науката. Управителят на бюджета на ЕС и бивш външен министър на председателя на Европейския парламент Жозеп Борел Надя Калвино ще стане министър на икономиката. Санчес каза, че неговата изпълнителна власт е \"отражение на най-добрите в обществото\" - общество, което той описва като съставен от жени и мъже, стари и млади, вкоренени в Европейския съюз. Но това е и правителство на малцинството, тъй като социалистите имат само 84 законодатели в 350-местния парламент. По този начин на правителството ще бъде трудно да управлява Испания, като разчита на гласовете на крайно лявата партия Podemos, както и на баските и каталонските националисти, които подкрепиха предложението му за недоверие. Новата изпълнителна власт включва двама ветерани социалисти - Кармен Калво, вицепрезидент, и Борел. Калво, който беше министър на културата от 2004 до 2007 г., също ще отговаря за равенството, приоритет за правителството на Санчес в страна, където жените организираха безпрецедентна стачка, за да защитят правата си на 8 март. Долорес Делгадо ще бъде министър на правосъдието, бивш съдия на Върховния съд Маргарита Роблес, а други жени ще бъдат натоварени с образование, заетост или здраве. Фернандо Гранд-Марласка, бивш съдия в най-висшия национален съд в Испания, където се води делото срещу баската сепаратистка група ЕТА, ще ръководи вътрешното министерство.", "date": "2018.06.07", "title": "Управителят на бюджета на ЕС и бивш външен министър на Жозеп Борел става министър в правителството на Санчес"}
{"url": "https://www.faktor.bg/bg/articles/novini/balgariya/deputatite-shte-obsazhdat-restartiraneto-na-aets-belene", "text": "На крачка от поредното размразяване на проекта АЕЦ „Белене” – предложението влиза за обсъждане в пленарната зала на парламента, след като вчера получи одобрението на комисията по енергетиката. Шест години след налагането на мораториума за изграждането на АЕЦ „Белене” депутатите от енергийната комисия в Народното събрание направиха крачка към поредния рестарт на проекта. Те подкрепиха предложението на ГЕРБ, според което кабинетът има срок до 31 октомври да търси инвеститор за централата и да преговаря с него. Според приетите текстове реализацията на проекта трябва да бъде на пазарен принцип и без държавни гаранции. В същото време опозицията в лицето на БСП поиска мораториумът да падне веднага. А пред парламента отново се организира протест против възобновяването на проекта. Демонстрацията се организира от Демократична България, която събра противниците на рестарта и в предишните дни. Според лидера Атанас Атанасов той е икономически неизгоден, сеизмично и екологично опасен. По думите му няма нищо полезно в проекта. Същевремнно хора, които са съгласни с това АЕЦ „Белене” да стане факт се очаква отново да се съберат на контрапротест, организиран от АБВ.", "date": "2018.06.07", "title": "Депутатите ще обсъждат рестартирането на АЕЦ \"Белене\""}
{"url": "https://www.faktor.bg/bg/articles/novini/svyat/nay-malko-18-dushi-sa-zaginali-pri-eksplozii-v-dzhamiya-v-bagdad", "text": "Най-малко 18 души са загинали и над 90 са ранени при две поредни експлозии в Багдад.  Напълно разрушена е джамия.  Инцидентът е станал в район, населен предимно с шиити и първоначално е определен като терористичен акт.  По-късно обаче говорител на вътрешното министерство каза, че взривовете са резултат от детонация в таен склад за боеприпаси, намиращ се в джамията.  Взривовете са избухнали по време на прехвърлянето на муниции на съседен паркинг.", "date": "2018.06.07", "title": "Най-малко 18 души са загинали при експлозии в джамия в Багдад"}
{"url": "https://www.faktor.bg/bg/articles/gen-rumen-milanov-ako-ne-se-promeni-sistemata-v-mvr-i-gospod-da-doyde-nyama-da-ni-pomogne", "text": "Случаят е криминален и драстичен, което показва, че полицията не си е свършила работата, заяви в \"Здравей, България\" по Нова тв ген. Румен Миланов, бивш шеф на НСО. Виждаме една системна грешка. Този човек бяга от затвора, никой не успява да го застреля (извинявам се за грубия израз), не може да бъде задържан, издирват го, не могат да го намерят. Логично е да се прибере там, където има връзки. Имало е сигнали  за това. Но случаят показва, че полицията е загубила своето качество да работи ефективно. Това качество избива сега наяве, но това е един процес от дълги години, пренебрегнати са много принципи на полицейската дейност.\"  Ген. Миланов продължи: \"Не е проблемът, че са двама, трима избягали и т.н., става дума за ефективността на нашата полиция. Тук моята позиция не е да казваме, че, ето колко бяхме по-рано велики, а сега колко са калпави, въпросът е, че се изостава с развитието на полицейската дейност. За да се възстанови, трябва един дълъг процес. Кадровият състав се дели винаги на мои, твои, ваши. Това води до ниско качество на полицейската продукция. Имаме проблеми в качеството на работата. Имаме сеприозни проблеми с развитието на полицейската работа.\" На въпрос трябва ли министърът да си подаде оставката, ген. Миланов отговори: \"Добре, министърът ще си подаде оставка, ще дойде друг, но ако ние не променим системата в правилната посока, както са другите държави, и Господ да дойде, няма да се оправи нещата. Трябва да почнем с обучението и подготовката на кадровата система\", убеден е генералът. Той коментира и изнесената информация по Нова тв, че избягалите от затвора Радослав Колев и Владимир Пелов се укривали заедно в жилищната сграда, която вчера беше евакуирана. Двамата били в имота допреди около десетина дни. Те се укривали там 40 дни. \"Ако това е вярно, нещата стават наистина трагични\", заяви ген. Миланов.", "date": "2018.06.07", "title": "Ген. Румен Миланов: Оставка на вътрешния министър няма да реши проблемите в МВР"}
{"url": "https://www.faktor.bg/bg/articles/novini/svyat/zaginalite-ot-vulkana-v-gvatemala-dosega-sa-99-izcheznalite-sa-blizo-200", "text": "Броят на жертвите от изригването на вулкана Фуего в Гватемала вече достига 99 души, като за изчезнали се смятат близо 200 по най-нови данни, съобщиха властите в централноамериканската страна, цитирани от Франс прес. Досега се говореше за 84 загинали. Спасителните работи в околностите на вулкана, разположен на около 40 км югозападно от едноименната столица на Гватемала, бяха спънати от нови експлозии и изхвърляния на лава, три дни след първото мощно изригване.  \"Активността продължава и не отслабва, за което говорят редица физически признаци. По-слаби експлозии се констатират средно по 4-5 в час, като не се изключват и по-мощни в близките часове или дни\", отбеляза гватемалският институт по вулканология и предупреди хората да не остават в засегнатата зона.  Посочва се и възникналата опасност от земни свличания поради силните валежи снощи. До момента освен загиналите и изчезналите има 46 ранени, а евакуираните от зоната са близо 12 100, съобщи националният координационен център за борба с природни бедствия. От стихията са засегнати около 1,7 млн. гватемалци. В страната е обявен тридневен траур, отбелязва БТА.", "date": "2018.06.07", "title": "Загиналите от вулкана в Гватемала досега са 99, изчезналите са близо 200"}
{"url": "https://www.faktor.bg/bg/articles/novini/balgariya/nad-70-na-sto-ot-zavarshvashtite-meditsi-se-nasochvat-kam-chuzhbina", "text": "\"В българската доболнична помощ проблемите с годините се задълбочават, но сега по-сериозно е положението с общинските болници\", каза зам.-председателят на БЛС проф. Огнян Хаджийски.  Неговата позиция е, че въпреки трудностите, фалит на такива лечебници няма да има.  \"Никой административно няма да каже, че ще се закрива болница, това е въпрос на пазарна икономика, на решение на тези, които работят в тези лечебни заведения и на съответните общини\", посочи той. Проф. Хаджийски уточни, че до голяма степен проблемите трябва да се решат на местно ниво, от общините, а не от държавата. Той допълни, че вече има закрити отделения в част от общинските болници, но не по решение на директора или на министерството, а защото остават без персонал. \"Хората започват да си търсят работа другаде и заминават\", обясни зам.-председателят на БЛС. По думите му изчезналите структури са западали постепенно и тъй като не отговарят на стандартите и на определените нива на компетентност, отпадането им става от само себе си. \"Основните звена в болниците обаче ще си останат и ще работят\", допълни проф. Хаджийски. По думите му това не означава, че лечебниците ще оказват само спешна помощ, а ще лекуват и хора със социално значими заболявания. \"Проблемът е, че много от пациентите в страната нямат възможности да пътуват до съответния областен център или още по-зле - до съседни градове\", обясни проф. Хаджийски. Според лекарите много трудно ще се реши другият основен проблем на системата - липсата на кадри. \"Отдавна остана в миналото стандартът на един лекар да има поне три медицински сестри\", посочи проф. Хаджийски.  По думите му в момента съотношението е едно към 0,9. \"Освен сестри, трудно се намира и помощен персонал, ситуацията със санитарите също е трагична\", допълни проф. Хаджийски. Той посочи, че заради ниското заплащане в болниците работят много пенсионирани сестри, които обаче трудно издържат на натоварването.  \"Проблем вече не е само липсата на медицински сестри, а и на лекари\", допълни проф. Аспарухов. Той отчете, че над 70 на сто от завършващите студенти медици, се насочват към чужбина.  \"На практика нашата държава харчи много пари за обучението на тези млади хора и всъщност захранва здравните системи на по-богатите страни\", допълни проф. Аспарухов. Лекарите са скептични дали може да \"внасяме\" медицински кадри от чужбина.  \"В туризма това не е проблем\", посочи проф. Аспарухов.  \"В системата на здравеопазването обаче първо пристигащите трябва да докажат компетентността си и освен това трябва задължително да знаят български език, иначе няма да могат да общуват с пациентите си\".", "date": "2018.06.07", "title": "Над 70 на сто от завършващите медици се насочват към чужбина"}
{"url": "https://www.faktor.bg/bg/articles/rakovoditelite-na-armiite-na-sasht-i-rusiya-se-sreshtat-v-helzinki", "text": "Генерал Джоузеф Дънфорд младши - началник на обединеното командване на САЩ, и  Валерий Герасимов - началник на генералния щаб на въоръжените сили и първи зам.-министър на отбраната на Русия, се срещат в Хелзинки, съобщават финландските въоръжени сили, цитирани от \"Ройтерс\". Генералите имат организирана среща с финландския президент и началник на отбраната.", "date": "2018.06.07", "title": "Ръководителите на армиите на САЩ и Русия се срещат в Хелзинки"}
