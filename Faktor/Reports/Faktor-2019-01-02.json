{"url": "https://www.faktor.bg/bg/articles/nevzorov-mitat-che-savetskite-voynitsi-sa-osvobodili-iztochna-evropa-ruhna-bili-sa-kato-zverove-video", "text": "Митът, че съветските войници са освободили Източна Европа рухна. Били са като зверове, заяви известният руски журналист Александър Невзоров преди минути в живото предаване на радио \"Ехото на Москва\" и Nevzorov tv, като приведе ужасяващи примери.  Това беше само една от темите на предаването, а те бяха много. Сред тях тази за трагедията в Магнитогорск, за ужасаващия \"цирк\" на ридаещите при всяка трагедия политически лилипути, за украинския край на руския свят и РПЦ.    Елхичката на Путин се получи печална, обяви в началото Невзоров.  Да не говорим за тази на \"патриарха\" Гундяев.", "date": "2019.01.02", "title": "Невзоров: Митът, че съветските войници са освободили Източна Европа рухна. Били са като зверове (ВИДЕО)"}
{"url": "https://www.faktor.bg/bg/articles/novini/balgariya/prezidentat-dade-svetlina-na-popravkite-svarzani-s-grazhdanskata-konfiskatsiya", "text": "Решението на общото събрание на Гражданската колегия на Върховния касационен съд (ОСГК ВКС) по Тълкувателно дело 4/2016 година, прието преди по-малко от 2 месеца, на практика от четвъртък ще бъде обезсилено, съобщава \"Правен свят\".  Това става възможно, тъй като спешните поправки в Закона за противодействие на корупцията и за отнемане на незаконно придобитото имущество ще бъдат обнародвани в брой 1 на \"Държавен вестник\" от 3 януари 2019 година. Това означава, че президентът Румен Радев не е наложил вето на поправките, свързани с гражданската конфискация и дава зелена светлина на промените. Спешните промени се наложиха след като мнозинството от върховните съдии в Гражданската колегия на ВКС приеха, че с прекратяването на наказателното производство трябва да се прекратят и исковете за отнемане на незаконно продобито имущество. Въпреки демонстрираната от парламента воля, потвърдена и от президента, гражданската конфискация да бъде наложена като устойчив модел в борбата с корупцията у нас, очакванията са поправките в Антикорупционния закон, излизащи в утрешния \"Държавен вестник\", да бъдат атакувани пред Конституционния съд от ВКС. С приетите промени Антикорупционната комисия ще може да води дела за отнемане на имущество и при прекратено производство, включително и при оправдателна присъда. На 20 декември м.г. депутатите приеха също така неприключилите проверки и производства пред съда по установяване на конфликт на интереси и налагане на административни наказания да се довършат от Комисията за противодействие на корупцията и за отнемане на незаконно придобитото имущество (КПКОНПИ) по досегашния ред.", "date": "2019.01.02", "title": "Президентът даде зелена светлина на поправките за гражданска конфискация"}
{"url": "https://www.faktor.bg/bg/articles/romni-prezidentat-predizvikva-uzhas-po-sveta-tramp-toy-e-egoist", "text": "Президентът на САЩ Доналд Тръмп разкритикува сенатора от американския щат Юта Мит Ромни, който е бивш кандидат за президент от Републиканската партия. Ромни публикува своя със статия за вестник \"Вашингтон пост\", в която нападна управлението на  настоящия президент. Там той пише, че Тръмп не е на равнището, което се изисква за президентския пост и предизвиква ужас по света. В статията Ромни не е само критичен. Той похвали много от политиките на Тръмп, като например неговите данъчни реформи и назначаването на консервативни съдии във Върховния съд, но  пише и : \"С толкова разделена, възмутена и ядосана страна, лидерството на президента по отношение качествата на характера е абсолютно необходимо. И тъкмо в тази област са най-големите дефицити на сегашния президент.\" \"Светът също наблюдава\", добавя той и подчертава: \"Думите и действията на Тръмп предизвикаха ужас по света.\"Ромни посочва, че би подкрепил президента в политиките, които той сметне, че са в интерес на Юта и САЩ, но се противопоставя на действия, \"които предизвикват разногласия и които са расистки, сексистки, антиимигрантски, нечестни или разрушителни за демократичните институции\". Държавният глава призова сенатора да не бъде \"егоист\" и да подкрепи отпускане на средства от Конгреса за гранична сигурност. \"Започна се с Мит Ромни, толкова бързо... Въпросът е, дали той е егоист? Надявам се, че не е. Предпочитам Мит повече да се съсредоточи върху граничната сигурност и много други неща, където той може да е полезен. Аз извоювах голяма победа, а той не успя. Той трябва да е радостен за всички републиканци. Бъди екипен играч и печели\", написа Тръмп в \"Туитър\".", "date": "2019.01.02", "title": "Ромни: Президентът предизвиква ужас по света! Тръмп: Той е егоист"}
{"url": "https://www.faktor.bg/bg/articles/ivan-neykov-1", "text": "Всеки ръст на заплатите означава по-високи данъци и осигуровки. Ние нямаме инструмента \"необлагаем минимум\". Това има и добри страни, защото по-високите осигуровки означават и по-високи пенсии. През 2019 г. много хора ще се срещнат очи в очи с осигурителната система.   Това заяви Иван Нейков, бивш социален министър и синдикален лидерпред bTV.  Надеждата на управляващите е, че минималната заплата от 560 лв. ще мотивира някои хора, да се появят на пазара на труда. Това са все пак 500 000 души. Ние трябва да изработим, длъжни сме да имаме механизъм за определяне на мнималната работна заплата. Зад тази цифра не стоят аргументи, не се знае защо е 560лв. Трябва да ограничим разумното присъствие на държавата в определяне на цените, каза още той . По нов начин ще се изчисляват пенсиите. Ново е влиянието на всяка година осигурителен стаж върху размера на пенсиите. За много хора ще има малко увеличение на старите пенсии. Трябва да има затваряне на разликата между старите и новите пенсии, коментира той.", "date": "2019.01.02", "title": "Иван Нейков: Всеки ръст на заплатите означава по-високи данъци"}
{"url": "https://www.faktor.bg/bg/articles/novini/svyat/vladimir-chukov", "text": ",,Всъщност още по време предизборната си кампания Доналд Тръмп обеща, че ще изтегли американските войски от Сирия, но тогава никой не му повярва. Сега обаче през декември се случиха някои неща, сред които трябва да откроим това, че напредна разследването срещу него за връзките му с Русия, което би застрашило негов втори мандат'. Предстоят първични избори за президент в САЩ. Това е основното за изтеглянето на американските войски от Сирия. Има и други причини. Помните туита на Доналд Тръмп от 20 декември. Той посочи: \"Няма да наливаме трилиони при хора, които не ни уважават\".  Това каза анализаторът проф. Владимир Чуков в \"Лице в лице\" на Би Ти Ви.   \"Седмица по-рано Тръмп направи един ключов телефонен разговор с Реджеп Ердоган, продължил около час. Ердоган го попитал : \"Какво правиш ти в Сирия? Каква е твоята работа там?\". Той отишъл и питал Болтън какво да прави. Праектически Болтан му е казал една информация, която е много-много интересна. Тя е свързана с развитието на Сирия\".  Къде са кюрдите в поствоенна Сирия. Това са 30 % от територията на страната, която виси.  В Женева се събраха Ердоган, тримата външни министри на Русия, Иран и на Турция, като направиха пъзела Конституционна комисия...\", поясни той.  \"Изтеглянето на американските войски от Сирия определено дава сила на Путин. Друг е въпросът с Иран. Тук е много силната опозиция на Израел. Очевидно се търси формула... Американците разбраха, че така не можда постъпват. Те завъртяха един огромен пъзел, при който ще бъдат на границата\", коментира още Чуков. ,Самите американци бяха шокирани от това решение за изтеглянето на военните части, макар че по-голямата част от тях са \"за\" изтеглянето, но елитrте са против това. Трябва да се прави разлика между елита и обикновените хора, които искат да им се галят ушите и именно това прави Тръмп – гали ушите на своите избиратели, за да го изберат за втори мандат'', обясни той.  На практика каквото кажат руснаците в Сирия, това става. Освен това изглежда, че събарянето на режима на Асад вече не е толкова актуален въпрос, колкото беше преди.", "date": "2019.01.02", "title": "Владимир Чуков: Изтеглянето на американските войски от Сирия определено дава сила на Путин"}
{"url": "https://www.faktor.bg/bg/articles/ministtar-petya-avramova", "text": "Не разбирам позицията на Корнелия Нинова и депутатите БСП да атакуват целия строителен бранш. Това заяви в студиото на \"Още от деня\" министърът на регионалното развитие и благоустройството Петя Аврамова. Поискахме от подалите сигнала- г-жа Елена Йончева, г-жа Корнелия Нинова да подадат пътни експерти, с които от \"Пътна инфраструктура\" да водят разговори, да се разберат къде, какви проверки ще се правят. АПИ не е политически орган... Няма подадени от тях пътни експерти засега.   Всички общини могат поискат да бъдат освободени определени пътища от Републиканската пътна мрежа. Това може да стане, ако общините поемат ремонта, рехабилитацията и поддръжката на тези пътища, каза още тя по повод решението на премиера Борисов да няма винетка на Северната скоростна тангента в София. Републиканската пътна мрежа е мрежа за ползването, на която се заплаща такса. Освободени са териториите на населените места. В случая с искането на Столична община и разговорите, които бяха проведени се иска, в рамките на общината, извън населените участъци.  Този въпрос може да възникне с всички населени места и общини. Всички могат да поискат да бъдат освободени определени рътища от републиканската пътна мрежа. Може, ако общините поемат ремонта, рехабилитацията и поддръжката. АПИ с винетната такса, която събила поддържа тази мрежа.  Това заяви в студиото на \"Още от деня\" министърът на регионалното развитие и благоустройството Петя Аврамова по повод решението на премиера да няма винетка на Северната скоростна тангента в София. Аврамова заяви още, че е дадена зелена светлина за пътни проекти за над 3.7 млрд лева. Републиканската пътна мрежа е пътна мрежа за ползването, на която се ползва винетна такса. Освободени са участъците, които са на територията на населените места. Населеното място е участъкът, за който не се плаща винетна такса. Извън населените места, се плаща винетна такса, уточни регионалният министър. В случая Столичната община иска в рамките на общината, извън населените места, да бъдат освободени участъци от Републиканската пътна мрежа от плащането на пътна такса. По думите на Аврамова на срещата с премиера, той е подчертал и апелирал към общините, които искат освобождаване на част от Републиканската пътна мрежа от заплащане на винетна такса, да поемат поддръжката, рехабилитацията, ремонтът на тези отсечки. Петя Аврамова, министър на регионалното развитие и благоустройството: Този въпрос може да възникне и с всички населени места и всички общини в държавата. Общините са 265 на брой. Те са свързани една с друга, няма бели петна. Така че в рамките на общините могат да поискат всички да бъдат освободени определени пътища от Републиканската пътна мрежа. Да, може, ако общините поемат ремонта, рехабилитацията и поддръжката. АПИ с винетната такса, която събира, поддържа тази мрежа - строи пътища, рехабилитира, ремонтира. Петя Аврамова заяви още, че е зелена светлина за проекти за над 3,7 млрд лева. Най-големият подарък за Северна България, по думите и е решението на Борисов и на правителството да бъдат осигурени средства за изграждането на 134 км от магистрала \"Хемус\".", "date": "2019.01.02", "title": "Петя Аврамова: Не разбирам как Корнелия Нинова атакува целия строителен бранш"}
{"url": "https://www.faktor.bg/bg/articles/novini/balgariya/ninova-i-stanishev-neizbezhniyat-kapan-za-radev", "text": "Ако е вярна поговорката, че денят се познава от сутринта, то политическата година би следвало да се познава като перспектива и състояние по изказванията на политиците и държавниците, които те разгръщат в своите новогодишни приветствия. От тази гледна точка България очевидно следва да очаква една наситена с конфронтация, напрежение и много сериозно обособяване на полюси политическа година. Чудя се къде да поставя кавичките. Може би кавичките в това разсъждение трябва да бъдат поставени върху „сериозно“.   в политически смисъл в България. Сега ще се запитате: „Защо кавички?“ Нима президентът Румен Радев, противно на досегашната традиция, не заложи една висока степен на конфронтация в опита си да се представи като алтернатива на управлението на правителството на Бойко Борисов? Да, така е, но няма никакво противоречие между заявката на Румен Радев и кавичките около определението „сериозно“. Защо да няма противоречие? – бихте попитали Вие. Сега ще Ви обясня защо. Румен Радев, според конституционния регламент, който описва правомощията на президента на републиката, не е в състояние и няма никакъв периметър за действие в сферата на изпълнителната власт. Нито пък има какъвто и да е оперативен периметър за правене на политика. Негов шанс е единствено да припознава направление за развитие, да дава морално-политически оценки или с други думи да бъде един много особен вид конституционен абстракционист в политиката. Когато преди време Румен Радев каза, че България няма нужда от предсрочни избори и че тук у нас няма алтернатива,    Нейната лидерка Корнелия Нинова (да е честито името й – за първи път го споменаваме през новата 2019 година, ще го правим често) наистина изпадна в едно особено трансгранично състояние на политическата си психика. Направи среща с президента Радев и се опита да го убеди, че алтернатива има и това е „Визия за България“. От тази гледна точка президентът Радев в своя абстракционистки формат на поведение има една възможност – да избере да бъде неутрален критик и на „Визия за България“, и на политиката на ГЕРБ, но тогава, когато говори за алтернативи, той трябва да избере нещо конкретно. И ако в крайна сметка избере да се прилепи до позицията на БСП, която твърди, че носи социална алтернатива, тогава неизбежно Румен Радев ще стане част от вътрешния конфликт в БСП. Това е неизбежният конфликт между европейската основа, профил и ценности на лидера на Партията на европейските социалисти Станишев и това, което предлага като неонационалсоциализъм лидерката на БСП Корнелия Нинова. От тази гледна точка кавичките около сериозно имат особена стойност. По този начин ГЕРБ и неговият лидер Бойко Борисов хем ще създадат впечатление за един сблъсък на визии и на идеи срещу нещо, което е в кавички „сериозно“, хем много лесно ще спечелят тази битка, чийто заложник става и президентът Радев, тъй като, ако беше просто между БСП и ГЕРБ, иди-дойди – може и да оцелее, но когато е между Станишев и Корнелия Нинова – никакви шансове.", "date": "2019.01.02", "title": "Нинова и Станишев – неизбежният капан за Радев"}
{"url": "https://www.faktor.bg/bg/articles/broyat-na-zhertvite-v-magnitogorsk-dostigna-do-26-dushi", "text": "Броят на жертвите на инцидента със срутилия се вход в жилищна сграда в Магнитогорск достигна до 26 души, съобщава TACC, като припомня, че в рамките на деня спасителите са извадили телата на общо 17 загинали.  Съобщено за намирането на тленните общо три децата, загинали при трагичния инцидент. Спасителите издирват още 15 души, които остават в неизвестност след срутването на входа на жилищен блок, причинено от експлозия на газова бутилка.", "date": "2019.01.02", "title": "Броят на жертвите в Магнитогорск достигна до 26 души"}
{"url": "https://www.faktor.bg/bg/articles/novini/balgariya/tramp-poluchih-chudesno-pismo-ot-kim-chen-un", "text": "Държавният глава на САЩ Доналд Тръмп заяви, че е получил „чудесно“ писмо от лидера на Северна Корея Ким Чен-ун, предава AFP, като припомня, че наскоро той предупреди за възможна промяна в курса на Пхенян, ако Вашингтон продължи с налагането на санкции, пише \"Фокус\".  „Току-що получих чудесно писмо от Ким Чен-ун\", обяви Тръмп на заседание на кабинета, като повтори, че той все още се очаква да проведе втора среща на върха с лидера на Северна Корея. Двамата дадоха обещание за денуклеаризация на Корейския полуостров на историческата им среща в Сингапур от миналия юни. „Ние наистина установихме много добри отношения. Вероятно ще имаме друга среща“, изрази увереност американският президент.", "date": "2019.01.02", "title": "Доналд Тръмп: Получих чудесно писмо от Ким Чен-ун"}
{"url": "https://www.faktor.bg/bg/articles/noviyat-ministar-na-otbranata-na-sasht-kitay-nachelo-v-prioritetite-si", "text": "Новият американски министър на отбраната Патрик Шанахан, който днес пое освободения от Джим Матис пост, постави Китай начело в приоритетите си, каза висш представител на министерството, цитиран от Франс прес. На първото съвещание с висшите служители в Пентагона тази сутрин Шанахан \"каза на екипа да съсредоточи усилията си върху изпълнението на стратегията за националната отбрана\", разработена от неговия предшественик Матис, посочи източникът, пожелал анонимност. \"Помнете: Китай, Китай, Китай\", добавил Шанахан, назначен за изпълняващ длъжността министър на отбраната след като на 20 декември Матис подаде оставка заради дълбоки разногласия с президента Доналд Тръмп. С това новият шеф на Пентагона даде знак за лека промяна в ориентацията в сравнение с тази на Матис, който сочеше като главни неприятели на САЩ освен Китай и Русия, предаде Агенция \"Фокус\". \"През 2019 г. водеща за нас ще остане стратегията за национална отбрана\", заяви в Туитър Шанахан. Поемайки новото си назначение, Шанахан възложи функциите на и.д. заместник-министър на отбраната на досегашния зам.-министър по финансовите въпроси Дейвид Норкуист.", "date": "2019.01.02", "title": "Новият министър на отбраната на САЩ пропусна  Русия като приоритет:  Китай, Китай, Китай"}
{"url": "https://www.faktor.bg/bg/articles/idva-arkticheski-stud-temperaturite-da-padnat-do-20-gradusa", "text": "Студено време и  валежи прогнозират синоптиците през януари. Очакват се температурите да паднат  до -20 градуса. „Предстои седмица, в която зимата ще напомни, че е факт. От северозапад, в Източна България от североизток, ще започне да нахлува много студен арктичен въздух\", обяви за Канал 3 Красимир Стоев - дежурен синоптик, Национален институт по метеорология и хидрология. Най-студено ще бъде през втората половина от седмицата, като най-ниските температури ще бъдат между -12 градуса и -7 градуса, а максималните между -5 и 0 градуса. След временно повишение на дневните температури в неделя, в началото на следващата седмица от север и североизток към страната ще се спусне нова порция арктичен въздух”, допълни Стоев. Той уточни, че като цяло средномесечните температури през януари ще бъдат около и под климатичните норми. Най-ниските температури ще бъдат между -18 и -13 градуса, на места в котловините и до -20. По Черноморието -10 - -8градуса. Най-високите температури през януари ще бъдат между 10 и 15 градуса и те ще са през втората половина от месеца. До средата на януари среднодневните температури ще бъдат под климатичните норми”, поясни метеорологът. И поясни: „По-зимно ще е през януари”.", "date": "2019.01.02", "title": "Идва арктически студ! Температурите падат  до - 20 градуса"}
{"url": "https://www.faktor.bg/bg/articles/d-r-baltov-po-praznitsite-prez-pirogov-mina-edno-leko-tsunami", "text": "През почивните дни около празниците над 7200 пациенти са преминали през „Пирогов”. За лечение са останали 1100. Това каза директорът на болницата проф. Асен Балтов ефира на Би Ти Ви. За последното денонощие в травматологичния кабинет са преминали над 150 души. От пиратки са пострадали и три деца, от които 16-годишно момче е с ампутиран пръст, както и 10 възрастни. Най-фрапантният сигнал по празниците е за младеж, уж подгонен от мечка. „Оказа се момче, което най-вероятно е употребило хапчета екстази. Някой го е видял, че ходи по къси гащета в планината”, разказа той. Пациенти след препиване имаше и по коледните празници, имаше и по Нова година, като по Коледа бяха повече, заяви още проф. Балтов. „Хубавото е, че фалшивия алкохол вече го няма, защото той предизвикваше особено тежки поражения”, допълни директорът на „Пирогов”. По празниците е имало и случаи на инфаркти и инсулти, като спрямо миналата година са били по-малко. „В следващите дни предстои рязко застудяване, така че рискът от инфаркти и инсулти се увеличава”, предупреди проф. Балтов. „Макар и да наследихме доста сериозни задължения, благодарение на усилията на всички в болницата, завършваме годината на малък счетоводен положителен баланс спрямо миналата година”, допълни директорът на „Пирогов”. Задълженията бяха 22 милиона, в момента са 20, а просрочията бяха 14 милиона, в момента са 10. Оборотът на болницата се вдигна с 15%, или 7,5 милиона.", "date": "2019.01.02", "title": "Д-р Балтов: По празниците през „Пирогов“ мина едно леко цунами"}
{"url": "https://www.faktor.bg/bg/articles/obshtestvo/ulitsata/otkriha-martav-sofiyanets-v-hotel-na-pamporovo", "text": "На 1 януари 2019г. около 12.30 часа в РУ-Чепеларе е получено съобщение за това, че в к.к. „Пампорово“ в апартамент на хотел е починал 40-годишен мъж от София. Това съобщиха от пресцентъра на ОДМВР-Смолян.  Първоначални данни за насилствена смърт не са установени. Трупът на починалия е транспортиран в МБАЛ \"Братан Шукеров\" град Смолян за аутопсия. Местопроизшествието е запазено и посетено от дежурна оперативна група на РУ-Чепеларе. Извършен е оглед и е образувано досъдебно производство. 54-годишен мъж е намерен мъртъв и в м.\"Чилингирско\", землище на Златоград. Радко Моллов е бил обявен за местно издирване преди това. Близките му обаче подали сигнала твърде късно, тъй като не се е бил прибирал няколко дни. Незабавно след получаване на молбата за издирване са предприети мероприятия за установяване местонахождението му. Открит е починал. Моллов имал навика да не се прибира след запой. Вероятно е починал от измръзване. Извършен е оглед, при който не са установени първоначални данни за насилствена смърт. Трупът е приведен за аутопсия в МБАЛ-Смолян. По случая е образувано досъдебно производство.", "date": "2019.01.02", "title": "Откриха мъртъв софиянец в хотел на Пампорово"}
{"url": "https://www.faktor.bg/bg/articles/obshtestvo/ulitsata/targovtsite-otchitat-2-mlrd-leva-poharcheni-ot-balgarite-mezhdu-koleda-i-nova-godina", "text": "Само през касовите апарати в последните дни – между Коледа и Нова година - са минали 2 млрд. лв., сочат предварителните данни на търговците. Окончателно колко точно сме похарчили НАП ще обобщи в края на месеца. Но със сигурност оборотите в търговската мрежа са надскочили тези от м.г. – когато са били 1,4 млрд. лв., съобщи Нова ТВ. Само за пътувания и туризъм – по Коледа и Нова година сме похарчили 195 млн. лв. От тях 136 млн. са за туризъм в България, а 59 млн. – за екскурзии в чужбина.  От началото на 2019-та – за вода вече плащаме по нови цени. Най-голямо е поскъпването в София и в Бургас, а по-малко за вода ще плащат единствено – в Кърджали.  От 1 януари природният газ поскъпва с 3.51 %. Тъй като повишението е под 5 на сто - няма да се отрази върху сметките ни за парно, топла вода и ток.  С до 30% скачат и данъците на старите коли. Всяка община сама ще прецени с колко да вдигне налога – като ще се ръководи от три показателя – възраст на колата, евро стандарт и мощност.  По-високи данъци ще плащат и собствениците на повече от едно основно жилище. От тази година те губят отстъпката си от 50 % и напрактика ще плащат двойно.  В сила вече са и електронните винетки – те се продават на старите цени от 97 лв. А от 16 август шофьорите на камиони вече ще плащат тол такси – т.е. не за време, а за изминато разстояние.  След по-големите разходи, които вече са факт, – да погледнем и към доходите ни през 2019-та. От 1 януари скачат всички заплати в държавната администрацията с 10%, а с 20% се увеличават възнагражденията на учителите. Минималната работна заплата в страната вече е 560 лева. А минималните пенсии се запазват до 1 юли – когато ще бъдат увеличени с 12 лв. - до 219 лв.  В частния сектор – половината от работодателите ще вдигнат заплатите, като за две трети – ръстът ще е до 10 %.  Ето и част от прогнозите на експертите: от тази година се очаква и началото на края на ниските лихви по ипотечните кредити. Още от лятото експертите прогнозират плавно поскъпване – с между 0,2-0,3 %. Брокерите обаче очакват задържане на цените на имотите и през тази година.  Заради рекордното поскъпване на промишления ток, бизнесът предупреди за по-скъпи основни храни и стоки, които купуваме – като хляб, месни и млечни продукти, сладкарски изделия. Как ще усетим по джоба си всички промени – ще покаже 2019-та.", "date": "2019.01.02", "title": "Търговците отчитат 2 млрд. лева похарчени от българите между Коледа и Нова година"}
{"url": "https://www.faktor.bg/bg/articles/obshtestvo/ulitsata/paolo-kortezi-istinata-za-zhertvite-na-komunizma-shte-ni-napravi-svobodni", "text": "Отец Паоло Кортези излезе с инициатива - папа Фанциск и патриарх Неофит да посетят бившия лагер Белене. „Истината ще ни направи свободни“ – е един от мотивите в тази инцииатива.  Пред БНР отец Паоло Кортези обясни защо е важно папата и българският патриарх да обърнат поглед към остров Белене, който той нарече „столица на паметта“. „Това ще бъде хубав знак, който ще даде много духовна енергия за цяла България. Поканата е към папата, защото той във всяко посещение дава специално място на невинните жертви. Това е темата – да влезем в миналото чрез молитвата и чрез духовни ценности“. „Папа Франциск иска да реформира църквата, да я освободи от ненужното, за да излезе истинското – скромност, бедност, помирение, прошка, почит към жертвите, милосърдие. Не само той, а и цялата църква има специален поглед към невинните жертви“, коментира още отец Паоло Кортез\". „Без държавно финансиране сме по-свободни. Ще оцелеем и без държавни пари, както е било досега“, каза още отецът, коментирайки промените в Закона за вероизповеданията. Според тях държавно финансиране ще получават само вероизповеданията, които обхващат повече от 1% от населението на страната, което на практика изключва католическата църква.", "date": "2019.01.02", "title": "Паоло Кортези: Истината за жертвите на комунизма ще ни направи свободни"}
{"url": "https://www.faktor.bg/bg/articles/obshtestvo/ulitsata/lockheed-martin-f-16-blok-70-osiguryava-na-balgariya-moderni-tehnologii-bez-nikakvi-skriti-razhodi", "text": "Изтребителят F-16 Блок 70 на глобалната космическа и отбранителна компания Lockheed Martin, избран от България, е носител на най-модерните технологии и капацитет от 4-то поколение, които са на въоръжение в НАТО. Технологиите на този самолет бяха тествани, доказани и вече са в употреба на модернизираните F-16, които летят в Югоизточна Азия, това изтъкват в съобщение до медиите от Lockheed Martin.  Самолетът отговаря идеално на потребностите на българската национална отбрана и ще е гаранция, че военновъздушните сили ще използват най-модерния изтребител от 4-то поколение. Българската икономика и индустрия ще спечелят от новоустановените дългосрочни отношения с Lockheed Martin. „Името F-16 остава същото, но последното поколение Block 70 е съвсем различен самолет – част от цялостен пакет решения, които ще осигурят на България един от най-модерните и надеждни самолети на въоръжение в НАТО в Европа, каза Джeймс Робинсън, директор \"Международно бизнес развитие на F-16\" в Lockheed Martin. Екипиран с модерни оръжия, включени в предложената от нас цена, той ще даде много повече, отколкото обикновена охрана на въздушното пространство.“ F-16 Блок 70 разполага с многоцелеви радар (AESA), базиран на технология, използван във F-22 и F-35. Радарът може да проследява 20 отделни цели едновременно и има обхват от над 160 морски мили срещу наземни цели, значително повече от другите изтребители от четвърто поколение. В допълнение към осигуряването на модерни и надеждни изтребители за България, Lockheed Martin потвърждава ангажимента си за програма, която ще донесе Компанията, която има клиенти в повече от 50 страни по света, разбира важността на партньорството и ще работи с правителствата на САЩ и България за идентифициране на възможности за намаляване на разходите за F-16 блок 70, докато трае процесът по придобиване  на изтребителите.  „Офертата ни за F-16 блок 70 за България включва пълен пакет с обучение за пилоти и наземни екипи, логистика, помощно оборудване и оръжия за всички оперативни нужди, което означава, че няма абсолютно никакви скрити разходи. На България няма да й се налага да придобива каквито и да било допълнителни оръжия чрез отделни договори с трети страни или лицензи от правителства за интегрирането и използването им, които водят до допълнителни разходи и несигурност при другите оферти,“ допълни Робинсън. Около 700 изтребители F-16 са част от военновъздушните сили на 10 държави-членки на НАТО в Европа. Миналия месец Гърция потвърди, че ще модернизира 84 от по-ранното си поколение изтребители F-16 до стандарт Viper, който е подобен на новия блок 70, избран от България.  „България, която напредва в процеса на придобиване на F-16 Блок 70, може да бъде уверена, че ще разполага с доказана, усъвършенствана и модерна система изтребители, която ще гарантира десетилетия на оперативна съвместимост в рамките на конфигурация от стотици самолети, споделяна от военновъздушните сили на много страни от НАТО,“ каза Робинсън. Новият завод в Грийнвил, щат Южна Каролина, САЩ, скоро ще започне производството на F-16 блок 70 за Бахрейн и Словакия. Това е и мястото, където ще бъдат произведени самолетите за България. В него се използва същото оборудване и същата база за доставки с голям опит, произвели хиляди F-16 във Форт Уърт, щат Тексас, като по този начин се елиминират рисковете, свързани с производството на новите самолети. Б.Р. Lockheed Martin, базирана в Бетесда, щат Мериленд, САЩ, е глобална отбранителна и космическа компания с близо 100 000 служители от цял свят. Компанията работи в областта на проучването, проектирането, разработването, производството, интегрирането и поддръжката на високо технологични системи, продукти и услуги. Тази година компанията получи три награди Едисън за иновации в автономията, сателитната технология и насочената енергия.", "date": "2019.01.02", "title": "Lockheed Martin: F-16 Блок 70 осигурява на България модерни технологии без никакви скрити разходи"}
{"url": "https://www.faktor.bg/bg/articles/obshtestvo/ulitsata/zloveshto-17-godishen-rusnak-ubi-svoya-bashta-kray-varnensko-selo", "text": "Полицията разследва убийство на 42-годишен мъж, извършено край варненското село Осеново от неговия непълнолетен син. Сигнал за престъплението е подаден около 18.30 часа на 1 януари. Момчето е задържано, очаква се прокуратурата да внесе искане за задържането му под стража, уточниха от Областната дирекция на МВР и отказаха повече подробности за жертвата и мотивите за убийството. \"Нямаме много информация за този тежък инцидент. Семейството не живее точно в селото, а по пътя между нашето и съседното. До късно вечерта бях там, имаше много полиция, следователи, хората работят активно. Не мога да кажа много по случая, тъй като не познавам семейството. И тримата са рускоговорящи, не зная дали са точно от Русия, или от някоя от републиките и цялата информация за тях е в \"Миграция\", не са регистрирани при нас в кметството, а и не са задължени. Зная, че момчето е на 17 години и до колкото разбрах ходи на училище. Имали се някакви сериозни семейни проблеми и така се е стигнало до фаталния край\", коментира обаче пред \"24 часа\" кметът на Осеново Данко Бакалов. Според анонимни източници, цитирани от \"Блиц\", семейството било заможно, бащата е развивал бизнес и през повечето време живеел в България.", "date": "2019.01.02", "title": "Зловещо: 17-годишен руснак уби своя баща край варненско село"}
{"url": "https://www.faktor.bg/bg/articles/putin-i-makron-obsazhdat-siriyskiya-i-ukrainskiya-konflikt-za-chng", "text": "Руският президент Владимир Путин и френският му колега Еманюел Макрон обсъдиха в телефонен разговор сирийския и украинския конфликт, предаде ТАСС, като се позова на съобщение от днес на пресслужбата на Кремъл. \"Подробно бяха обсъдени проблемите при уреждането на сирийския конфликт в контекста на договореностите за формиране на Конституционен комитет, постигнати след срещата на лидерите на Русия, Турция, Германия и Франция на 27 октомври 2018 г. в Истанбул. Продължено бе и споделянето на мнения по украинския конфликт в светлината на украинската провокация в Керченския проток на 25 ноември миналата година\", се посочва в изявлението. Истината, разбира се, е точно обратната.  Путин и Макрон също така са си честитили взаимно настъпването на новата година.", "date": "2019.01.02", "title": "Путин и  Макрон обсъдиха сирийския и украинския конфликт за ЧНГ"}
{"url": "https://www.faktor.bg/bg/articles/novini/balgariya/politolog-uspehat-za-gerb-na-evroizborite-shte-bade-tlasak-za-upravlenieto-na-borisov", "text": "Един добър резултат на европейските избори за ГЕРБ ще даде тласък за оставането им в изпълнителната власт, за продължаването на конструкцията и вероятно би им дало шанс до местните избори, прогнозира пред БНР политологът Петър Чолаков.  \"Основната задача на опозицията ще бъде да не дадат възможност на ГЕРБ да „доплува“ спокойно до европейските избори през май. Всяка възможност ще се използва – всеки скандал, всяко колебание\", смята политологът. Той прогнозира неспокойна година, която ще продължи скандалите от втората половина на 2018 г.: „Годината е критична не само за Борисов, а въобще за политическата система и за това накъде ще вървим не само ние, но и членките на ЕС. ГЕРБ вече е 10 години начело на държавата с различни правителства и известни прекъсвания и все по-често хората си задават и ще си задават въпроса – какво свърши ГЕРБ през тези години“. За 30 години за много хора в България като че ли социализмът продължава да присъства, изказа мнение Петър Чолаков. „И преди 89-та година, и след това като че ли има една мечта, която много хора ги обединява – това е мечтата ако не ти, то поне децата ти да отидат в чужбина, да се изучат и да останат там. Ние сме патриоти, но на „другата България\". 30 години след 89-та година какво се промени и какво не се промени? Очевидно е, че се промениха доста неща в положителен план. Страната е член на НАТО и ЕС. Има много позитивни промени. От друга страна обаче в някакъв смисъл някои от недъзите на социализма останаха, а те са в това, че например този идеал, който има за пазарната икономика – че трябва да се реализира най-работливият, най-предприемчивият и т.н., много често като че ли не се случва“. Чолаков подчерта, че шуробаджанащината продължава да бъде водещ принцип в много отношения. Според него трагедията край Своге, както и ремонтът на столичната улица \"Граф Игнатиев\" са откроили проблемите в начина на възлагане на обществени поръчки. Той постави и редица въпроси, свързани със съдебната система. По думите му хората все повече ще си задават подобни въпроси.", "date": "2019.01.02", "title": "Политолог: Успехът за ГЕРБ на евроизборите ще бъде тласък за управлението на Борисов"}
{"url": "https://www.faktor.bg/bg/articles/novini/balgariya/promenyat-strukturata-na-agentsiya-mitnitsi", "text": "Променят структурата в Агенция \"Митници\". Решението за промени в Устройствения правилник на Агенция \"Митници\" и на Класификатора на длъжностите в администрацията и наредбата по неговото прилагане е приета по време на първото правителствено заседание, съобщиха от пресцентъра на МС. Актът е резултат от приетите промените в Закона за митниците, които бяха приети с § 50 от Преходните и заключителни разпоредби на Закона за корпоративното подоходно облагане, обнародван в Държавен вестник, бр. 98 от 27.11.2018 г. Припомняме, промените в Закона за корпоративното подоходно облагане бяха причина за налагане на вето от президента Румен Радев. Наложеното вето не мина в парламента при повторно обсъждане на промените в закона. Агенция \"Митници\" се структурира в Централно митническо управление и териториални дирекции. В структурата на Централно митническо управление се създават две главни дирекции - Главна дирекция \"Митническо разузнаване и разследване\" и Главна дирекция \"Информационни системи и аналитична дейност\". Преструктурират се териториалните структури на управление в Агенцията с цел по-добра координация, ръководство и контрол при осъществяване на основните функции и задачи на Агенция Митници, постигане на по-голяма бързина в работните процеси и по-голяма ефикасност и ефективност при управлението на човешките ресурси в администрацията. Предвижда се с промените да се засили административният капацитет на централно и териториално ниво и по-ефективно да се осъществява дейността на митническите органи при митническия контрол, включително на контрола в областта на митническите, акцизните и валутните нарушения и престъпления. В резултат на преструктурирането ще се постигне оптимизиране на администрацията с отпадане на излишни структури, повишаване на ефективността на работа на митническите учреждения и оптимизиране на натовареността на митническите служители. Като ефект от реформата се очаква увеличаване на приходите, реализирани от агенцията в резултат на засилените контролни функции, повишаване на качеството на административния капацитет и оптимизиране на вертикалната организационна структура. С промените в Класификатора на длъжностите в администрацията и наредбата за неговото прилагане се въвеждат специфични длъжности. Те са предвидени в Закона за митниците на основание разпоредбата на § 6 от Преходните и заключителните разпоредби на Наредбата за прилагане на Класификатора на длъжностите в администрацията. В проекта са отразени и промени за функциите и минималните изисквания за заемане на конкретни длъжности. Измененията са продиктувани от предвидената в закона разпоредба в структурата на Агенция \"Митници\" да се създадат пет териториални дирекции и две главни дирекции.", "date": "2019.01.02", "title": "Променят структурата на Агенция \"Митници\""}
{"url": "https://www.faktor.bg/bg/articles/novini/svyat/trayvan-se-protivopostavi-na-prizivite-na-kitay-za-obedinenie", "text": "Лидерът на Тайван отхвърли призива на президента на Китай за обединение съгласно подхода \"една страна, две системи\", съобщава \"Асошиейтед прес\". Тайванският президент Цай Ингвен настоя, че Китай трябва да се примири с факта, че Република Тайван съществува. Тя направи изявление пред медиите часове след като китайският президент Си Дзинпин посочи в политическа реч относно Тайван, че никой не може да спре тенденцията към обединение. Една страна, две системи препраща към рамка, подобна на Хонконг, при която територията е станала част от Китай, но е запазила известна степен на автономия. Тайван и Китай се разделиха в гражданска война, която доведе на власт Комунистическата партия в Китай през 1949 г. Вражеските на комунистите националисти създадоха свое собствено правителство на Тайван, остров, който се намира на 160 км от континенталната част на Китай.", "date": "2019.01.02", "title": "Тайван се противопостави на призивите на Китай за обединение"}
{"url": "https://www.faktor.bg/bg/articles/novini/svyat/parviyat-korab-s-vtechnen-gaz-ot-sasht-akostira-blizo-do-atina", "text": "В хранилището на Гръцкия оператор на националната газопреносна система в Ревитуса близо до столицата Атина пристигна корабът \"Мария Енерджи\", който превози първите количества втечнен природен газ от САЩ, които внася Гърция, съобщава агенция АНА-МПА, цитирана от БТА.  В съобщението се посочва, че корабът е акостирал на 30 декември и ще разтовари 160 хиляди кубически метра втечнен природен газ. Подчертава се още, че с доставката хранилището в Ревитуса \"отваря пътя за нови перспективи в снабдяването с природен газ и диверсификацията на източниците на доставка и сигурността на снабдяването на Югоизточна Европа, като прави Гърция важен възел за транзита на природен газ в целия регион.\" \"Мария Енерджи\" отплава от Тексас в средата на декември.", "date": "2019.01.02", "title": "Първият кораб с втечнен газ от САЩ акостира близо до Атина"}
{"url": "https://www.faktor.bg/bg/articles/ms-odobri-proekt-na-memorandum-za-razbiratelstvo-sas-sasht-za-ogranicheniyata-varhu-arheologicheski-materiali", "text": "Министерският съвет одобри проект на Меморандум за разбирателство между Правителството на Република България и Правителството на Съединените американски щати относно налагането на ограничения върху вноса на категории археологически материали и етноложки материали от Република България. Сегашният документ трябва да замени подписания през 2014 г. Меморандум за разбирателство между България и САЩ относно налагането на ограничения върху вноса на категории археологически и църковно-етноложки материали. Подготовката за сключването на новия меморандум е във връзка с прилагането на чл. 9 от Конвенцията относно мерките за забрана и предотвратяване на незаконен внос, износ и прехвърляне на правото на собственост на културни ценности, както и представлява общ интерес за двете страни, съобщават от Министерския съвет.", "date": "2019.01.02", "title": "МС одобри проект на Меморандум за  разбирателство със САЩ за ограниченията върху археологически материали"}
{"url": "https://www.faktor.bg/bg/articles/dzheremi-hant-tereza-mey-shte-nameri-nachin-sdelkata-y-za-brekzit-da-bade-odobrena-ot-parlamenta", "text": "Британският премиер Тереза Мей ще намери начин сделката й за Брекзит да бъде одобрена от парламента, заяви днес външният министър Джереми Хънт, цитиран от Ройтерс.      Миналия месец Мей отложи планираното гласуване на споразумението от британския парламент, след като призна, че то ще бъде отхвърлено. Британският премиер иска допълнителни гаранции от лидерите на Европейския съюз преди вота по-късно този месец, отбелязва Ройтерс.     \"Когато Тереза Мей се завърне с гаранциите, които иска от ЕС, че споразумението няма да ни постави завинаги в капана на митническия съюз, тя ще намери начин сделката да бъде одобрена от парламента\", отговори британският министър на външните работи на въпрос, след като произнесе реч в Сингапур, цитира БТА.     Хънт предупреди, че произвеждането на втори референдум за Брекзит ще навреди на британската демокрация, а обществените последици от евентуалното оставане в ЕС ще бъдат опустошителни.", "date": "2019.01.02", "title": "Джереми Хънт: Тереза Мей ще намери начин сделката й за Брекзит да бъде одобрена от парламента"}
{"url": "https://www.faktor.bg/bg/articles/korneliya-ninova-namekva-che-prez-2019-shte-vzeme-vlastta", "text": "Скъпи българи, нека да ни е честита и мирна новата година. 2019 ще бъде преломна. 2019 е година за смели решения и действия, написа в профила си в социалната мрежа „Фейсбук“ Корнелия Нинова – председател на БСП. Една зле прикрита заявка, че много иска да скочи във властта. И опит да го внуши на обществото? Сметка, която най-вероятно е сметка без кръчмаря.   „Вярвам, че тя носи края на статуквото и промяна към по-добро за българите, за България и за Европа. В основата на тази промяна ще бъде всеки един от нас. Защото сме свободни и силни хора, които милеем за българщината, борим се за правата си и тачим семейството си. Пожелавам ви здраве, лична реализация, сили и вяра, че ще променим живота си. Бъдете уважавани в обществото и обичани от близки и приятели. На добър час през новата 2019 г.“, пожела още Корнелия Нинова.", "date": "2019.01.02", "title": "Корнелия Нинова внушава, че през 2019 г. ще вземе властта"}
{"url": "https://www.faktor.bg/bg/articles/novini/balgariya/premierat-po-okolovrastnoto-na-sofiya-shte-se-patuva-bez-vinetka", "text": "Премиерът Бойко Борисов сложи край на споровете между пътната агенция и столична община дали да трябва винетка за ползване на Северната скоростна тангента. След днешното правителствено заседание, той обяви пред журналисти, че пътят ще се ползва безплатно. \"Както Южната дъга на околовръстния път, така и Северната скоростна тангента, беше направена за удобство на хората. Така че съм казал на АПИ да си променят плановете\", каза Борисов. Споровете дали е нужна винетка вървят от края на миналата година, когато тангентата става част от новата магистрала \"Европа\", която свързва София и Калотина. Позицията на пътната агенция беше, че тя никога не е планирана като градски булевард, а като участък от републиканската пътна мрежа, по който да се изнесат камионите. От АПИ бяха склонни без винетка да може да се ползва северната част на Околовръстния път, към който са и основните връзки към крайградските райони на столицата.", "date": "2019.01.02", "title": "Премиерът: По Околовръстното на София ще се пътува без винетка"}
{"url": "https://www.faktor.bg/bg/articles/novini/svyat/sled-brekzit-velikobritaniya-shte-stava-globalen-igrach-v-regiona-iztochno-ot-suetskiya-kanal", "text": "Великобритания планира да построи две нови военни бази в Карибите и Югоизточна Азия след Брекзит. Това съобщи министърът на отбраната Гавин Уилямсън в интервю за в. \"Телеграф\". Той обясни, че този план е част от стратегията на Великобритания да се превърне в \"глобален играч\", увеличавайки ролята си на международната сцена. Така Лондон ще промени стратегията си от шестдесетте години да не се намесва в региона \"източно от Суецкия канал\". Великобритания трябва да напусне ЕС на 29 март тази година независимо дали е постигнала споразумение с Брюксел за бъдещите отношения. След инфарктни седмици на преговори и вътрешни раздори през декември премиерът Тереза Мей отложи парламентарното гласуване на споразумението за януари.", "date": "2019.01.02", "title": "След Брекзит Великобритания ще става \"глобален играч\" в региона \"източно от Суецкия канал\"?"}
{"url": "https://www.faktor.bg/bg/articles/novini/svyat/dva-vlaka-se-sblaskaha-v-daniya-ima-zhertvi", "text": "Инцидент на жп мост уби поне шестима души в Дания, съобщи жп компанията DSB, цитирана от агенция \"Ройтерс\". Тежките бури пречат на спасителните служби да стигнат до моста, който се намира между двата големи острова Шеланд и Фюн, посочва \"Дневник\". Той е затворен за движение. Според първоначални информации става въпрос за катастрофа между пътнически и товарен влак.", "date": "2019.01.02", "title": "Два влака се сблъскаха в Дания, има жертви"}
{"url": "https://www.faktor.bg/bg/articles/napadatelyat-v-manchestar-mozhe-bi-e-s-psihicheski-problemi", "text": "Извършителят на нападението с нож на гара в британския град Манчестър може би страда от психично заболяване, показа преглед от медицински лица, предадоха ДПА и Ройтерс, цитирайки полицията на Манчестър. Продължава следствието за престъпление, свързано с тероризъм. 25-годишният извършител намушка трима души с нож на 31 декември м.г. Полицията обискира адрес в района на Чийтъм Хил. По-рано вчера силите на реда заявиха, че разследването се води от експерти по борба с тероризма, но \"подхождат без предубеждение\" към случая. След това обаче началникът на местната полиция Йън Хопкинс съобщи, че случаят вече се разглежда като разследване, свързано с тероризъм. Според информации, публикувани в британски медии, нападателят е крещял \"Аллах\" по време на атаката. Няма данни, че в нападението са замесени и други лица, но разследването все още не е установило дали нападателят е действал сам, се казва в изявление на полицията. При нападението бяха ранени мъж и жена на възраст между 50 и 60 години. Те са получили прободни рани в стомаха и лицата. Освен това един полицай беше ранен в рамото и по-късно беше изписан от болницата. Двамата мирни граждани обаче ще останат под лекарско наблюдение още известно време.", "date": "2019.01.02", "title": "Нападателят в Манчестър може би е с психически проблеми"}
{"url": "https://www.faktor.bg/bg/articles/novini/svyat/prehvarliha-za-lechenieto-v-moskva-11-mesechniya-vanya", "text": "11-месечното бебе, което беше извадено живо от отломките на срутилата се сграда в руския град Магнитогорск, пристигна в Москва. То е настанено в болница. Момченцето Ваня прекара цели 36 часа под развалините. Съобщава се, че бебето страда от измръзване, тъй като температурите в Магнитогорск са под нулата. Освен това, то има счупвания и травма на главата. Досега под отломките на сриналата се в понеделник сграда бяха открити 9 тела. Все още са в неизвестност други 32-ма души. В памет на жертвите, в Челябинската област е обявен ден на траур.", "date": "2019.01.02", "title": "Прехвърлиха за лечение в Москва 11-месечния Ваня"}
{"url": "https://www.faktor.bg/bg/articles/novini/balgariya/api-severnata-skorostna-tangenta-nikoga-ne-e-planirana-kato-gradski-bulevard", "text": "„Северната скоростна тангента никога не е планирана като градски булевард.\"  Това заяви в студиото на Нова ТВ инж. Дончо Атанасов от ръководството на Агенция „Пътна инфраструктура”. Той посочи, че целта е да се намери такова решение, което да не лишава АПИ от приходите от пътни такси от този път.   От самото начало нейното предназначение е било да изнесе целия транзитен трафик извън София и този път много успешно изпълнява тази роля. Преговорите, които водим със Столична община, е да прецизираме всички крайградски части и това къде ще има винетки, къде няма да има, къде ще има тол система”. „За мен това са измислени скандали, никога Северната скоростна тангента не е била планирана като градска магистрала. Тя винаги е била планирана като крайградска магистрала и е част от републиканската пътна мрежа. Не може да се разглежда само фрагментарно дали да има там винетки по няколко причини – ресурсът, който АПИ отделя за развитието на крайградската инфраструктура на София е доста сериозен”, посочи още инж. Атанасов.  През Северната скоростна тангента преминават на годишна база над 10 млн. автомобила. Затова според представителя на агенцията, дори само само 1 млн. автомобили да нямат винетки за преминаването по този път, се губи огромен ресурс. „Надявам се днес да постигнем споразумение с Агенция „Пътна инфраструктура”. В крайна сметка казусът засяга пет района на Столична община – „Надежда”, „Връбница”, „Нови искър”, „Сердика” и „Кремиковци”, които са непосредствено разположени по протежението на Северната скоростна тангента. Надявам се, че ще постигнем споразумение тези хора да не заплащат винетна такса, въпреки че този път е заложен като транзитен път, но от друга страна има предназначение на път, който отклонява трафика от центъра на града  и свръзва северните райони на града. Така че надявам се да успеем да запазим неговото предназначение, както беше планирано”, каза зам.-кметът на София инж. Дончо Барбалов.", "date": "2019.01.02", "title": "АПИ: Северната скоростна тангента никога не е планирана като градски булевард"}
{"url": "https://www.faktor.bg/bg/articles/novini/svyat/si-dzinpin-kitay-shte-se-obedini-s-tayvan-dori-da-stane-sas-sila", "text": "Пекин отказва да изключи възможността за употреба на сила спрямо Тайван, заяви китайският президент Си Дзинпин, цитиран от Франс прес и БТА. Той подчерта, че страната ще бъде обединена отново. Пекин \"си запазва правото да прибегне до всички необходими средства\" срещу външните сили, които възпрепятстват мирното обединение на Китай и подкрепят сепаратистки действия, предупреди китайският президент в тържествена реч. Никой не може да промени факта, че Тайван е част от Китай и че хората от двете страни на Тайванския проток трябва да се стремят към повторно обединени, подчерта Си Дзинпин в речта си по повод 40-ата годишнина от \"Обръщението към тайванските съотечественици\", довело до подобряване на отношенията, отбелязва Ройтерс. Остров Тайван и континенталната Китайска народна република се управляват отделно от 1949 г., когато приключва гражданската война и комунистите получават властта в Пекин. Китай смята острова за своя провинция и призовава за повторно обединение, припомня АФП. Въпреки подобряването на отношенията през последните 40 години, китайските власти продължават да заплашват с употреба на сила, за да възстановят суверенитета си, ако Тайпе обяви независимост, или в случай на външна намеса. \"Независимостта на Тайван може да доведе само до безизходно положение\", предупреди Си. \"Китай трябва и ще бъде обединен отново\". \"Мирното решение на тайванския въпрос е сигурен път към запазване на сигурността и мира в региона и поощряване на всеобщото развитие в интерес на сънародниците\", подчерта китайският президент. Той посочи, че мирното взаимодействие трябва да бъде подкрепяно и от двете страни, отбелязва ТАСС.", "date": "2019.01.02", "title": "Си Дзинпин по стъпките на Путин: Китай ще се обедини с Тайван, дори да стане със сила"}
{"url": "https://www.faktor.bg/bg/articles/novini/balgariya/shefat-na-api-nyama-sriv-v-sistemata-na-vsyaka-20-sekunda-vchera-e-prodavana-vinetka", "text": "Възможно е да възникнат грешки при електронната система за закупуване винетки, защото тя все още е нова. Това заяви в студиото на Би Ти Ви председателят на УС на Агенция \"Пътна инфраструктура\" инж. Светослав Глосов. \"Възможно е да се появяват технически грешки, но това не означава, че системата се е сринала. Само вчера са продадени над 380 хил. винетки, тоест на всяка 20-а секунда в държавата е продавана винетка, каза шефът на Пътната агенция. Глосов обясни, че потребителите срещат трудности при боравенето със системата, но не би трябвало да има проблем при купуването им, независимо дали се взимат през терминал, уебсайт или мобилно приложение. \"1,5 млн. лв. са приходите от продажба на винетки от 17 декември до вчера. Тези, които са си купили винетка няма да бъдат прихващани като нарушители от ТОЛ-полицията. Тези автомобили започват да бъдат разполагани по Републиканската пътна мрежа, вчера броят им беше малък, бяха базирани около София, искаме хората да свикват с тях и да ги разпознават. Към този момент няма глобени\", заяви Глосов. Шефът на Пътната агенция обясни, че глоби няма да бъдат налагани на шофьорите, чиито винетки важат и през 2019 г., но не са конвертирани в електронни. При залавяне на нарушител, ТОЛ-полицията няма да събира глобата в брой, тя ще може да бъде платена само чрез ПОС-терминал или по банков път - в срок от две седмици. Инж. Глосов посочи, че ще бъде съставена нова карта, която да показва за кои пътища ще бъде необходима такса. Инж. Светослав Глосов коментира и ограничението от 90 км/ч по АМ \"Тракия\" в отсечката от Стара Загора до Чирпан. По думите му по пътя има неравности и затова се налага рестрикцията. \"Всички нови пътища се проектират със зони за отдих, те отговарят на всички европейски изисквания. АМ \"Струма\" ще бъде завършена през 2023 г., 2021 г. трябва да бъде завършен Лот 3-1 - до Симитли, предстои да се завърши тунелът при Железница\", каза Глосов и допълни, че АМ \"Хемус\" ще бъде завършена през 2024 г.", "date": "2019.01.02", "title": "Шефът на АПИ: Няма срив в системата, на всяка 20-а секунда вчера е продавана винетка"}
{"url": "https://www.faktor.bg/bg/articles/novini/svyat/parva-versiya-za-tragediyata-v-magnitogorsk-sglobkite-na-panelite-na-izdarzhali-sled-trusove-v-rayona", "text": "Продължават да се увеличават жертвите на срутилия се жилищен блок в Магнитогорск, Русия. Последните данни са за 15-а жертва, която спасителите са открили под руините, съобщиха руски медии. Остават в неизвестност над 30 души, така че вероятно броят на жертвите ще се увеличава. Появиха се и първите версии за катастрофата. Според една от тях, срутването на входа на сградата е станало след няколко земетресения в района. Трусовете са компрометирали сглобките на панелите и те са поддали, като в определен момент е започнало късането им и срутването. Това все още не е потвърдено от правителствената комисия, която разследва причините, но изглежда напълно вероятно. Междувременно бе съобщено, че спасеното 11-месечно бебе, което бе откарано в москва за лечение е понесло полета удовлетворително и в момента състоянието му е стабилно. Една от причините да се смята така е взетото решение от спасителите да се демонтират всички останали до десетия етаж панели на срутилия се вход. Това ще се извършва с кран от обратната страна на срутването ,като връзките на панелите ще се прерязват и те ще падат върху руините. Продължава да е реална и опасността от нови срутвания в блока. Ако действително причината е в панелите и компрометираните заварки, които ги държат, то вероятно и други части на сградата са сериозно застрашени.", "date": "2019.01.02", "title": "Първа версия за трагедията в Магнитогорск - сглобките на панелите на издържали след трусове в района"}
{"url": "https://www.faktor.bg/bg/articles/novini/balgariya/borisov-napomni-na-ministrite-da-zapochnat-sakrashteniyata-v-administratsiyata", "text": "Министрите да започнат съкращения в държавната администрация, напомни им премиерът Бойко Борисов на първото за 2019 г. заседание на Министерския съвет. Такава задача има всеки, но явно към момента не е изпълнена, подчерта министър-председателят. \"Имате един план за съкращаване на администрацията, така че това, което вицепремиерът Дончев ви е казал, го привеждайте в необходимия вид\", нареди Борисов. В началото той поздрави с празниците на министрите си, пожела им успешна нова година и обобщи, че на оперативката преди заседанието са били отчетени рекордни приходи в държавата, така че ще има средства за обещаното в сферата на образованието и здравеопазването, посочва Канал3. \"Отчетохме сега рекордни приходи, така че да вложим усилия - на първо място образованието, така, както сме говорили, здравеопазването, иновациите, технологиите\", похвали се Бойко Борисов. От заседанието отсъстваха вицепремиерите Красимир Каракачанов и Екатерина Захариева, които бяха изпратили заместници, както и правосъдната министърка Цецка Цачева. След краткото заседание на правителството на \"Дондуков\" 1 пристигна шефът на АПИ Светослав Глосов, който бе забелязан от медиите. Вероятно поводът е именно проблемът със Северната тангента. Преговорите между Столична община и Пътната агенция продължават заради винетката, която трябва да си купуват столичани от околните квартали. Засега от АПИ са склонни само да удължат гратисния период. По неофициална информация разговорът между кмета Йорданка Фандъкова и инж. Глосов е възможно да се състои в присъствието на Борисов, тъй като е известно, че кметът на София винаги участва в заседанието на кабинета.", "date": "2019.01.02", "title": "Борисов напомни на министрите да започнат съкращенията в администрацията"}
{"url": "https://www.faktor.bg/bg/articles/novini/svyat/imperator-akihito-s-posledno-novogodishno-poslanie-predi-da-abdikira", "text": "Японският император Акихито, който след четири месеца ще абдикира, отправи днес за последен път своите новогодишни пожелания пред десетки хиляди почитатели край императорския дворец в Токио, предаде ДПА, цитирана от БТА.  Император Акихито, императрица Мичико и други членове на монархическото семейство махаха с ръце от балкона на двореца към приветстващото ги множество.  \"Надявам се тази година да бъде добра за възможно най-много хора\", каза в речта си Акихито. \"В началото на новата година се моля за мир и щастие на народа в нашата страна и по света\", добави той. В общо петте аудиенции, състояли се днес, участваха над 140 хиляди благопожелатели. Това е най-големият брой посетители в двореца за новогодишното послание на императора, откакто той наследява трона преди 30 години, отбелязва ДПА.  На 30 април 85-годишният Акихито ще се оттегли от императорския престол - първа абдикация в историята на Япония от около 200 години. На 1 май сегашният престолонаследник Нарухито ще бъде обявен за император.  Нарухито и неговата съпруга, престолонаследничката Масако, също присъстваха на публичната проява в двореца днес. Акихито е обявен за 125-ия император на Япония на 7 януари 1989 г., когато е 55-годишен. Той наследява покойния си баща император Хирохито, под чието властване Япония воюва през Втората световна война.", "date": "2019.01.02", "title": "Император Акихито с последно новогодишно послание преди да абдикира"}
{"url": "https://www.faktor.bg/bg/articles/novini/svyat/otkroveniyata-na-tramp-kim-znae-che-pritezhava-ogromen-ikonomicheski-potentsial", "text": "Американският президент Доналд Тръмп обяви в Туитър, че очаква с нетърпение да се срещне със севернокорейския лидер Ким Чен Ун, предаде ТАСС. \"Аз също очаквам с нетърпение среща с председателя Ким, който разбира така добре, че Северна Корея притежава огромен икономически потенциал\", заяви Тръмп, коментирайки съобщенията на медиите, че Ким е изявил готовност за среща с него. Първата среща между Ким и Тръмп се състоя на 2 юли миналата година в Сингапур. След края й двамата лидери приеха съвместно изявление, с което Пхенян обяви готовност за пълна денуклеаризация, а Вашингтон обеща в замяна да предостави гаранции за сигурността на Северна Корея. Документът обаче не съдържаше конкретни стъпки, припомня ТАСС. Ким заяви в новогодишно обръщение, че КНДР е решена да продължи пътя към пълна денуклеаризация, но САЩ трябва да предприемат съответни действия. Той подчерта, че това ще помогне за развитието на двустранните отношения, припомня Ройтерс.  Също вчера президентът на САЩ Доналд Тръмп показа, че е готов да преговаря за край на частичното спиране на работата на федералното правителство, предаде ДПА, като отбелязва, че според съобщения в медиите е поканил лидери на Конгреса за преговори в Белия дом. Тръмп спомена в Туитър частичното спиране на работата на правителството, което продължава 11-и ден, защото Конгресът не успя да постигне споразумение за финансирането му. \"Сигурността на Границата, това \"нещо\" със Стената и спиране на работата на правителството не е начина, по който Нанси Пелоси иска да започне мандата си като председател на Камарата на представителите! Да сключим сделка?\", написа президентът на САЩ. Очаква се Пелоси да стане председателка на Камарата на представителите на САЩ, след като новият Конгрес започне работа по-късно тази седмица. Около 25 на сто от правителствените служби не работят, а стотици хиляди федерални служители са в неплатен отпуск или работят, без да получават заплата. Сайтът \"Политико\" и Си Ен Ен съобщават, че Тръмп е поканил лидери на Конгреса на брифинг по въпроса за стената по границата в Белия дом. Очаква се срещата да се състои утре следобед, като ще присъстват високопоставени служители от министерството на вътрешната сигурност, чието финансиране е засегнато от липсата на финансиране. Демократите съобщиха вчера, че са разработили план, който ще предложат в четвъртък, след като поемат властта в Камарата на представителите. По-рано вчера американските сили за сигурност използваха сълзотворен газ, за да попречат на 150 мигранти да преминат границата с Мексико в района на град Тихуана, предаде БТА. Сред пострадалите има жени и деца. Мигранти са заявили пред Асошиейтед прес, че са достигнали границата миналия месец, като част от кервана от Хондурас.", "date": "2019.01.02", "title": "Откровенията на Тръмп: Ким знае, че притежава огромен икономически потенциал"}
{"url": "https://www.faktor.bg/bg/articles/novini/balgariya/idva-stud-termometrite-padat-pod-nulata-prez-uikenda", "text": "Температурите днес ще бъдат между 4 и 9 градуса. Слаби валежи от сняг се очакват в късния следобед в западната половина на страната. Вятърът ще се усили през деня, като в Централна, Северна и Северозападна България ще достигне 30-40 километра в час. Южно от страната ни преминава средиземноморски циклон, който ще донесе сняг в четвъртък и в петък. Със студения арктически въздух от север страната ни ще попадне под влиянието и на атлантически циклон. Той ще е причина за още снеговалежи в края на тази и началото на следващата седмица. Ще паднат значително и температурите.  Дневните през почивните дни ще са отрицателни, а минималните сутрин и вечер – до -10 градуса. Студът ще е по-осезаем в западната половина на страната.", "date": "2019.01.02", "title": "Идва арктически студ, термометрите падат много под нулата през уикенда"}
