{"url": "https://www.faktor.bg/bg/articles/novini/balgariya/elena-yoncheva-shte-napusna-parlamenta-ako-kachestvoto-na-magistralite-otgovarya-na-normativnite-iziskvaniya", "text": "Бих искала да уведомя Камарата на строителите, че съм готова да напусна парламента, каквото е тяхното искане. При условие, което е напълно изпълнимо. След като се потвърди, че качеството на магистралите отговаря на нормативните изисквания, си подавам оставката като народен представител. Това написа говорителят на ПГ на „БСП за България“ Елена Йончева в профила си във „Фейсбук“.  „За да се извърши тази проверка, очаквам Агенция „Пътна инфраструктура\" да разреши извършването на техническа експертиза в лицензирана европейска лаборатория на качеството на автомагистрали „Тракия“, „Хемус“, „Струма“, „Марица“ и на път I – 1, път II – 18“, пише още говорителят на БСП.  Йончева припомня, че в петък от Камарата на строителите разпространиха официално съобщение, в което настояват за оставките на депутатите Елена Йончева, Христо Проданов, Крум Зарков и Георги Свиленски, които стоят зад искането за експертиза, с внушението, че от българските магистрали се краде”. Поводът е именно внесеното в АПИ искане за независима техническа експертиза на магистралите. В становище на браншовата организация се посочва, че това е „поредната доза политическо говорене, което има за цел да извлече дивиденти за сметка на авторитета на българските строители“ и предупреждават, че ако не бъдат взети мерки до 18 ноември относно публичното поведение и отправяните обидни към бранша твърдения, камарата и нейните фирми членове ще предприемат стъпки към граждански протести.", "date": "2018.11.10", "title": "Елена Йончева: Ще напусна парламента,  ако качеството на магистралите отговаря на нормативните изисквания"}
{"url": "https://www.faktor.bg/bg/articles/ruskiyat-shpionin-v-avstriya-prizna-che-e-poluchil-300-hilyadi-evro-ot-moskva", "text": "Пенсионираният полковник от австрийската армия, заподозрян от властите на страната в предаване на държавни тайни в полза на Русия, е дал показания, в които си е признал деянията, пише австрийският вестник Die Presse, позовавайки се на неназован източник от Министерството на отбраната на страната, предава ТАСС, цитирана от \"Фокус\". Както твърди изданието, бившият военен си е признал, че е получил 300 хиляди евро от руската страна за своята работа. Вестникът отбелязва, че заподозреният полковник е работил дълго време в централния апарат на австрийското военно министерство и конкретно в отдела за структурно планиране и е имал възможност да се информира за съдържанието на преговорите във ведомството и отношенията между висшия ръководен състав. При това от министерството са уверили, че заподозреният не е имал достъп до особено важни държавни тайни.", "date": "2018.11.10", "title": "Die Presse: Руският шпионин в Австрия признал, че е получил 300 хиляди евро от Москва"}
{"url": "https://www.faktor.bg/bg/articles/novini/balgariya/sledvat-italianskite-chisti-ratse-zashtoto-ne-zakrihme-bsp-i-zadrugata-na-manipulatorite", "text": "Търсят се пипалата на политическия октопод. Колко дълги и колко странни са те? Никой обаче не иска да надникне другаде - при манипулаторите. Манипулаторите на прехода са ония, които ни подготвиха за него, получиха много пари, за да го реализират заедно с приятелите си, а в крайна сметка чрез парите материализираха и личното си огромно богатство. Това условие в очакване  на тридесетата година от старта на прехода едвали вече ни учудва. Но то доведе до огромната   Тя роди тежката дестабилизация, а после и кризата в отношенията като стопанска изява и липсата на личностен просперитет. Кризата доведе до тотална деградация на обществото, обхванато от бедност, унизително съществуване, граничещо с геноцида в отделни селски райони. Налудничавият партийно-икономически експеримент по ликвидирането на собственото производство и селско стопанство ни доведе до пълен блокаж в държавата. Целият ни потенциал - интелектуален, производствен, финансов, пазарен, бе насочен от политиците и манипулаторите към едно - създаването на новата ултрабогата класа. Така трябваше да се родят първите 20-30 „знатни” олигарси, със стотина важни носачи и разпределители на блага. Така трябваше да се развият и стотината крупни земевладелци – латифундисти, с още 400-500 лични помагачи. В началото манипулаторите напипаха част от инструментариума на сериозната национална идентификация, предизвиквайки разкола в православната ни църква. След като не успяха да „вразумят“ патриарх Максим, решиха чрез БСП да стартират на стопанския фронт. Родиха идеята за „масовата приватизация“, която се изроди в уникална дестабилизация. БСП лидерите доказваха как чрез масовата приватизация всеки един от нас ще бъде признат като строител на „онази България“ и ще получи заслуженото чрез бонова книжка. Но стана точно обратното. БСП-манипулаторите осъзнаха по-късно, че БСП-приватизаторите са много алчни и ще доведат до разкол в управлението на новата собственост. Тогава те приложиха идеята за негодността на Жан. Спомням си като съавтор на база данните от доклада на Николай Добрев и първата му реакция като оценка по него: „Хей, нали разбирате, че 95-97% от хората в него са наши червени партийци!“. Това обаче не бе първата червена лампа за негодността още на старта на прехода. А после... после предадоха без контрол щафетата като манипулация на истинския марксист-ленинец др. Иван Йорданов Костов. Манипулаторите знаеха, че само той е най-достойният да довърши „масовата приватизация“. Наистина, не само я довърши, но и разкости цялата държава. И започна с омраза. Чудя му се на акъла на Иван Костов защо му трябваха толкова силни врагове?! Той направи изведнъж много хора богати, а още в началото се обърна само срещу можещите и инакомислещите и започна да ги преследва тотално. Дали това не бе от глупост - да не можеш да разбереш кого обогатяваш?! Костов прояви уникална упоритост и целеустременост в преследването. На всичко. На цели, на желание, на стремеж за доказване, но злобата в средата на мандата му дойде в повече. Та Костов можеше да властва дълго, стига да не бе засягал онези, които го бяха изпратили в Министерски съвет - манипулаторите.  Да, точно те манипулаторите на БСП тогава - декември 1991 г., ни доказаха на практика, че на 40-ия конгрес сме допуснали най-голямата си грешка, а именно, че   По този повод си спомням за един важен, много важен разговор в Лондон от 3 септември 1994 г. Премиерът Беров ме бе пратил в британската столица 4 дни преди да подаде оставка във връзка със споразумението по реализацията на „брейди облигациите“ от Лондонския клуб. Покрай това посетих централата на лейбъристката партия. Тричасовият ми разговор с втория човек в партията и заместник на Тони Блеър, външнополитическият секретар Никс Иглър ме порази напълно. Той директно ми заяви: „Господин Парамов, вие трябваше да закриете БСП и да се отворите към една голяма и широка социалдемокрация в България, където имате почва за това. Сегашното ви състояние е това на дългото и голямо противоречие. От сега нататък винаги новите „израстъци“ в партията ще имат връзка със старата номенклатура. Тази обвързана наследственост предполага формиране на нови течения, дори алогични действия, на приспособленчество, но тя ще има други цели. В новите условия тези цели са целите на ползването и обогатяването от управлението, от преразпределението на това, което ви предстои да направите“. Още тогава осъзнах докъде ще ни докарат и Андрей Райчев, и Първанов, и Гечев, и Станишев, Калфин, Румен Петков и т.н. В своята си преподчиненост като манипулатори, изпълнители на друга непартийна воля, още повече интерес, те осъзнаваха, но не искаха да признаят, че пращат лявата идея в канала. А Иван Костов впоследствие им доказа на практика това. Избра Георги Първанов за президент чрез противостоенето му срещу Петър Стоянов и СДС, за да легализира новото богатство на червените барони. Първанов и Станишев само това чакаха, а лявата идея, левите надежди - кучета ги яли!!! Още през февруари 1999 г. на една организационна конференция на всички леви формации в НДК по повод бъдещето на БСП, не кой да е, а лично Андрей Райчев формулира партийния стил и перспективи на левицата. Той бе толкова доволен от подхода си, че след многото си срещи с Иван Костов две години преди това успя да го реализира като „уникалната даденост“ за министър-председател на България. Именно Костов гарантираше на БСП, че разграбването чрез масовата приватизация и неговата организация ще бъде проведено до край, без никакъв компромис. И стана точно така. Остана само една единствена преграда - ченгетата. Онези, които знаеха светая-светих на новите буржоа. И с тях се справиха по-късно- перфектно. Станишев, Румен Петков и Райчев, посредством бездиханието на президента Първанов, ликвидираха ad hoc разузнавачите. Смесиха ги с доносници, лекета, мюрета и какви ли не прасета, само и само да няма ни нравственост, ни помен от съдържателна държавна прогноза или останала истина. По този начин мащабно и безкомпромисно новите съдници на България ни натикаха допълнително в прехода. Но от онова време изминаха много години. Налага се да запитаме къде е БСП днес, каква е оценката на БСП за олигархията? Защо мълчи за тези проблеми? Има ли хора, лансирани от БСП, които явно предпочитат олигархичната защита? Има ли днес в БСП манипулатори и как се изявяват те? Кого защитават и кого лансират? На всички тези въпроси БСП трябва да отговори. Иначе отиват в историята, злоупотребявайки с последните 30 години от истинската история на България. Защото, ако българите разберат за хитростта на прийомите, за приложените методи и цялата истина за новите олигарси,  Няма друг избор и БСП трябва да осъзнае и признае това. Идва моментът, в който тази голяма истина ще блесне с всичката си сила. Тогава ще се убедите, че зад елитните фракове и лъскави тоалети стои в пълен ръст политическата подкрепа. Политическата подкрепа, скроена по ръста и по мащаба на олигарха, политика, надничаща и гарантираща целесъобразната дейност на богаташа. Политикът, бранещ и надзираващ нашия другар, приятел и брат. Вече не става само дума за БСП, а и за всички, които се възползваха от нея. Налага се всички да проумеем, че развитието и прикритието на първенствуващите олигарси, успели след 1 март 1999 г., е станало само с прецизен контрол, внимание и политическа закрила. Тогава се налага да проумеем и фалшивия преход из дъно. Тогава с прагматична точност може да се запитаме, с коя удачна лява политика може да променим България? Има ли и днес леви манипулатори, които успяват пак да ни излъжат? Или ще бъдат изродени други подобни, които с помощта на олигархията и медиите й, ще сме завинаги вън от политиката? Иначе, следват италианските „чисти ръце“ от 2001 г., където конфискациите и държавното изземване бяха приложени с пълна сила. А лявата мечта като утопия по екс социализма ще отстъпи място на национализма на Орбан. Това наистина ще обърка реалностите на онези манипулатори, които ни докараха до тук. Остава да се намери кой да им покрие масрафа. Все пак е 10-и ноември, но онази България я няма вече.", "date": "2018.11.10", "title": "Следват италианските „чисти ръце“, защото не закрихме БСП и задругата на манипулаторите"}
{"url": "https://www.faktor.bg/bg/articles/erdogan-riyad-da-izvarshi-chestno-razsledvane-na-ubiystvoto-na-dzhamal-hashogi", "text": "Турският президент Реджеп Тайип Ердоган призова Рияд да извърши \"честно\" разследване на убийството на саудитския журналист Джамал Хашоги, с което да премахне съмненията, предаде ДПА. Рияд трябва да открие кой от 18-имата заподозрени е извършителят, каза още Ердоган, имайки предвид саудитците, арестувани в Саудитска Арабия във връзка с убийството. Той добави, че сред задържаните са и 15-имата предполагаеми членове на отряда екзекутори, пристигнали в Истанбул, за да убият Хашоги. \"Убийците определено са сред тези 15 или 18 (заподозрени). Не е необходимо да се издирват другаде\", каза Ердоган и призова Рияд да премахне подозренията чрез \"честно разследване\". Турският президент посочи също, че Турция е предоставила записи, свързани с убийството, на Саудитска Арабия, САЩ и няколко други държави. \"Предоставихме записи на Саудитска Арабия, САЩ, а също на германците, французите и британците\", каза Ердоган в Анкара, преди да отпътува за Париж. \"Те са ги изслушали и знаят за разговорите\", добави той.  Турски източници заявиха по-рано, че властите разполагат с аудио запис, който документира убийството, напомня Ройтерс. Журналистът Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Главният прокурор на Истанбул заяви, че Хашоги е бил удушен, веднага след като е влязъл в консулството, а след това тялото му е било разчленено и унищожено.", "date": "2018.11.10", "title": "Ердоган: Рияд да разследва честно убийството на Хашоги"}
{"url": "https://www.faktor.bg/bg/articles/politik-s-pryakora-sasho-apasho-e-organizator-na-protesta-pred-ministerskiya-savet", "text": "Бившият вицепремиер Александър Томове е един от организаторите на протеста  пред Министерския съвет в София срещу управлението на страната. Какъв достоен протестиращ. А датата 10 ноември е избрана умишлено. Но няма нищо общо с масирания грабеж, на който подложиха страната ни комунистите. С поредица от протести започна 29-ата годишнина от началото на Прехода. Протестиращите блокираха движението по бул. \"Дондуков\" и със скандирания и плакати поискаха оставка на правителството. Протестиращите настояват за референдум за по-високи заплати, по-високи пенсии и по-висок икономически растеж. Сред организаторите на протеста е и бившият вицепремиер Александър Томов, който обясни пред Bulgaria ON AIR какви са исканията и предложенията на протестиращите. Той и екипът му са подготвили програма за ускорение на българското развитие. \"Силно обезпокоени сме за съдбата на страната. При тези параметри на Бюджет 2019 България се оказва в абсолютното дъно на Европа. При такова дъно на пенсии, заплати, производителност, износ все повече българи ще напускат България, принудени от икономически реалности\", заяви  политикът Александър Томов. \"Правителството отказва да приеме различни модели, различна политика. Днес хората спукаха балоните на бюджета, той наистина е балон\", каза още бившият вицепремиер.", "date": "2018.11.10", "title": "Александър Томов е организатор на протеста  пред Министерския съвет"}
{"url": "https://www.faktor.bg/bg/articles/evelina-slavkov-razrivat-gerb-bsp-se-otrazyava-i-na-reytinga-na-prezidenta", "text": "Критиката на президента Румен Радев в неговите изявление е само към управляващите (не казваме за реверанс, ще видим към кого е), досега президентът се позиционира като критик на управлението. В някои има и основание, но някога тези позиции може да му изиграят лоша шега. Този негов критичен анализ на ситуацията ще е част от цялостното му управление. Изненадата идва, че понякога наистина се изказва като политически лидер, а не като президент. Това заяви в \"Офанзива с Любо Огнянов\" социологът от ТРЕНД Евелина Славкова, която посочи и социологически данни.   \"Докато президентът вървеше нагоре (рейтингът му все още е от най-високите, след този на Мая Манолова), вече има лек спад в положителното отношение и увеличаване на отрицателното отношение към него\", изтъкна Евелина Славкова.   \"Този тип заигравки и вкарването на президентската институция, не на президента, в един непрекъснати критики и такъв тип изречения, които може би звучат като недовършени за зрителите ви, наблюдаваме, че допреди 2-3 месеца имаше и положително отношение и от електоратите на ГЕРБ и на ОП към президента. Но вече разривът ГЕРБ - БСП се отразява и на рейтинга на президента\", анализира социологът.   Според нея поредното изказване на Румен Радев, този път по повод 10 ноември, се вписва в неговата линия на поведение към правителството. \"Той зачеква важни теми за разговор, но често темите са с нападки срещу управляващите, което играе лоша роля за президента и институцията му\", повтори Евелина Павлова.   По думите й \"по-скоро трябва да гледаме позициите  на президента\", а не да се хващаме за всяка дума. \"През септември той каза \"предсрочни избори не са необходими\", даде за пример Евелина Славкова. \"Това от една страна бе позициониране спрямо Корнелия Нинова. Има едни непрекъснати атаки, че не е президент на народа, а на БСП, и изпълнява някакви поръчки от Корнелия Нинова. Това бе негов опит през септември да се дистанцира от нея\", подчерта социологът.   \"Освен това той каза още нещо важно - няма алтернатива. Видно е, че това е линия на президента, която той ще следва, това ще бъде най-вероятно и новогодишното, и следващите му изказвания\", прогнозира Евелина Славкова.", "date": "2018.11.10", "title": "Eвелина Славкова: Разривът ГЕРБ - БСП се отразява и на рейтинга на президента"}
{"url": "https://www.faktor.bg/bg/articles/novini/balgariya/anton-kutev-dalboko-vyarvam-v-nevinnostta-na-elena-yoncheva-dokolkoto-ya-poznavam", "text": "Сигурно ще има сблъсъци на изпълнителното бюро (на БСП), това е нормално, нищо ново няма в това - БСП е може би една от малкото партии в България, в която винаги има противопоставяне на лидерството. Но смяна на председателя не стои на дневен ред. Аз нямам никакво съмнение, че едни избори в момента ще завършат с предишния резултат - с победа на Корнелия Нинова. Това заяви в \"Офанзива с Любо Огнянов\" зам.-председателят на ПГ на БСП Антон Кутев.   Според него вътрешната опозиция на лидера не напира за избори. \"Те не скачат на избори, защото знаят, че могат да ги загубят\", убеден е Кутев.   Той не очаква и дебати за листите за евроизборите, за първото място в които се спрягат имената на Корнелия Нинова, Елена Йончева и Сергей Станишев.   \"Има и други кандидати за листите, този списък дори не е започнато да се съставя. За мен е много важно как президентът на ПЕС да не участва в листата и да не бъде на първото място\", отбеляза Антон Кутев, като посочи, че \"Корнелия Нинова ще си прави листата\".   \"Сигурно има съпротива срещу Сергей Станишев в някои среди, но аз не познавам по-успешен политик от него. Той изкара пълен мандат, той бе 13 години начело на партията, през декември отново ще стане президент на ПЕС\", изтъкна Антон Кутев заслугите на бившия премиер и лидер на БСП.   По думите му тезата, че Станишев не е печелил избори начело на БСП, е \"мантра която хора от БСП създадоха. Сега същата мантра пада върху тях\", предупреди той и добави, че \"позицията на силата няма да е добра в случая със Сергей Станишев\" при изготвянето на листите.   Антон Кутев посочи, че на неделния пленум няма да има дебати по темата за главния редактор на в. \"Дума\" Йордан Мичев, а за медийния пул с телевизията, в. \"Земя\": \"БСП има много разнообразна дейност\", каза той.    \"Данчо ми е приятел и се познаваме отдавна, но това, което прави, е абсолютно недопустимо от него. Той не може да се лее във Фейсбук, защото така излиза от правилата на журналистиката.   Той има пълното право да излага мнението си в страниците на \"Дума\". Фейсбук никога не е била и не може да е лично пространство, когато си овластен - дали си депутат или от \"Дума\". Изпитал съм го - това се пренася веднага върху партията и длъжността\", посочи Антон Кутев.   За изявлението на Йордан Мичев в \"Офанзива\" от миналата събота, че няма да остави Румен Овчаров и Георги Гергов да му се качват на главата, Антон Кутев каза: \"Не може да даваш оценки на тези хора по този начин. Главният редактор на \"Дума трябва да има авторитет и то пред всички. Поведението на Данчо, според мен, е малко прибързано и затова го съветвам \"по-кротко\".    Антон Кутев изрази мнение, че е налице политически сценарий в искането за имунитета на Елена Йончева. \"Как е изработен той - не зная, но бизнесът никога не би спечелил от такава конфронтация. Сблъсъкът, в който влизат, е опасен за тях\", предупреди Антон Кутев.   Според него \"Елена Йончева не може да е перач на пари. В нейния случай е очевидно, че тя е правила филми. Това са неща, които трябва да ги докаже прокуратурата. Дълбоко вярвам в невинността на Елена, доколкото я познавам\", каза Антон Кутев.  По думите му изказването на президента Румен Радев по повод 10 ноември \"честно казано не знам дали е обединително, важното е, че е вярно\". Според Антон Кутев демокрацията у нас има проблеми във функционирането. \"Виждам и много десни хора, които не са срещу това, което казва - той отговаря на очакванията на хората\", убеден е Антон Кутев.", "date": "2018.11.10", "title": "Антон Кутев: Елена Йончева не е перач на пари, доколкото я познавам"}
{"url": "https://www.faktor.bg/bg/articles/novini/balgariya/granichna-politsayka-e-ranena-na-letishte-sofiya", "text": "Тежък инцидент на Летище София е станал тази вечер. Гранична полицайка е била ранена от свой колега, възпроизвел случаен изстрел, съобщава МВР. Пострадалата е настанена във ВМА. Няма опасност за живота ѝ. Директорът на ГД „Гранична полиция“  главен комисар Светлан Кичиков е разпоредил проверка.  При почистване на служебното оръжие граничен полицай е прострелял по невнимание своя колежка в ръката, твърдят запознати.", "date": "2018.11.10", "title": "Гранична полицайка е ранена на Летище София"}
{"url": "https://www.faktor.bg/bg/articles/novini/balgariya/danail-kirilov-se-izvini-che-nareche-deputatite-ot-bsp-mishki-i-mishleta", "text": "Шефът на правната комисия в парламента Данаил Кирилов от ГЕРБ се извини, че нарече депутатите от БСП \"мишки и мишлета\", като обясни защо е вкарал зоотематиката в пленарна зала насред горещите дебати за бюджетните закони пред \"Канал 3.  Във вторник Кирилов влезе в лют спор с Георги Свиленски от БСП, като каза, че депутатите от БСП се опитвали да надхитрят правилника на парламента и след като не били в залата, се промъкнали като мишки, за да се регистрират за гласуването на закона. Отговорността за нарушения на пътя е персонална и не може да бъде прехвърлена към вещ, каквато е автомобилът.  Кирилов коментира предложената от Комисията за финансов надзор (КФН) наредба и методика за въвеждане на системата Бонус-малус за застраховката \"Гражданска отговорност\". Най-спорният текст е, че застраховката се сключва за моторно превозно средство, а не за конкретния шофьор. Така за джигита, който не спазва правилата за движение, се отваря възможност отново да кара без санкции по пътищата, а шофьорите без нарушения ще плащат скъпа застраховка, ако с колата им някой друг е извършил нарушения. Данаил Кирилов призна, че не е съгласен с предложения казус. И ще изрази мнението си, ако колегите му от Комисията за бюджет и финанси в парламента го попитат или ако председателят на Народното събрание разпореди оглавяваната от него комисия да даде становище по случая. Кирилов обаче даде пример с казус в правния мир, че ако саксия падне на главата на човек, то собственикът й носи отговорност за щетата. Трябва да има методика за разграничаване на личната отговорност от вещта, посочи Кирилов.", "date": "2018.11.10", "title": "Данаил Кирилов се извини, че нарече депутатите от БСП \"мишки и мишлета\""}
{"url": "https://www.faktor.bg/bg/articles/rusiya-se-izpravya-pred-novi-mezhdunarodni-sanktsii-zaradi-izborite-v-donetsk-i-lugansk", "text": "Русия ще се изправи пред нови международни санкции заради изборите в самопровъзгласилите се републики в  Донецк и Луганск, предупреди украинският външен министър Павел Климкин, цитиран от РИА Новости.  В Туитър той публикува видеообръщение, в което определя изборите като  \"престъпление срещу Украйна\".  Климкин обвинява Русия, че не желае мир, и призовава жителите на Донбас да не участват в гласуването.  Изборите за ръководители на двете непризнати републики са насрочени за утре. Киев заяви, че няма да признае резултатите. От своя страна ЕС и САЩ  също смятат това гласуване за незаконно. Според  ръководителя на европейската дипломация Федерика Могерини, тези избори \"нарушават международното право и суверенитета на Украйна, и противоречат на ангажиментите, поети в съответствие с минските споразумения.", "date": "2018.11.10", "title": "Русия се изправя пред нови санкции заради изборите в Донецк и Луганск"}
{"url": "https://www.faktor.bg/bg/articles/novini/balgariya/dimitar-ludzhev-kufarchetata-s-pari-sa-drebna-rabota-nad-miliard-izteche-samo-po-operatsii-ala-maksuel", "text": "По изчисления на Комисията за външно-търговските дружества, която оглавявах, само по линията на външните капиталови операции от типа на тези с Максуел и други, бяха изнесени и приватизирани над милиард и 200 милиона долара. Куфарчетата с парите са само производно на това нещо. Какви куфарчета?! Те са дребна работа, раздаваха ги по банките на уж либералната банкова система, които създаде Андрей Луканов. Всичко произтичаше от тази мощна, страховита властова мрежа, която комунистическата партия контролираше. Това припомни в \"Офанзива с Любо Огнянов\" на Канал 3 бившият вицепремиер Димитър Луджев по повод 29 г. от събитията на 10 ноември 1989 г. \"Имаше подмрежа на Държавна сигурност - това, че Семерджиев бе разформировал няколко управления, че МВР извърши определени промени, това не може да реши проблема с контрола на бившите шефове, служби и групи в ДС и МВР в цяла една система. Ето какво още каза професорът по история, ученият и политологът Димитър Луджев.   За старата система на компартията \"Пак се връщам към това, което ви казах. Давате ли си сметка какво представляваше комунистическата система, тоталитарната система, която трябваше да разрушим? Имам интервю от януари 1991 г., когато станах вицепремиер, в което казвам, че проучвайки МС, дейностите, структурите, установявам, че сме заобиколени от една страхотна неформална мрежа от структури, групи, мрежа от хора с наложени практики, начини на дейности, комуникации, които контролират властта. По доклад от Военна прокуратура от края на 1991 г., ще обобщя само, че новите силови структури, търговски групи, са формирани главно от бивши служители от Държавна сигурност, на техни сътрудници и т. н., които поддържат връзки със системата на МВР и със стопанската и друга номенклатура по цялата страна.  И Военна прокуратура казва, че единственият изход е да бъде разтурено изцяло МВР и да бъде създадена нова структура на вътрешните работи. Но вече е късно. И предупреждава: \"Тези хора, които сега в момента завземат парите и капиталите на страната, след няколко години ще предявят своите претенции за политическата власт.\" Това е в Доклад на Военна прокуратура от 1991 г.\" За събитията на 10 ноември 1989 г. \"10 ноември беше петък. И сутринта работих вкъщи, нещо пишех. Някъде към 11 ч. ми се обади съпругата, тя работеше тогава в редакция на \"Московска\". Каза ми, че на пленума на БКП днес свалят Тодор Живков. И някъде 5 или 6 ч. бе съобщението, а аз имах билети за кино с приятели и в 6 ч. следобед отидох на кино. Обаче чух официално, че Живков е свален.  Свърши филмът и отидохме в \"Яйцето\" (прочуто заведение в СУ), то си беше център на инакомислещи. Там беше невероятно шумно, всичко пълно, седнахме на една маса с Жельо Желев, с проф. Дина Маркова, Евгения Иванова и други хора. Там се чуват викове \"Наздраве\", \"Честито\", най-шумна се оказа една маса, на която седяха от Катедрата за научен комунизъм - те вдигаха най-много шум и най-много викаха в чест на падането на Живков.\"  За подмяната и за промяната \"10 ноември сложи началото на българската демократична мирна революция. И на българския мирен преход към демокрация и пазарна икономика. Дали е дело на комунистическата партия, която се опитваше да излъже историята, или, както го наричаха на Запад, беше \"дворцов преврат\", \"дворцова революция\" и прочие, това е друг въпрос. Ще прескоча малко - \"промяна\" го измисли Александър Лилов и пръв го прокара на 14-ия конгрес на партията, и после на предизборен митинг на 1 април той каза, че говори за промяна. Лошото е, че тази дума \"промяна\" я подхванаха и дясно настроени хора. А ние от самото начало говорехме за смяна на системата.  Това им беше смисълът на революциите в Европа - ликвидиране на старата и създаване на нова система.\" За икономическите лостове на прехода \"Това е голям въпрос, естествено. Според един либерален мислител смяната на политическата система може да приключи в рамките на една година. Но на икономическата - поне след 10 години.  Първоначално битката бе за смяна на политическата система, за да се отвори пътя на новите демократични сили към властта, защото в крайна сметка всичко опира до това кой владее властта. Как да промениш икономическата система, ако нямаш власт - как да стане? Старите партии казваха тогава - \"оставете комунистите да направят реформите, те са свързани с големи страданиня, мъки, безработица, вдигане на цените: нека те да си го отнесат\". Казахме им, че те първо няма да го направят, или ще го направят така, че да прикрият пътя на парите, на капиталите и ще направят цялата смяна на системата така, че всичко да отиде в тях.  Единственият начин е ние да влезем във властта, да вземем контрола в реформения процес, да разбием централизираната административна система, тази желязна властова мрежа на комунистическата партия, с икономически реформи да разбием и тяхната стопанска структура и номенклатура, и да се опитаме първо са спрем износа на пари, заграбването им от комунистическата номенклатура чрез приватизацията и др. подобни. И да извършим трансформацията така, че все пак да бъде справедлива и почтена към хората.\" За демократичните лидери \"Получи се това, че нашите демократични сили и по-точно тяхните ръководни среди, се оказаха неподготвени, незрели, или пък една част от тях ангажирани, меко казано, със стария режим чрез сътрудници в ДС - инфилтрирани и други натегачи, които търсеха кариера, развитие. Стана така, че СДС се разцепи, раздели се, не успя да овладее властта през 1991 г. на изборите с необходимото голямо мнозинство, а само с 1%, стана зависимо от ДПС, и, което е още по-лошо, в СДС взеха връх една група антикомунисти-популисти, които много викаха и крякаха, но де факто нямаха нито капацитет, нито възможности нито желание да правят сериозни реформи.  Те постепенно изхвърлиха цялото реформаторско ядро в СДС около Жельо Желев, и в СДС и в БСП пък взеха връх апаратчиците, млади натегачи, комсомолски дейци и прочие, и там бяха отстранени реформаторските среди и кръгове. И всъщност се възстанови една ситуация, в която политическата ръководна група възстанови положението на държавата като основен източник на забогатяване и привилегии чрез познатия ни механизъм \"власт - пари\", \"пари - власт\", и всичко, което се правеше нататък, бяха спрени либералните реформи през 1992 г., даже имаше известно връщане назад при Виденов и компания. Всичко, което се правеше, се правеше по този модел.\" За мирния преход \"Първо мирният преход не е наше изобретение, нито е някакъв компромис от наша страна - мирният преход е идеологията, наложена от Запада в Източна Европа. Държа да го подчертая - философията и моделът на прехода трябваше да бъде мирен, безкръвен, без насилие. Западът и западната парламентарна демокрация не приемаше каквато и да е форма на насилствена промяна.  Както всички западни кореспонденти тогава отбелязваха, България е в уникална ситуация с една изключително силна комунистическа партия, която държи властта, тя не се срути, както се срути в Полша, Чехия и Унгария. Тя си държеше властта. И при тази ситуация какъв бе нашият избор като току-що проходила и създадена политическа опозиция? Нямаше партии, имаше някакви възстановени организации, едни фантоми, които се бяха образували, освен да търсим някаква легитимация и чрез натиска на народното надигане, на митингите, на улицата, да принудим комунистическата партия да отстъпи по основни политически въпроси. И затова кръглата маса се занимаваше с това: промени в Конституцията, ликвидира член първи; промени в политическата система - премахване на партийните организации по места и т. н., изборите, деполитизация. И договаряне на парламентарни избори за Велико народно събрание за промени в Конституцията.\" За грешките \"Мисля, че нищо особено не бих могъл да променя - в България това беше много, изключително стихиен процес.  На 10 ноември имахме една малка, макар и гласовита гражданска опозиция.  А, бих променил едно нещо, ако се съгласяха моите приятели: не бях съгласен със създаването на СДС в онзи му вид като коалиция на партии и организации.  В Клуба за гласност и демокрация ми бе възложено и вкрая на септември подготвях политическа програма на клуба за преминаването му в политическа опозиция, и предложих в нея той да стане инициатор на гражданско движение тип \"Форум\", както в Чехия и Унгария, ползвахме техни документи, техни хора ми обясняваха опита им, така движението дава възможност за свободно привличане на хора, които искат политически промени, но не желаят да бъдат партийни членове в структури, то дава и по естествен път да бъдат избрани естествени лидери.  Чрез коалиция на партийки ние всъщност узаконихме някакви партийни структури, които никакви ги нямаше; узаконихме някакви хора, лидери, които никой не ги знаеше; и най-лошото - узаконихме партийно-клиентелисткия модел на тези формации. Това се оказа много важно, защото от това какво ръководство имат демократичните сили зависеше изцяло характера, провеждането на реформите и мирния преход.  Реформите са интелектуален процес, те изискват капацитет, енергия, посветеност, съзидателна дейност. А когато в една формация взеха връх гласовитите антикомунистически популистки сили, които роптаеха срещу всякакъв вид споразумение, съгласуване, компромиси и т. н., искаха да разрушават, да разрушават, да разрушават, но не знаеха как да създават. Тогава беше ясно това, което питате - какво ще се случи по-нататък. Помните - т. нар. група на 39-те, гладуващите, Стефан Савов, Стоян Ганев, Йордан Василев, Едвин Сугарев, Венцислав Димитров. Те фактически успяха да овладеят СДС и да наложат в СДС една съвсем друга философия на управлението.\" За реванша на остатъците от старата система \"Тя предяви претенциите си към политическата власт още през 1996, 1997, 1998 г., с помощта на демократичните сили. Един елементарен пример: в голямата приватизация на Иван Костов участват 225-226 офшорни фирми. Е, Костов ли не знаеше или неговите министри не знаеха кой държи капитала на тези офшорни компании?  И основната част от приватизирания капитал - огромен капитал, отиде в ръцете на подобни структури. Не само офшорни фирми, а в силовите структури в страната, в разни групировки, разни банки и банкови групи, на които като им погледнеш ръководния състав, виждаш, че 90% от него са бивши служители на Държавна сигурност, бивши членове на номенклатурата и т. н.\" Изводът за българския преход \"Оказа се, че нашите демократични сили, ръководната прослойка се оказа доста, меко казано, неподготвена в своя състав. Или една част \"ангажирани\" с миналото, друга част - дошла да прави революция в името на личните си користни интереси, да натрупа пари като отиде във властта, както се случи с бившите лидери, министри и прочие от демократичните сили.  Ще завърша с цитат от доклад на Световната банка от 1997 г. \"Реформите в Източна Европа имат различни постижения, различен ход и т. н., но причините са много, всякакви - исторически, географски, икономически и прочие. Но основната причина е в разликата в енергията, в капацитета и посветеността на националните лидери на процеса на реформи на смяна на системата. А това какви национални лидери избира даден народ показва неговата годност за демокрация.\" Прекрасен извод, просто няма какво да добавиш тук!", "date": "2018.11.10", "title": "Димитър Луджев: Куфарчетата с пари са дребна работа, над $1,2 млрд.  изтече само по операциите ала  Максуел"}
{"url": "https://www.faktor.bg/bg/articles/kamion-udaril-6-parkirani-avtomobila-i-se-obarna-na-vhoda-na-veliko-tarnovo", "text": "Катастрофа на входа на Велико Търново като по чудо завърши без пострадали и жертви, съобщава bTV. След отнето предимство камион ударил 6 паркирани автомобила и спрял на метри от търговски обект. Произшествието е станало в ранния следобед на влизане в града от София. Лек автомобил, излизащ от бензиностанция на главния път, не се съобразил с приближаващ камион. Изскочил на платното и предницата му била пометена от товарния автомобил. В резултат на удара камионът станал неконтролируем и се понесъл със 70 км/час в канавката", "date": "2018.11.10", "title": "Камион удари 6 паркирани автомобила и се обърна на входа на Велико Търново"}
{"url": "https://www.faktor.bg/bg/articles/ikonomika/biznes/rusiya-finansirala-s-82-miliona-evro-antishistovite-protesti-v-evropa-1", "text": "Руската федерация (РФ) е заделила 82 млн. евро за подкрепа на екологични протести срещу добива на шистов газ в страните от Евросъюза, най-вече – в Румъния и Франция. Това заяви председателят на Комисията по индустрия на Камарата на депутатите в Парламента на Румъния Юлиан Янку, цитиран от националната агенция Agerpres. Според него Москва е заинтересована да запази пазара на Европейския съюз (ЕС) за себе си. По същата причина, според него, Русия „блокира“ няколко големи инфраструктурни газотранспортни проекта, като този за газопровод NABUCCO. „Оттук идва и отчаяният опит да блокира големите инфраструктурни проекти, вижте какво се случи с NABUCCO, как бе блокиран достъпа на европейците до тези важни резурси, вижте протестите срещу шистовия газ, които наблюдавахме и бидейки уж акции на еколози, де факто подкрепяни от Русия, сега виждаме защо...“, казва депутатът. Той припомня, че до една трета от енергийните ресурси, които консумира Европа, идват от Русия, като по този начин РФ си осигурява една трета от БВП за сметка на износа на нефт и газ. „И сега Европа си поставя една голяма въпросителна, тъй като няма как да си заместиш за една нощ толкова голяма зависимост от Русия. Инфраструктурата е трудно да бъде изградена за една нощ, а цената на втечнения газ все още е по-висока от тази на конвенционалното синьо гориво. В тези условия, въглищата и ядрената енергия се обсъждат като евентуални приоритети“, обобщи Юлиан Янку. Както е известно, GreenPeace в Румъния, както и редица други неправителствени и екоорганизации от няколко години насам настояват за аналогичен на този в България мораториум за проучванията и добива на шистов газ. Американската Chevron преди месеци окочателно си затвори офиса в София и се установи в Букурещ, където вече прави проучвания в няколко находища в Северна Добруджа – до границата с България. В разговора си с румънския премиер Виктор Понта, вицепрезидентът на САЩ Джо Байден се пошегува, че „зависимостта от Chevron пак е по-добре от тази от „Газпром“. На същото мнение е и основният политически противник на румънското ляво правителство – президентът Траян Бъсеску, който неколкократно обвини протестиращите екоактивисти, че „зад тях стоят интересите на „Газпром“. Според него Москва се опасява, че „Румъния се превърне в износител на газ и остави „Газпром“ без част от европейския пазар“. Това обаче не попречи на „Газпромнефт“ през 2013 г. през дъщерната си компания в Сърбия NIS Petrol да спечели търга за проучвания за шистов газ в област Бихор в западна Румъния.", "date": "2018.11.10", "title": "Русия финансирала с 82 милиона евро антишистовите протести в Европа"}
{"url": "https://www.faktor.bg/bg/articles/novini/balgariya/vegani-sreshtu-mesomaniya-tova-e-legalno-ubiystvo-na-bebeta", "text": "Пред входа на Интер Експо Център „Български вегански съюз“ проведоха протест против Международното специализирано изложение Месомания.  Те държаха плакати с надписи \"Легално убийство на бебета\", \"Свали си розовите очила\", \"Помощ\", \"Страданието не е добра храна\" и \"Не правете стомаха си гробище за животни\".", "date": "2018.11.10", "title": "Вегани срещу  Месомания: Това е легално убийство на бебета"}
{"url": "https://www.faktor.bg/bg/articles/novini/balgariya/plevneliev-s-vsyako-svoe-izkazvane-rumen-radev-razdelya-natsiyata", "text": "И президентът в периода 2012 – 2017 г . Росен Плевнелиев разкритикува остро речта на Румен Радев по повод 10 ноември. Той подчерта пред ТВ \"Европа\", че с думите си настоящият държавен глава за пореден път раздава несправеДливост и разделя нацията.  „Със всяко свое изказване той не раздава справедливост, а раздава несправдливост и на това отгоре с всяко свое изказване той разделя нацията. Апелирам към него да започне първо от себе си. Ако той обяснява, че институциите са атрофирали – нима не беше той който посочи, че Народното събрание е нотариат, нима той при своето встъпване в длъжност не се подигра и обиди всички народни представители. Втора година вече не е стъпил в парламента, говори за институции, но се подиграва и не спазва елементарните институционални дадености на държавата. Така че е тартуфно да се коментират действията на първия българския президент-популист, от друга е много лесно – той е просто националист и популист, който не се бори за надграждане на българската демокрация, а за собствената си представа как функционира народната любов“, категоричен е Плевнелиев.", "date": "2018.11.10", "title": "Плевнелиев: С всяко свое изказване Румен Радев разделя нацията"}
{"url": "https://www.faktor.bg/bg/articles/novini/balgariya/tsvetanov-osnovniyat-svidetel-po-oktopod-zagina-vtoriyat-shteshe-da-bade-posechen-s-bradva", "text": "Цветан Цветанов коментира съдебното решение по делото \"Октопод\" без да споменава името на Алексей Петров. Бизнесменът, който бе разследван по времето, когато Цветанов бе вътрешен министър, беше оневинен в петък вечер. Делото продължи 9 години. Горд съм с това, което направихме в този период с професионалистите в системата на МВР. Спомняте ли си отвличанията, въоръжените грабежи, операциите шок, печатниците в Долно Сахране, спомняте ли си недоверието, което имаше към българската правоохранителна система, за Килърите, за поръчковите убийства? Когато системата и машината работят, тогава и съдът може да издаде присъди, коментира Цветанов пред журналисти. Тук си задаваме въпроса за това дело - знаете ли, че основният свидетел загина при пътно-транспортно произшествие, а вторият - беше направен опит да бъде посечен с брадва. Спомняте ли си кой започна това дело? От прокуратурата специално беше командирован прокурор, работил и по делото за Митьо Очите, той беше отстранен, спомняте ли си за съдията, която също беше отстранена? Спомняте ли си за всички свидетели, които говореха за това как с автомати и с автомобили са отивали и са взимали парите на тези хора? Никой не си говори днес за жертвите, страхът е нещото, което променя ситуацията във всеки един процес, каза Цветан Цветанов. Спомням си за сем. Анчови, когато 89 година, изнасилиха децата им, а те бяха ограбени това което са преживели, знаете ли че възмездието и справедливостта дойде едва преди 2 години и то благодарение на нашата намеса. Много е лесно да говорим за нещата 9 години по-късно, но е трудно да си преживял всичко това, а не искам да съм на мястото на онези, които са го преживели. Знаете ли, че има бизнесмени, които са идвали при мен, те са ме подкрепяли, но са отказвали да свидетелстват, не казвам имена, но казвам, че страхът е нещо, което боли, каза още Цветанов. За да се бориш срещу организираната престъпност, трябва да бъдеш много силен, но и да разчиташ на силата и на тези, които трябва да свидетелстват\", категоричен беше Цветанов.", "date": "2018.11.10", "title": "Цветан Цветанов: Основният свидетел по \"Октопод\" загина, вторият щеше да бъде посечен с брадва"}
{"url": "https://www.faktor.bg/bg/articles/donald-tramp-se-sreshtna-s-emanyuel-makron-vapreki-che-mu-e-obiden", "text": "Президентът на САЩ Доналд Тръмп се срещна с френския си колега Еманюел Макрон в Париж в събота преди мероприятията по случай 100-годишнината от края на Първата световна война през почивните дни, които може да бъдат засенчени от призивите на френския държавен глава за създаване на европейска армия, от които Тръмп се почувства „засегнат“, съобщава AFP. Двамата президенти са си стиснали ръцете на стълбите на входа на Елисейския дворец и американският президент е показал вдигнат нагоре палец преди да влезе за разговорите, по време на които лидерите ще се опитат да разрешат различията си около европейските въоръжени сили и по други въпроси. „Франс прес“ отбелязва, че още при кацането си във Франция държавният глава на САЩ написа „туийт“ за предложението на домакина си за създаване на европейска армия, пише Агенция \"Фокус\" . „Президентът на Франция Макрон наскоро предположи, че Европа трябва да създаде собствена армия, за да се защитава от САЩ, Китай и Русия“ написа Тръмп, визирайки коментарите на френския държавен глава от преди три дни. „Много обидно, но, може би, Европа първо трябва да плаща справедлива част от бюджета на НАТО, който се субсидира основно от САЩ“. Агенция \"Фокус\" припомня: Макрон призова във вторник за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война. Привеждаме изведки от интервюто на френския президент пред радио Europe 1. Макрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война. „Трябва да се защитаваме от Китай, Русия и дори САЩ“, заяви френският държавен глава пред радио Europe 1. „Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. „Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. Изправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“.", "date": "2018.11.10", "title": "Доналд Тръмп се срещна с  Еманюел Макрон, въпреки че му е обиден"}
{"url": "https://www.faktor.bg/bg/articles/novini/balgariya/bzns-radev-borbata-za-demokratsiya-ne-zapochna-na-10-noemvri-vie-ste-sluga-na-varshavskiya-dogovor", "text": "Във връзка с вчерашното му патетично изказване, припомняме на Румен Радев, че: Борбата за българска демокрация срещу комунистическата диктатура в България НЕ започва преди 29 години. Борбата за свобода на България от насилствено наложения й от окупатора СССР тоталитарен режим започва от самото му начало. Хората с принципи, демократите и борците, опълчили се срещу властта знаят това. Борбата България да бъде освободена от комунизма е водена от хиляди противници на режима. Демократи, антикомунисти,   хвърляни в затворите на тоталитарната власт. От горяните през всички убити до николапетковистите от забранените от Вашата партия свободни организации. Борбата за свобода и демокрация в България не започна на 10 ноември. Тогава Вашата партия, която Ви направи президент, извърши преврат в собствените си редици. Сценарият на партията Ви, БКП, беше да се състои точно този преход. Днешните олигарси са бивши величия от БКП и ДС. А вие бившите членове на БКП трябваше да превземате държавните институции и политическата власт. Вие не сте се борил и един ден за българската свобода. Бил сте   докато хората с принципи са били затваряни в тъмниците на комунизма. Дори и след 10 ноември никой не Ви помни, като младеж да сте бил по площадите и да се борите за човешки права и демокрация. Тогава Вие сте членувал в партията на Лилов и Луканов. Днес, като Президент, разчиствате пътя си за ваш политически проект по сценарии и с благословията на Кремъл. Комбинацията между политическата Ви власт и репресивния контрол на Цацаров са особено опасни за българската демокрация. Цацаров под патронажа на Чайка, Вие под диктовката на евразииския идеолог Дугин. Вашата мисия е определена от Решетников, а кандидатурата Ви беше насилствено наложена дори в БСП. Дори там имахте малък брой гласове за подкрепа. Изкуствено изваден от Първанов /агент Гоце/ от армията, парашутист във властта, Вие   Досега доказвате единствено, че можете да лобирате за режима на Путин и да използвате публичните си изяви само за лични политически кроежи. Вашите стратегии отдалечават България от практиките и духа на демокрацията. Вие нямате легитимност за борец за свобода. Прозрачен сте в политическата си безскрупулност да разбивате политическата система и да пренасочвате електорална подкрепа към новия ви проект. Не ни учудвате дори когато удряте вашата партия единствено воден от личната си амбиция да оглавите нова формация. Като демократи предупреждаваме, че комплексите Ви към властта се използват умело от чуждите Ви господари.", "date": "2018.11.10", "title": "БЗНС: Радев,  борбата за демокрация не започна на 10 ноември, вие сте слуга на Варшавския договор"}
{"url": "https://www.faktor.bg/bg/articles/ekaterina-zaharieva-boyko-borisov-otiva-na-ofitsialno-poseshtenie-v-sasht", "text": "В началото на следващата година премиерът Бойко Борисов ще има официално посещение в Съединените щати. Това съобщи в интервю за предаването \"Събота 150\"на БНР  вицепремиерът и външен министър Екатерина Захариева, която вчера се върна от официална визита в САЩ.     По думите й САЩ имат желание за работа с България и връщат интереса си към региона на Балканите: „Много пъти по време на посещението чух благодарност към България за конструктивната роля, която играе в региона, желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива. Активизираме отношенията на всички нива. /…/ И с Майк Помпео, и с Джон Болтън темата „Балкани“ беше широко обсъждана. Изключително позитивна оценка и дори искане и мнение за ситуацията в региона присъстваше в разговорите. Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани“. По време на посещението е повдигнат и въпросът с българските визи в САЩ. Захариева подчерта, че България е изпълнила почти всички условия. По думите й това, което остава, е да паднат отказите под 3%. Всяка година процентът на откази пада, но все още сме далеч от тези 3%, подчерта тя. В САЩ живеят около 400 хил. български граждани, каза външният министър и отбеляза важността на спогодбата за социална защита. Много е важно да се намери трайно решение и водещото да е истинско помирение между Косово и Сърбия, отбеляза още Екатерина Захариева. Според нея решението трябва да е такова, че да успокои целия регион. На българската армия дължим модернизация, категорична е Захариева и добави: \"Тя трябва да е съвместима със стандартите в НАТО. Ние имаме план като правителство, изпълняваме го. Тази година с бюджета се предвиждат повече пари за българската сигурност - за МВР и МО. Тук съвпадат интересите на България и САЩ\". Захариева коментира, че не очаква изборните резултати и победата на демократите в Камарата на представителите да доведат до промяна във външната политика на администрацията на Тръмп. Външният министър коментира и оттеглянето на канцлера на Германия Ангела Меркел от лидерския пост в ХДС. Според нея въпреки това добрите отношения между двете страни ще останат.", "date": "2018.11.10", "title": "Екатерина Захариева: Бойко Борисов отива на официално посещение в САЩ"}
{"url": "https://www.faktor.bg/bg/articles/v-natsionalniya-protest-utre-se-vklyuchvat-33-balgarski-grada", "text": "Диференцирана данъчна ставка за горива, храни и лекарства, както и  незабавно спиране на законопроектите за гражданската отговорност и за местните данъци и такси в частта автомобили, поискаха протестиращите срещу поскъпването на живота. В националния протест утре се включват 33 български града, включително и столицата. Шест искания към  правителството и  парламента  поставиха протестиращите срещу поскъпването на живота и социалното убийство на българите,  както се изразяват, и дадоха срок от една седмица на управляващите.  Александър Стамболийски от Националния координационен съвет на протестиращите поиска: „На първо място – диференциране на данъчните ставки за горива, лекарства и храни; незабавно спиране на законопроекта за „Гражданска отговорност“ – да бъде издавана „Гражданска отговорност“ на лице, а не на автомобил; незабавно ревизиране на възнагражденията на народните представители и на висшите държавни служители, като те бъдат обвързани с минималната работна заплата; ревизия на минималния осигурителен доход в зависимост от спецификата; съкращаване на ненужните държавни агенции и паразитни институции, които само вземат ресурс от държавния бюджет“, обяви исканията на протестиращите Александър Стамболийски Националния координационен съвет . Националният протест утре започва в 11.30 във всички областни градове, като отново се очакват блокади по основни пътни артерии.", "date": "2018.11.10", "title": "В националния протест срещу поскъпването утре се включват 33 града"}
{"url": "https://www.faktor.bg/bg/articles/novini/balgariya/ima-silen-migratsionen-natisk-na-balgaro-gratskata-granitsa", "text": "Забранен е риболовът в граничния участък на река Марица в зоната на свиленградското село Генералово заради миграционен натиск в този участък от българо-гръцката граница. Целта е да се предотвратяват инциденти.  През последните месеци опитите на нелегални мигранти да преминават през зелената граница са повече спрямо 2017-а година. В зоната за отговорност на граничния участък\" Ново село\" те са се увеличили над 4 пъти. През първите 10 месеца на 2017 година  в този участък не са допуснати да влязат 520 незаконни имигранти. За същия период на тази година са спрени 2278 души, посочват от полицията.", "date": "2018.11.10", "title": "Има силен миграционен натиск на българо-гръцката граница"}
{"url": "https://www.faktor.bg/bg/articles/novini/svyat/radev-definira-voynata-e-sblasak-na-imperialisticheskoto-mislene-natsionalisticheskite-mechti-i-ikonomicheskite-interesi", "text": "В Париж днес се събираме правителствени и държавни ръководители, за да почетем края на една огромна трагедия, отнела милиони животи, и нека не забравяме - и над 100 000 български, заяви президентът Румен Радев пред пратеника на Канал 3. Българският държавен глава е в Париж със съпругата си Десислава по покана на френския президент Еманюел Макрон.  \"Първата световна война и последвалите събития са горчиви уроци. Войната за мен е рожба на сблъсък на империалистическото мислене, националистическите мечти и икономическите интереси\", добави Румен Радев. На мащабната възпоменателна церемония в Париж ще присъстват държавни и правителствени лидери от над 80 държави от цял свят, сред които президентът на Съединените американски щати Доналд Тръмп, президентът на Русия Владимир Путин и канцлерът на Федерална република Германия Ангела Меркел.", "date": "2018.11.10", "title": "Радев дефинира: Войната е сблъсък на империалистическото мислене, националистическите мечти и икономическите интереси"}
{"url": "https://www.faktor.bg/bg/articles/novini/balgariya/razkaz-za-nadezhdite-podmyanata-i-vyarata", "text": "„Тодор Живков го свалиха, чу ли новините?”  Така вечерта ме посрещнаха колеги на таксиметровата пиаца пред гарата в Шумен на 10.11.1989 г.  Това беше дълго чакана новина за мен. Повече от 10 години. Една част от тях преминали в арести и затвори, с изключване от университета, уволнения от работа и непрекъснато следене от служителите и агентите на Държавна сигурност. Репресии и явни и подмолни върху мен и жена ми. Защото ненавиждахме тоталитарната система, защото бяхме и си останахме антикомунисти. Защото се противопоставяхме на лъжата с  изречено и писано слово. През деня работех като главен счетоводител в Работническа болница в Шумен, а вечер и в почивните дни изкарвах пари, с „частно” такси. В тази паметна вечер откачих завинаги таксиметровата табела от покрива на семейната ни „Лада” и си казах, че времето за активни действия дойде. Прибрах се в дома на своите родители и звъннах по телефона на покойнитe вече мои  приятели д-р Белев и д-р Железов. Бяхме близки от години и често обсъждахме с вълнение и страст публикации от съветските „Литературная газета” и списание „Огоньок”. „Перестройката” на Горбачов бушуваше в Съветския съюз, излизаха статии за репресиите на комунизма, за безчинствата на режима на Сталин, за концлагерите в които убиваха стотици хиляди хора, за изселванията в Сибир на милиони човеци, на цели народи. В България комунистите скърцаха със зъби и мълчаха, защото все повече будни и интелигентни хора научаваха упорито скриваните тайни. Диктаторът  Живков, твърдеше, че „гласност и преустройство” в България отдавна има и „че ние трябва да се снишим, докато бурята отмине” в Съветския съюз. Но тя идваше към България. „Солидарност” на Лех Валенса в Полша беше вече незаобиколим политически фактор, в Унгария започваха дълбоки промени в тяхната комунистическа партия, а предната нощ в Берлин германците от Източната му част, започнаха събарянето на стената, разделяща града. На свободен Западен и на комунистически Източен. Този символен акт означаваше, че ние европейците не желаем повече да бъдем разделяни. Че не желаем да живеем повече в лъжа и репресии. По-късно вечерта, на чаша вино с моите приятели, оживено коментирахме събитията, бяхме щастливи, бяхме ентусиазирани. Те бяха членове на БКП, а аз „народен враг”. Те бяха част от едномилионна партия, но бяха мислещи, интелигентни и свободолюбиви хора. Искаха промяна. Искаха свобода. И макар, че единия бе директор на болница, а другия на ХЕИ, не искаха България да бъде огромен затвор, ограден с бодлива тел, където една партия, една върхушка вземаше решения и ги правеше задължителни за милиони хора. В страната имаше и такива „партийни членове“ на БКП като тях, особено сред интелигенцията. През нощта бяхме вече решили, че трябва да основем гражданско сдружение. Неформално. Така и ни наричаха тогава „неформалите”. Защото нямаше как „формално” да бъде разрешено такова сдружение, нямаше тогава нито законно основание, нито пък еднолично управлявалата комунистическа партия допускаше, че може да съществува каквото и да е сдружение на хора, без нейното  съгласие, участие и ръководна роля. Аз поех ангажимента, да оформя идеите на инициативната ни група в  програмна декларация. И в най-скоро време да свикаме първото учредително събрание, като поканим други наши приятели и колеги. Имах дисидентски „опит” от студентските години, но  заплатен с жестока затворническа цена. Програмната декларация на неформалното гражданско сдружение с името „Възраждане” беше изготвена на следващия ден 11.11. преди 29 години. След седмица  бяхме в София на първия свободен граждански митинг пред църквата „Св. Александър Невски”. Бяхме в еуфория, скандирахме с  други непознати десетки хиляди хора „Демокрация” и „Свобода”, защото искрено ги жадувахме. На трибуната излизаха различни оратори, повечето „перестройчици”, които искаха предимно смекчаване на режима, повече „гласност“ и демократизация на комунистическото управление на страната. Един от тях срещнах и прегърнах на стълбите, където бе импровизираната трибуна. Моя стар приятел и „комбина” в Старозагорския затвор,  последователен борец против комунизма, многократно осъждан и арестуван, покойния вече Любомир Собаджиев от Русе. Преди години Президентът  на България Росен Плевнелиев, четвърт век по-късно, награди двайсетина дисиденти и антикомунисти репресирани от тоталитарния режим  с орден  „За граждански заслуги”. Похвален държавнически акт, след като преди, а и сега, други президенти и министри награждават толкова много агенти на Държавна сигурност с  какви ли не награди и признания. За какви ли заслуги?!  Но тогава с огорчение научих, че Любо не е сред наградените дисиденти. И други, които срещнах в Централния софийски и Старозагорския затвор ги нямаше в списъка. Може би е случаен пропуск. Но нито Собаджиев, нито малцината , които се опълчвахме на мракобесния режим сме го правили за признание. Това бяха действия породени единствено от нашия искрен стремеж към свобода и справедливост.  И чувство за граждански дълг пред Родината и народа ни.  Любо беше създал „Клуб 273”, с цел премахване от Наказателния кодекс на този член, в който за свободно слово хората бяха вкарвани в затворите. Макар, че имаше и по страховит текст в чл. 108, от Глава първа на НК, за престъплението „клевета” против „народната република“. По този член бяхме осъдени аз и моя състудент от Стопанската академия в Свищов Христо Койчев от Враца. За организиране  на група поставила си за цел да свали „законно установената народна власт“ чрез съставяне и разпространяване на „клеветнически“ антикомунистически позиви. Така започнахме нашата битка за нова, правова и свободна България през оня ноември на 1989 г. и я водихме ежедневно и ежечасно. Учредихме неформалното местно сдружение, започнахме първите публични събития, първите интервюта в местните медии, първите градски митинги и улични акции. Нямахме опит, нямахме офиси, нямахме пари, но имахме ентусиазъм и решимост.  В плашещи за комунистите размери.  И репресиите не закъсняха. Само след месец небезизвестния  комунист Димитър Дъбов, доскоро заместник-председател на „променилата“ се БСП, а тогава секретар на Окръжния комитет на комунистическата партия в Шумен, привикал моите приятели „партийци“, ругал ги и заплашвал по най – зловещ начин. Бяха пред уволнение, разследване и т.н. Тодор Живков го нямаше, но режима държеше юздите на властта.  На 14.12. 1989 г. сградата на Народното събрание в София беше обградена от хиляди разгневени хора, които скандираха с искане за незабавна отмяна на омразния чл. 1 от Конституцията, който определяше, че единствената партия, която е ръководна сила в България е комунистическата. Премахването на този текст откриваше път за плурализъм и участие на гражданите в управлението на страната чрез други политически партии. Комунистите бяха уплашени, властта им беше застрашена и бяха на крачка да вземат безумното решение да изпратят танкове на площада.  Срещу народа си.  Това бе повратния момент за започване на радикалната промяна, но бе пропуснат. Наскоро учредения Съюз на демократичните сили, като коалиция от партии и граждански движения, бе недостатъчно опитен. Част от ръководителите му бяха тясно свързани с БКП, макар и реформисти.  Затова т.н. мирен преход, даде шанс на комунистическата номенклатура и нейния боен отряд ДС да се реорганизира и да трансформира политическата си власт в икономическа. Това е днешната мафиотско-олигархична власт, която владее държавата ни. Заради пропуснатия шанс, след средата на декември 1989 г. всяка отстъпка от комунистите  бе съпроводена с много усилия и със загуба на нерви и изгубено време. След много гняв и натиск. Всичко се случваше много бавно и мъчително.  Да изхвърлим комунистическите партийни секретари и организации от предприятия и учреждения, да деполитизираме армията и милицията /забрана членуването в комунистическата партия и в други партии/. Затова се наложи  или ни излъгаха да седнем на една маса с комунистите на т.н. „Кръгла маса“ в София, както и по някои градове из страната за да преговаряме с тях за тези промени, като ние упражняваме постоянен уличен натиск и за най-малките отстъпки.  Днес се говорят какви ли не лоши неща за тази Кръгла маса. Но след пропуснатия шанс, на 14.12.1989 г. да ги изхвърлим от Народното събрание, вече нямаше друг начин. Поради следните причини.  Недоверието в трайността на промените също. През тези 45 години почти нямаше българско семейство, което да не е пострадало под някаква форма от „мероприятията на народната власт“. Десетки хиляди семейства имаха близки убити и хвърляни по затворите веднага след 1944 г. Терор, колективизации, национализации и какво ли не още. 45 години ужас и насаждане на страх. А и българите помнеха какво се случи с унгарците през 1956, с чехите и словаците през 1968 и с поляците през 1980 г., когато те тръгнаха да демократизират страните си. Пак репресии. А ние, тези които искахме радикални и бързи промени, бяхме все още много малко хора. Не можехме да ги „пометем” и да ги изхвърлим завинаги от властта. Нямаше с кого и нямаше с какво. А трябваше. Но горчивата истина е, че ние като народ, бавно „узряваме”. Това е било  трагедията и на апостолите от Априлското въстание и на всички български революционери за национално освобождение, описана добре в „Записките по българските въстания” на Захари Стоянов. Пасивността , мнителността, конформизма и страха в българския народ е причината.  И започна ежедневната ни и несвършваща борба. За независим вестник, за хартия за вестник, за офиси на СДС, за свободни избори и т.н.  и т.н. Тази битка не можеше да бъде успешна с разпокъсани и несвързани помежду си местни неформални дружества. Затова възстановяването на Социалдемократическата партия на 26.11. 1989 г. бе шанс, да се възобнови една стара демократична партия, която да се пребори с тоталитарната комунистическа партия, след погрома ѝ през 1947 г. Само за месец след незабравима за мен среща с д-р Дертлиев, Атанас Москов, Груди Панчев започнах учредяването на Шуменската организация на БСДП. Бях първия председател, създавах със съратниците си организации в малки градове и села и до април имаше стотици членове , а през лятото на 1990 г. БСДП наброяваше вече над 80 хиляди човека със свои местни организации в почти всички общини на страната.  Това бе смъртна опасност за партията на комунистите.  Най-големите им врагове, социалдемократите и земеделците,  оцелели в комунистическите концлагери и емиграция, възкръснаха. И имаха десетки хиляди последователи. Те бяха реалната алтернатива, като социални и народни партии, а  лидерите им бяха широко скроени, интелигентни и толерантни хора, въпреки страданията си от комунистическия режим. Тези партии  бяха основата и станаха гръбнака на онзи първи \"Съюз на демократичните сили\". Така минаваха забързани дните и месеците . На първите избори бях мажоритарен кандидат на коалицията СДС и \"само\" на 32 години. После дойде първата огромна изборна измама. Откраднаха ни победата, фалшифицираха резултатите навсякъде в страната. После имаше гладни стачки, палаткови лагери, палеж на Партийния дом на комунистите в София, студентски стачки, първи блокирания на Орлов мост, синдикални стачки, митинги и т.н. и т.н. Активно участвах във всичко, което се случваше в страната. Избраха ме за заместник на д-р Петър Дертлиев в ръководството на БСДП, получавах информация, формирах политики, вземах решения и ми ставаше все по-тревожно от това, което се случваше и  не можехме да спрем.  Борихме се упорито и всеотдайно, но не успявахме. Още от началото на промените, в тъмните кабинети на Държавна сигурност и ЦК на БКП/БСП са направлявали хора, конструирали са други партии и са предизвиквали събития. Внедрявали са сред нас агенти и провокатори. Управлявали са задкулисно процесите в страната и са забавяли промените. Подготвяли са средата за Големия грабеж. Да, ние дисидентите бяхме малцина. Да, нямахме достатъчно опит. Но ние бяхме почтени и морални хора. Това беше нашия капитал. Това беше фундамента, на който можеше да стъпи новата ни държава. Така  както направиха народите на Полша, Унгария, Чехословакия, а по-късно на Литва, Латвия и Естония. В България се извърши огромно престъпление. За него са виновни ръководството на комунистическата партия и техните слуги от Държавна сигурност.  Те извършиха национално предателство, като изпълняваха волята на Москва и дирижираха прехода в удобна за Кремъл посока. Те създадоха етно-мафиотската партия ДПС, те разбиха и разцепиха с внедрените си агенти демократичните партии, като БСДП, земеделската партия, а после и СДС. Те създаваха „спасители“, правеха им партии и ги управляваха задкулисно. Сега, след 29 години се вижда все по-ясно цялостната картина. Разкриват се агентите на ДС, откриват се взаимовръзките между хора и събития. Така ограбиха надеждите ни за една просперираща демократична държава, управлявана от свободни и почтени хора. А другия, съпътстващ грабеж  бе таен и почти невидим. „Другарите” си създаваха финансови пирамиди, банки, прехвърляха народните пари от външно-търговските дружества на България в офшорни частни компании. Подготвяха трансформацията. От партийни секретари и офицери на Държавна сигурност ставаха банкери, собственици на компании и холдинги, по-късно приватизатори и т.н. И затова днес, ако внимателно се разгледа списъка на първите хиляда човека по богатство в страната, ще стане ясно кои ни ограбиха. Почти всичките са ченгета, комунисти, мутри и техни родственици. Сред тях няма дисиденти, няма борци за демокрация, няма и от ония стотици и хиляди ентусиазирани „строители на демократична България” от края на 1989 и началото на 1990 година. Защото те не бяха „назначавани” за бизнесмени, политици, депутати, министри. Те не бяха в плановете на Кремъл за бъдещия „нов елит” на България, изграден по руски модел и управляващ страната по  угоден начин за Москва. Голяма част от тези достойни мъже и жени си отидоха от този свят разочаровани от несбъднатата им мечта. Други емигрираха и оставиха завинаги тук надеждите си за промяна. Трети се затвориха в себе си и не искат да чуят  повече за политика. Четвърти се оттеглихме още в началото на „прехода“ за да се опитаме да създадем и развием собствен малък бизнес в псевдо пазарната ни среда. И това ни предприемаческо начинание убиха. Така, ние хората от площадите, които бяхме във „вихъра“ на събитията и започналата промяна от края на 1989 и 1990 г., бяхме не само полека-лека отстранени, но и омерзени от извършената подмяна на идеи и лидери.  За голяма част от онези млади и изпълнени с надежда хора омерзението прерасна в отчаяние, примирение и усещане за обреченост и безизходица на България. Това бе целта и тя бе постигната. Успяха „другарите” комунисти и агенти на Държавна сигурност. Успяха слугите на Москва. Днес нагло и арогантно тържествуват. Но победата им е „пирова“. Властта и парите  са в техните ръце, но живеят в една обрулена държава с мразещ ги, отчаян, озлобен и беден народ. Но все още има и други хора, които внимателно наблюдаваме и анализираме събитията,  борим се за идеите и вярата си в свободата, демокрацията и  евроатлантическия избор и път на България. Ние пак сме малко, но  се опитваме да организираме гражданското общество и да предаваме опита и мъдростта на по-младите си колеги, защото това е наш дълг и защото сме живи свидетели и участници в започналата промяна през тези 29 години.  Ние не само помним, но и продължаваме да говорим истината, да посочваме поименно виновниците за лъжата, измамата и подмяната, да сочим правилната цел и да търсим почтените хора в обществото. Ние продължаваме да настояваме и да се борим за декомунизация, лустрация, дерусификация и конфискация на заграбеното от държавата и от нас българските граждани. Защото жаждата ни за Свобода е несломима и любовта ни към България неизчерпаема. А тя и българския народ, заслужават онзи живот и просперитет, за който мечтаехме и за който се борихме. И ще бъде.  Няма да бъде все така. Утре започва от днес.  Със Словото. С  Истината и Вярата.  С решителността, смелостта и твърдостта в отстояване на демократичните принципи и ценности.  Ето това  е днес гражданския дълг на всеки човек, който копнее за достоен, почтен живот в Родината ни. Без разлика от пол, етнос и вяра. Без значение дали се определя за ляв, центрист или десен. Без значение дали нарича себе си социалдемократ, националист, либерал или консерватор. Всеки българин който е родолюбец и същевременно европеец по дух и мисъл, трябва да намери път за обединение със съмишлениците си. За да можем заедно да се преборим със Злото стиснало в мъртва хватка България. Днес, ние останалите живи свидетели на този фалшив и престъпен \"преход\", сме длъжници спрямо делото  на почтените и смели хора от началото на 90-те години, отдали време и надежди в битката за  свобода и просперитет на Отечеството ни. Ние сме длъжници и пред  онези  борци за свобода и демокрация в България, които понесоха тежки репресии, а някои загубиха и живота си в битката срещу  тоталитарния  комунистически режим. Ние сме длъжни да продължим да се борим за сбъдване на мечтите им и ще успеем да ги осъществим.  Истината е с нас и победата ще бъда наша. За да живеят децата ни свободни и щастливи в достойна, богата, силна, демократична, европейска България. ____________________________________________________________________", "date": "2018.11.10", "title": "Разказ за надеждите, подмяната и вярата"}
{"url": "https://www.faktor.bg/bg/articles/oshe-edna-stapka-kam-edinnata-avtokefalna-tsarkva-na-ukrayna-e-napravena", "text": "Предстоятелите на Украинската православна църква – Киевска патриаршия (УПЦ-КП) и Украинската автокефална православна църква (УАПЦ) Филарет и Макарий са написали писмо до константинополския патриарх Вартоломей със съгласие да не издигат кандидатурите си за предстоятел на единната автокефална църква на Украйна, пише украинското издание „Вести“. По данни на източник, близък до кръга на Макарий, той е признал, че не притежава нужния авторитет и възможности, за да претендира за избиране и е помолил да бъде определен един единствен кандидат от редиците на йерарсите на Константинополската патриаршия. Филарет също е готов да се откаже от претенциите си за поста, но в замяна поставя няколко условия: съборът трябва да го признае за „почетен патриарх“ на новата църква, да му предостави поста председател на Светия синод, а за предстоятел да бъде избран патриаршеския наместник на УПЦ-КП – митрополит Епифаний. Освен това, пише „Вести“ в борбата за контрол над новата църква се намесва и президентът на Украйна Петро Порошенко, който би искал да постави за глава на тази структура свой човек – митрополит Винницки и Барски Симеон. Но, както отбелязва изданието, в Истанбул са решени да решат въпроса по своему: на 22 ноември може да се състои не обединителен, а учредителен събор, на който за глава на новата църква ще изберат влиятелния във Фенер архиепископ Йов (Геча).", "date": "2018.11.10", "title": "Още една стъпка към единната автокефална църква на Украйна е направена"}
{"url": "https://www.faktor.bg/bg/articles/tsetska-tsacheva-bonusi-sa-razdadeni-ne-samo-v-agentsiyata-po-vpisvaniyata", "text": "Бонуси са раздадени не само в Агенцията по вписванията. Това каза министърът на правосъдието Цецка Цачева в предаването „Седмицата“ по Дарик радио. „Във вчерашната нарочна пресконференция информирахме представителите на медиите, че съгласно действащата наредба за възнаграждение на служителите в държавните администрации, която е в сила от 2012 г., е предвидено нормативно възможността във всички администрации. Тук искам веднага да заявя, че бонуси са раздадени не само в Агенцията по вписванията“, коментира Цачева и обясни, че това е нормативен акт, който се отнася за всички администрации, но е разбираемо защо Агенцията е във фокуса на вниманието с оглед безпрецедентния срив, който се случи това лято в Търговския регистър. „Важно е да се знае и още едно число, че средномесечната сума на възнагражденията за всички тези служители в нея е над 815 000 лв. Това не са суми, които се раздават процентно на равно по всичко. Действително сривът на Търговския регистър доведе до затруднения в цялостния стопански живот в страната. Нямаме загубена информация или заведени дела. Вярно е, че по време на кризата в Търговския регистър, други три регистъра работиха. Назначила съм проверка от Инспектората на Министерството на правосъдието със задача да провери дали има нарушения на наредбата и на вътрешните правила при определяне на бонусите“, допълни тя и подчерта, че министърът на правосъдието няма отношение нито към определянето на кои лица, нито към размерите на тези бонуси.  „За нуждите на регистрите има предвидени средства и за календарната 2018 г., и допълнително за цялото Министерство 2,5 млн. лв. за бюджета за 2019 г., които по-голямата част са за Агенцията по вписванията. Много ми се иска да заявя, че няма да спре Търговския регистър, но се работи с техника. Няма вече опашки в Агенцията по вписванията. Създадена е организация, така че да няма затруднения за бизнеса“, каза още Цецка Цачева.", "date": "2018.11.10", "title": "Цецка Цачева: Бонуси са раздадени не само в Агенцията по вписванията"}
{"url": "https://www.faktor.bg/bg/articles/balgariya-otbelyazva-29-ata-godishnina-ot-svalyaneto-na-diktatora-todor-zhivkov", "text": "България отбелязва 29–ата годишнина от свалянето от власт на диктатора Тодор Живков през 1989 г. и началото на демократичните промени у нас.  Започва един безкраен \"преход\", режисиран от БКП. Ден преди това в Германия е съборена Берлинската стена –символ на подчинението на народите от Източна Европа на СССР, разделението и Желязната завеса. На 10 ноември 1989 година се провежда пленум на Централния комитет на управляващата Българска комунистическа партия, на който от поста генерален секретар е освободен Тодор Живков – човекът, управлявал еднолично страната 33 години. Твърди се, че Тодор Живков е принуден да се оттегли от властта, като за основни организатори на вътрешния преврат се смятат Петър Младенов, Андрей Луканов и Добри Джуров. Пленумът на ЦК на БКП взема и още едно важно решение – да предложи на парламента да освободи Тодор Живков и като председател на Държавния съвет на България. Негов наследник и на двата поста е Петър Младенов. Няколко дни по-късно – на 17 ноември, се премахват от Наказателния кодекс текстовете, които забраняват критиката към комунистическата партия, а на 15 януари 1990 г. пада и член първи от тогавашната Конституция за ръководната роля на БКП, така комунистическата партия се отказва от еднопартийния модел на управление. Тоталитарният режим у нас, а и изобщо в Източна Европа, рухва под натиска на Запада и Съединените щати след изтощителната икономически Студена война. Истина е и че България по това време е във фактически фалит. През юни 1990-а пък в България се провеждат и първите многопартийни парламентарни избори след 45 години управление на репресивния комунистически апарат.", "date": "2018.11.10", "title": "България отбелязва 29–ата годишнина от свалянето на диктатора Тодор Живков"}
{"url": "https://www.faktor.bg/bg/articles/novini/balgariya/feysbuk-radev-da-govori-za-demokratsiya-e-vse-edno-prostitutka-da-govori-za-tselomadrie", "text": "Речта на държавния глава Румен Радев в навечерието на 10 ноември отново разбуни духовете във фейсбук. В присъщия му дидактичен и фатмашки стил президентът, каза уж много истини за провалената държава и проиграните надежди на народа в годините на прехода, но когато говори грешната уста, няма как да очаква аплодисменти. Радев отново претендира за светлина, а думите му идват от тъмнината, пропускайки да обели и дума, че проблемите на България са и заради съветските и руските зависимости и обвързаности, заради ченгетата от ДС и нереформираната, а останала комунистическа БСП. Ето някои от по-интересните коментари в социалната мрежа:  „Радев щял да връща българската демокрация в Русия за основен ремонт, защото лицензът бил руски”.  „Наглец номер 1 на републиката хейти като изтърван по БНТ”.  Слушахте ли речта на другаря Радев? За пореден път \"народния човек\" се обърна към народа, като критик. Речите му са пропити с отчаяние и фатализъм, а той винаги се дистанцира от управлението. Държавният глава на България е като филмов критик. Критикува сценария, критикува актьорите, НО НЕ УЧАСТВА във филма! Възродили се били познатите механизми на партията-държава. Коя партия, тази дето те издигна ли?! Тва Радев да ти говори са демокрация е все едно проститутка да ти говори за целомъдрие! Ами първо се покажи като демократ, другарю! На 1 февруари вместо да се криеш, Иво Христов да вземе да ти напише една пламена реч за жертвите на комунизма. Щото при цялата ти демократичност не си обелил и дума по този въпрос! Как ще ми говориш за 10 ноември и ще защитаваш демокрацията без да осъдиш тези, които я тъпкаха 45 години!?!?”  Чувате ли президента? Що за реч е това?  „Един държавен глава няма право да говори така за собствената си държава. Омерзително е! И е недопустимо да подтиква към предсрочни избори”.  „Петър Младенов си отиде, защото беше лъжец.  Този (п)Резидент ще си отиде, защото е недостоен, а и слуга на Кремъл!”", "date": "2018.11.10", "title": "Фейсбук: Радев да говори за демокрация е все едно проститутка да говори за целомъдрие!"}
{"url": "https://www.faktor.bg/bg/articles/novini/balgariya/grazhdani-na-ruse-tragvat-na-protesten-avtopohod-za-chist-vazduh", "text": "Граждани на Русе организират днес протестен автопоход с искане за чист въздух. Те ще се съберат в 11 ч. пред Паметника на Альоша в града, след което ще потеглят в посока граничния пункт \"Дунав мост\".  Идеята на организаторите е да се блокира движението и по този начин да се обърне внимание на всички европейски граждани, че в Русе има проблем с чистотата на въздуха, предаде БНР. Перничани също ще се включат в инициатива за по-чист въздух. Началото се поставя днес с концерт под наслов \"Дишай Перник\". Инициативата е на група граждани, обединени от желанието да  работят за по-чист въздух в Пернишко.  Каузата ще подкрепят местни рок групи и танцьорите от формация \"Майсторите на танца\". Сред участниците в проявата са и деца от училището в квартал \"Тева\" и от детската музикална школа към Двореца на културата.  На събитието ще има представители на  \"Грийнпийс България\" и \"Нулев отпадък\", които ще дадат експертна информация за проблемите с въздуха и замърсяването. Ще бъде прожектиран филмът \"Бунище Земя\".", "date": "2018.11.10", "title": "Странно! Граждани на Русе тръгват на протестен автопоход за чист въздух"}
{"url": "https://www.faktor.bg/bg/articles/nikola-gruevski-ne-se-e-poyavil-v-zatvora-i-dnes", "text": "Бившият македонски премиер Никола Груевски не се е появил в затвора и в събота сутринта, за да започне да излежава присъдата си от две години, са заявили неназовани източници пред македонския „Фокус“. В течение на вчерашния ден той не е бил открит, за да му бъде предадено решението на Наказателния съд, че жалбата му за отлагане на началото на наказанието е отхвърлена. Веднага щом получи този документ, присъдата влиза в сила и бившият премиер трябва доброволно да се яви в затвора. Ако не го направи, той ще бъде арестуван и отправен в поправителното заведение от органите на реда.  „Фокус“ отбелязва, че е възможно Груевски да се яви в затвора в събота или неделя без да получил лично решението на съдиите. Ако не го направи, в понеделник решението ще бъде предадено на Наказателния съд, който да му го предаде ако реши да се яви на друго дело, по което е обвиняем. Никола Груевски беше осъден на две години лишаване от свобода заради закупуването на луксозен мерцедес за 580 хиляди евро с бюджетни средства.", "date": "2018.11.10", "title": "Никола Груевски не се е появил в затвора и днес"}
{"url": "https://www.faktor.bg/bg/articles/moskva-rusiya-ne-gubi-informatsionnata-voyna", "text": "Официалният представител на Министерството на външните работи на Русия Мария Захарова счита, че затягането на контрола върху медиите в западните страни и претенциите към руските журналисти от тези страни свидетелстват, че Русия не губи информационната война. Ограничаването на свободата по отношение на руските средства за масова информация е голяма грешка, заяви още Захарова в интервю пред телевизионния канал НТВ, излязло в ефир в събота, предава ТАСС, цитирана от \"Фокус\". В отговор на въпрос дали Русия губи информационната война, тя каза: „Ако я губехме, много неща щяха да са различни – тогава не биха преписвали спешно вътрешните закони във Франция, Германия и Великобритания, не биха поставяли допълнителни изисквания към медиите и журналистиката и т.н. Не биха викали собствениците и представителите световните социални мрежи при тях, за да изискат да се блокира всичко, което е свързано с Русия, а освен това тогава не биха имали претенции към нашите журналисти“. „Дълго ни учиха, а ние взехме, че се научихме и започнахме да работим даже по-добре от тях в много отношения“, добави Захарова. „Настъпи момент на объркване в Запада: какво да правим с тях? В социалните мрежи те могат да пишат пред цялата страна открито нещата, които мислят, да публикуват снимки и т.н. Говорим за тотално объркване и голямата им грешка е ограничаването на свободата в техните страни и по отношение на нас, затова, че разпространяваме информация“, заключи дипломатът.", "date": "2018.11.10", "title": "Москва отрича: Русия не губи информационната война"}
{"url": "https://www.faktor.bg/bg/articles/novini/balgariya/tsvetanov-ako-byahme-otvorili-dosietata-na-ds-predi-29-godini-dnes-balgariya-shteshe-da-bade-razlichna", "text": "Днес цяло едно поколение не знае какво се е случило преди 1989 г. Силата на демокрацията е, че всеки може сам да определя пътя си, но когато цялата историческа истина не е изяснена, то ние трудно можем да формираме мнението си на базата на обективната реалност. В началото на прехода ни бе отнета именно тази истина и ако това не се беше случило – днес щяхме да сме много по-демократични, толерантни и нямаше да се наслагва непрекъснато напрежение сред обществото. Това заяви председателят на ПГ на ГЕРБ и зам.-председател на партията Цветан Цветанов по време на откриването на научната конференция „Проекции на комунистическия  тоталитаризъм в България в периода 1944-1989 г.“. Форумът се организира от Сдружение „Граждани за европейско развитие на България“ и се провежда в София. „С идването на демокрацията всички български граждани искаха досиетата на ДС да бъдат предадени на специално създадената комисия по онова време. За съжаление, нямаше политическа воля за това и немалка част от архивите дори бяха унищожени“, отчете председателят на ПГ на ГЕРБ. Цветан Цветанов обясни, че с идването на ГЕРБ и Бойко Борисов на власт дефицитът на политическа воля е бил заличен и през 2010 г. над 1 млн. архивни единици от архива на бившата ДС са били предадени на Комисията по досиетата. „Тогава бяхме много укорявани за това наше действие, но ние знаехме, че това е правилното решение. Имаше дори призиви Комисията да бъде закрита, но ние не го допуснахме, защото истината за миналото трябва да бъде съхранена“, подчерта той. Цветанов коментира, че днес младото поколение възприема всички блага на демокрацията като даденост и не знае какво са преживели всички репресирани от комунистическия режим. „Правителството на Бойко Борисов имаше политическата воля да вкара историята на комунизма в учебниците и тя вече попада в учебния план за 10-класниците. Това е една положителна стъпка към информирането на младите за режима по онова време и за съхраняването на историческата памет“, уточни зам.-председателят на ГЕРБ. „Ако някой преди време ми беше казал, че 29 години след края на комунизма ние още ще обясняваме какво е представлявал той – вероятно щях да се изсмея. В началото на 90-те бяхме убедени, че България много бързо ще се отърве от комунистическото си наследството и ще тръгне по пътя на пазарната икономика и модерното развитие.  За съжаление – много неща от комунистическото минало на България още не са решени и някои от проблемите ни днес имат корен в миналото“, посочи на свой ред политологът Антон Тодоров. Тези, които твърдят, че демокрацията им е отнела много неща, нека най-после да се сетят, че демокрацията им даде и много – да бъдат успешни приватизатори, да натрупат милиони, да имат власт, посочи политологът Антон Тодоров, един от лекторите и организатори на конференцията, визирайки лидера на БСП Корнелия  Нинова. Според него в ръководството на БСП днес няма човек, който да не е милионер. Той акцентира, че целта на подобни конференции е да помогне на младите българи да осъзнаят, че комунизмът беше и остава ненаказано престъпление. На форума доклади ще изнесат доц. Даниел Вачков, историк, директор на Института за исторически изследвания при БАН; Борис Михайлов, член на Комисия по досиетата; проф. Тодор Галунов, политолог, ВТУ.; проф. по наказателен процес д-р Веселин Вучков, Академия на МВР и Югозападен университет; проф. Михаил Константинов, математик; доц. Михаил Груев, историк, директор на ДА – Архиви; историкът и журналист Горан Благоев; журналистът Виолета Радева; политолозите Антон Тодоров и Тома Биков; Георги Харизанов, анализатор, Институт за дясна политика; историкът Георги Михайлов; изследователят Борислав Скочев и др. Впечатляват докладите: „1989 г. - краят на една сбъркана стопанска модернизация“, „Съветското влияние върху българското военно разузнаване, 1944-1991 г.“, „Изборните практики в България и ликвидирането на политическия плурализъм,1944-1945 г.“, „Съветизацията в наказателно-процесуалното право, 1944-1952 г.“, „Разправата на БКП с интелектуалния елит на България“, „Политиката на БКП към мюсюлманските общности в страната – опит за контекстуализация и периодизация“, „Залезът на Българската православна църква като общобългарска институция след 09.09.1944 г.“ и др.", "date": "2018.11.10", "title": "Цветанов: Ако бяхме отворили досиетата на ДС преди 29 години, днес България щеше да бъде различна"}
{"url": "https://www.faktor.bg/bg/articles/novini/balgariya/elena-yoncheva-ofshornata-firma-mi-e-podadena-ot-tv7", "text": "„Това са атаки срещу мен, които отдавна продължават от страна на депутати от ГЕРБ. Главна прокуратура е образувало дело по сигнал, а не обвинение, на тримата депутати - това е Делян Добрев от ГЕРБ, за когото внесох сигнал в прокуратурата и ДАНС за създаване на схема в Община Хасково, вторият депутат е Тома Биков, който само преди няколко години казваше, че Борисов, ако не стане депутат, ще влезе в затвора и третият, бивш депутат от ГЕРБ - Антон Тодоров, който написа „Шайка\" и каза, че ГЕРБ са шайка, което означава и организирана престъпна група\".  Това каза говорителят на ПГ на „БСП за България\" Елена Йончева по Би Ти ВИ, съобщиха от пресцентъра на НС на БСП. Според депутатката, че в този сигнал, в това заведено дело, няма нито един факт, който да доказва твърденията. „Аз въобще не знам какво значи пране на пари. Консултирах се с адвокати, защото никога не съм се занимавала с бизнес. Единственото нещо, което съм правила през целия си живот, това е- журналистика и документалистика\", отбеляза Йончева. Тя поясни, че когато през 2012г. -2013 г. е била поканена от ТВ7 да работи като външна продукция по създаване на документални филми и преки включвания от места на събитията, тогава юристи на телевизията са я посъветвали да сключи договор с фирмата, за да може да бъде закупена техника.  „Офшорната фирма ми е подадена от ТВ7. Нямам основание да се съмнявам през тези години, че има нещо нередно, защото телевизията има лиценз\", обясни Йончева. Тя коментира, че през 2012 - 2013 г. КТБ е била банка на годината. „Това означава ли, че всички журналисти, които са работили в ТВ7 и са имали външни продукции, или са получавали заплата в дадената телевизия, са участвали в някакви схеми?\", попита Елена Йончева. „Все още вярвам, че има шанс да получим правосъдие\", изрази надежда Йончева.  По отношение на корупцията, свързано със строителството, тя коментира: \"Опитваме се дадем повече светлина по всички болезнени теми\". Тя припомни, че преди няколко дни е изпратено искане до АПИ да разрешат техническа експертиза на петте основни магистрали. Тя обясни, че във връзка с иска до АПИ е получила множество документи, сред които е документ, касаещ участъка в Своге, където загинаха много хора. Той е свързан с некачественото строене на пътя. Тя коментира, че е имало срещи с Корнелия Нинова, за да бъде разубедена- да не се подава сигнал до АПИ. „Нашият иск не е насочен срещу строителните фирми. Ние се опитваме да ги защитим\", уточни Йончева.", "date": "2018.11.10", "title": "Елена Йончева: Офшорната фирма ми е подадена от ТВ7"}
{"url": "https://www.faktor.bg/bg/articles/vuchich-zasegnat-sam-ot-nepriyatnata-namesa-na-srabskata-pravoslavna-tsarkva-v-politikata", "text": "Президентът на Сърбия Александър Вучич заяви, че се чувства засегнат от „неприятната намеса“ на Сръбската православна църква (СПЦ) в политиката на страната за Косово, съобщава кореспондентът на агенция МЕТА от Белград, пише онлайн изданието на вестник „Нова Македония“. По повод изявлението на Светия Синод на СПЦ, че „на никаква цена не бива да се поставя под въпрос суверенитета и интегритета на Сърбия над Косово“, Вучич заяви пред репортерите от сръбските медии в Хелзинки, че суверенитетът се пази от територията, армията и народа и попита „кое от това има Сърбия в Косово“. „Цялостен суверенитет би означавал Сърбия да въведе армия и полиция в Косово“, обясни Вучич и добави, че това е безотговорна политика, с която не би искал да рискува, защото неговото желание е да защити сръбския народ.", "date": "2018.11.10", "title": "Александър Вучич: Засегнат  съм от неприятната намеса на Сръбската православна църква в политиката"}
{"url": "https://www.faktor.bg/bg/articles/novini/balgariya/arestuvan-e-pochetniyat-balgarski-konsul-v-makedoniya-ortse-kamchev", "text": "Орце Камчев, предложен от българския вицепремиер и лидер на ВМРО Красимир Каракачанов за почетен български консул в Македония, е бил задържан през нощта, в 02.20 ч. македонско време, „под стража за 30 дни”. В момента се намира в следствения арест на затвора „Шутка” в Скопие. Кандидатурата му за „почетен консул” е одобрена от българското Външно министерство. Вярно е, че македонската страна все още не е казала своето мнение, но проблема е що за птици България издига за почетни консули.  Обвинението срещу Орце Камчев е за „организиране на престъпна група с цел измами, пране на пари и злоупотреба със служебното положение\". Спор няма – отлична характеристика за български почетен консул! Отлично проучване на тази личност от българското разузнаване. В такива случаи се казва: по почетния консул ще познаете и държавата.  Барабар с Орце в „Шутка” са отведени и най-близките му сътрудници - Ненад Йосифович, Тодор Мирчевски, Цветан Панделески и Зорица Арсовска. От вчера върви обиск в офисите на Орцевия „Орка холдинг”. Македонските вестници пишат за организирана престъпност и корупция в особено големи размери, за пране на пари в офшорни фирми, изобщо за познати и в България далавери. Сред заподозрените в незаконни действия са и бивши висши държавни служители. Сред тях се откроява фигурата на бившия директор на Управлението за сигурност и разузнаване на Македония – Сашо Миялков, който е и първи братовчед на бившия премиер Никола Груевски. Междувременно Груевски е с влязла в сила ефективна присъда от 2 години затвор, чието излежаване тряваше да започне днес. Към момента той не се е явил доброволно в затвора и ако не стори това до утре, то в понеделник ще бъде силово задържан и въдворен на топло. Към групата на Каракачановия симпатяга за почетен български консул в Македония влизат още неговата майка и сестра, които са в бордовете на различни фирми от „Империята” на Камчев, счетоводители, директори, брокери и др. Работа на македонската държава е да си гледа своите вътрешни работи. И с този текст само искам да обърна внимание, че за пореден път  Още не е отшумял скандалът с подкрепения от него шеф на Агенцията за българите в чужбина. И няма изгледи скоро да отшуми. Достойни хора, които да представляват България в Македония има. Такъв достоен човек бе покойният Панде Евтимов, който посмъртно бе удостоен с най-високият български орден „Стара планина”. Но не той бе предложен за почетен консул. А се избира „най-богатият човек”, както пишат за Орце в Македония. На какво мирише тогава това предложение? Преценено е очевидно, че „почетността” е свързана с богатство, с пари. А не би трябвало да е така. За „почетността” на Орце говори факта, че с лекота той сменя своята политическа принадлежност. В началото е зам. председател на младежката организация на социалистите – СДСМ. В същия период неговият баща е от противниковата страна – високопоставен е във ВМРО-ДПМНЕ. С други думи, фамилията залага и на двете основни капии в политиката – лява и дясна. За да е винаги на далавера. Как ще завърши историята със задържането на Орце Камчев със сигурност ще научим след някой и друг ден или месец. Засега се очертава страна членка на ЕС да има за свой почетен консул килийник в македонския затвор „Шутка”.", "date": "2018.11.10", "title": "Арестуван е почетният български консул в Македония Орце Камчев"}
{"url": "https://www.faktor.bg/bg/articles/tramp-prizivat-na-makron-za-evropeyska-armiya-e-mnogo-obiden", "text": "Американският президент Доналд Тръмп в петък нарече призива на Еманюел Макрон за европейска армия, която да се защитава срещу заплахи от страна на различни сили , включително САЩ, като \"много обидни\", давайки войнствен тон на посещението си в Париж, посветено на Първата световна война, предава AFP. Веднага след като Тръмп кацна в Париж за честванията, отбелязващи края на Първата световна война, той написа в социалната мрежа „Туитър“ по повод призива на френския президент. \"Президентът на Франция Макрон току-що предложи Европа да изгради своя собствена военна сила, за да се предпази от САЩ, Китай и Русия\", коментира американският президент, цитирайки изказването на Макрон три дни по-рано. \"Много обидно, но може би Европа трябва първо да плати справедлив дял в НАТО, който САЩ субсидира много!\", добави той.", "date": "2018.11.10", "title": "Тръмп: Призивът на Макрон за европейска армия е много обиден"}
{"url": "https://www.faktor.bg/bg/articles/koalitsionniyat-partnyor-na-tereza-mey-nyama-da-podkrepi-sporazumenieto-za-brekzit", "text": "Коалиционният партньор на Тереза Мей – Демократичната юнионистка партия (ДЮП) от Северна Ирландия заяви, че няма да подкрепи споразумението с ЕС за Брекзит, пише Daily Express. Лидерът на партията, Арлин Фостър е заявила, че \"нито един юнионист\", не би могъл да подкрепи очевидното застъпничество на министър-председателя за споразумение за оттегляне, което включва предпазен механизъм за Северна Ирландия, за да се избегне твърда граница на остров Ирландия. Тереза Мей разчита на подкрепата на 10-те депутати от партията , за да спечели решаващо мнозинство в парламента, гласове, които в крайна сметка биха могли да определят дали кабинетът ще получи одобрение на споразумението в парламента. Арлин Фостър обвини Мей, че е \"обвързана с идеята за граница по Ирландско море\", въпреки уверенията на \"Даунинг стрийт\", в което се твърди друго. В писмо до Демократичната юнионистка партия министър-председателят настоява, че този предпазен механизъм никога няма да се влезе в сила и заявява, че иска механизъм, който да създаде временна \"обща митническа територия\" в рамките на Европейския съюз за цялото Обединено кралство. Но Фостър предупреди, че ДЮП е твърдо против споразумението за напускане, което може да остави Северна Ирландия да работи по различни правила спрямо останалата част от Обединеното кралство.", "date": "2018.11.10", "title": "Коалиционният партньор на Тереза Мей няма да подкрепи споразумението за Брекзит с ЕС"}
{"url": "https://www.faktor.bg/bg/articles/novini/balgariya/shte-preobladava-predimno-slanchevo-vreme", "text": "Днес ще преобладава предимно слънчево време. В източните райони - с разкъсана облачност. Вятърът ще е слаб, от изток-североизток. Минималните температури ще са от 1 до 6 градуса, а максималните - между 13 и 18 градуса. По Черноморието ще има разкъсана облачност. Преди обяд на отделни места са възможни ръмежи. Ще духа слаб до умерен вятър от изток-североизток. Максимални температури на въздуха: 15-17 градуса. Температурата на морската вода е около 16 градуса. Вълнението на морето ще е 1-2 бала. В планините ще е предимно слънчево, с повече облаци над масивите в Източна България. Ще духа слаб до умерен югоизточен вятър. Максималната температура на височина 1200 метра ще е около 14 градуса, на 2000 метра - около 6 градуса.", "date": "2018.11.10", "title": "Ще преобладава предимно слънчево време."}
