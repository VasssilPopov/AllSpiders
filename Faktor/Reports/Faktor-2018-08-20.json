{"url": "https://www.faktor.bg/bg/articles/novini/svyat/mazh-otkri-strelba-v-london-tarsyat-go-s-helikopter", "text": "Неизвестен откри стрелба в западната част на Лондон в района Майда Вейл. Това съобщава изданието Express. Според предварителната информация престъпникът е успял да избяга от полицията и да се скрие в училищна сграда. Полицаи търсят въоръжения мъж с хеликоптер.", "date": "2018.08.20", "title": "Мъж откри стрелба в Лондон, търсят го с хеликоптер"}
{"url": "https://www.faktor.bg/bg/articles/novini/svyat/turtsiya-podade-zhalba-pred-sto-sreshtu-amerikanskite-mita", "text": "Турция подаде оплакване пред Световната търговска организация (СТО) срещу митата, наложени от САЩ върху вноса на метали, предаде ДПА. Жалбата поставя началото на процедура, която започва с преговори и може да доведе до осъдително решение от организацията, базирана в Женева. Президентът на САЩ Доналд Тръмп обяви по-рано този месец, че удвоява митата за внос на стомана и алуминий от Турция до съответно 50% и 20% на фона на засилващото се напрежение между Вашингтон и Анкара. В писмото си до СТО Турция обвинява Вашингтон в нарушаване на правилата на свободната търговия при обявяването през юни на първоначалните вносни мита от 25% за стоманата и 10% за алуминия за повечето страни, с няколко изключения като Аржентина и Австралия.", "date": "2018.08.20", "title": "Турция подаде жалба пред СТО срещу американските мита"}
{"url": "https://www.faktor.bg/bg/articles/novini/balgariya/atlantitsi-pishat-na-ruskiya-poslanik-makarov-svoboda-za-oleg-sentsov", "text": "Атлантическия съвет на България изпрати протестно писмо до посланика на Руската федерация у нас Анатолий Макаров. Повод за реакцията им е безсрочната гладна стачка, която е обявил украинския режисьор Олег Сенцов, който се намира в руски затвор.Атлантиците призовават за незабавното освобождаване на Сенцов, но и категорично се обявяват против гастролите на наша територия на неканени пара военни формирования като „Нощни вълци”, както и предупреждават Макаров да престане с повод и без повод да ни напомня колко благодарни трябва да сме на Русия. Ето и пълния текст на протестното писмо:", "date": "2018.08.20", "title": "Атлантици пишат на руския посланик Макаров: Свобода за Олег Сенцов!"}
{"url": "https://www.faktor.bg/bg/articles/novini/svyat/biznesat-e-protiv-da-naema-opredelen-ot-darzhavata-broy-hora-s-uvrezhdaniya", "text": "Нов скандал със Закона за хората с увреждания, който се пише в момента – бизнесът скочи срещу властта, която се опитва да го задължи да наема определен брой хора с трайни увреждания. Законът предвижда ако квотата не се запълни, работодателят да се наказва с ежемесечна такса към държавата. Квотата за хора с трайни увреждания се определя спрямо мащабите на отделните фирми. Ако те са с над 100 души, 4% от тях трябва да са с трайни увреждания. Ако работодателят не изпълни квотата на властта ще дължи ежемесечна такса на държавата за всяко незаето място. Таксата ще бъде в размер 30% от минималната работна заплата и ще отива в специален фонд, който ще се управлява само от представители на държавата. „Това е въвеждане буквално на квазиданък и прехвърляне на държавни отговорности към частния сектор. Някой като че ли иска да свали едно бреме от гърба си и да го прехвърли на друг”, смята Добри Митрев от Българската стопанска камара. От социалното министерство заявиха, че квотната система е успешна в много европейски държави. У нас целта е да се увеличи и гарантира заетостта на хората с трайни увреждания в обичайна работна среда. Ако станат факт, квотите ще важат за частния и за държавния сектор.", "date": "2018.08.20", "title": "Бизнесът е против да наема определен от държавата брой хора с увреждания"}
{"url": "https://www.faktor.bg/bg/articles/novini/balgariya/avstriya-korabi-s-migranti-ne-tryabva-da-se-dopuskat-v-evropa", "text": "Австрийският канцлер Себастиян Курц апелира да не се допускат корабите, превозващи мигранти от Африка, да стигат до Европа, събщават македонски медии. И докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от ЕС. След телефонен разговор с премиера на Малта Джоузеф Мускат, Курц обяви, че има съгласие да се неправи невъзможно за корабите, превозващи мигранти, да стигат до Европа. \"Тези кораби трябва да се спират на външната граница на ЕС и мигрантите да бъдат връщани в страната, от която произхождат или в сигурна трета страна на африканския континент“, отсече той. По думите на австрийския канцлер, той и неговия малтийски колега споделят същото мнение, че всеки кораб може да влиза в ЕС. Другите страни-членки, според него, не трябва да позволяват на плавателни съдове от Африка да акостират в европейски пристанища.", "date": "2018.08.20", "title": "Австрия: Кораби с мигранти не трябва да се допускат в Европа"}
{"url": "https://www.faktor.bg/bg/articles/novini/svyat/tsru-albaniya-e-banditskiyat-tsentar-na-balkanite", "text": "Централното разузнавателно управление на САЩ в последния си доклад за Балканите описва региона като \"експлозив, готов да се взриви\", предаде агенция МИА, позовавайки се на албанския в. \"Коха йон\". Според ЦРУ Албания все още има проблеми с прането на пари и каналите за контрабанда на наркотици и оръжие и трафик на мигранти. Американското управление смята тази страна за ключова в производството на канабис и транзита на наркотици. В своя доклад ЦРУ предупреждава за повишен риск от тероризъм в Черна гора, като посочва, че японската секта \"Аум Шинрикьо\" засилва мрежата си в Черна гора, макар че много от членовете й бяха прогонени от страната преди две години. Сърбия не е решила граничните си проблеми с Косово, Хърватия и Босна и Херцеговина, се казва в доклада. ЦРУ посочва още, че пътят за транспорт на хероин от Азия в Европа минава през Сърбия и че нейната икономика не е защитена от пране на пари. В Босна и Херцеговина се води борба с прането на пари и корупцията, но съдебната система е много слаба, пише в доклада на ЦРУ. Хърватия е транзитна страна за трафика на кокаин от Южна Америка към Западна Европа, посочва ЦРУ.", "date": "2018.08.20", "title": "ЦРУ: Албания е бандитският център на Балканите"}
{"url": "https://www.faktor.bg/bg/articles/novini/balgariya/cherven-entusiazam-bsp-goni-hamali-i-travestiti-ot-stolichen-bulevard", "text": "Общинският съветник от БСП Николай Николов стартира подписка с настояване за отстраняването на хамалите и травеститите от бул. „Христо Ботев“ в София, съобщи пресцентърът на столичната организация на БСП. Подписката започва утре – 21 август, на площад „Македония“, на тротоара пред входа на АПИ. Тя настоява за прекратяване на незаконните товаро-разтоварни дейности и отстраняване на лицата, предлагащи хамалски услуги на бул. „Христо Ботев“ и отстраняване на проституиращите по булеварда и площад „Македония“. В подписката се иска денонощно полицейско присъствие на бул. „Христо Ботев“ и близките вътрешноквартални улици в района между площад „Македония“ и бул. \"Александър Стамболийски\".", "date": "2018.08.20", "title": "Червен ентусиазъм: БСП гони хамали и травестити от столичен булевард"}
{"url": "https://www.faktor.bg/bg/articles/novini/svyat/2/3-ot-rusnatsite-vyarvat-che-ima-zagovor-sreshtu-rusiya", "text": "Две трети от руснаците (66%) вярват, че \"съществува група лица, която се стреми да пренапише руската история, за да навреди на Русия и да намали нейното величие\".  63% вярват в съществуването на организация, която се стреми да разруши духовните ценности на руснаците с помощта на пропаганда да нетрадиционни сексуални отношения, съобщава правителствената социологическа агенция ВЦИОМ, която публикува изследването на   си.  \"Това, че съществува \"група лиц\", които се стремят да ревизират традиционните ценности и да пренапише история е достатъчно очевидно. При това от страна на Запада\", коментира данните ръководителят на Центъра за социално-икономически изследвания към президента  Владимир Путин Олег Чернозуб. Припомняме, че на 11 юли ВЦИОМ оповести данни, според които две трети от руснаците вярват в хсъществуването на \"световно правителство\", съставено от олигарси и банкери.", "date": "2018.08.20", "title": "2/3 от руснаците вярват, че има заговор срещу Русия"}
{"url": "https://www.faktor.bg/bg/articles/novini/balgariya/lesnichei-smyatat-che-pozharat-kray-karlovo-e-umishlen-palezh", "text": "Лесничеи, които участваха в гасенето на пожара край Карлово, смятат, че най-вероятната причина за огъня е умишлен палеж. Пожарът е засегнал над сто декара смесени гори на територията на Стара планина. Над сто огнеборци, горски инспектори и военнослужещи се включиха в потушаването на пламъците. Две са огнищата, където вече трети ден огънят тлее. От миналата нощ осем служители на горското се сменят на 12 часа, за да не допуснат следващото разгаряне. Пожарът е на около 400 метра от вилната зона на Карлово. В момента опасност от разгаряне няма. За последните 24 часа има шест възобновени, но овладени участъка на пожара. Лесничеите ще останат на място още няколко дни.", "date": "2018.08.20", "title": "Лесничеи смятат, че пожарът край Карлово е умишлен палеж"}
{"url": "https://www.faktor.bg/bg/articles/novini/svyat/zapochna-godishnoto-myusyulmansko-poklonenie-hadzh", "text": "В Саудитска Арабия започна годишното мюсюлманско поклонение – Хадж. 2 милиона поклонници се стекоха край свещения град Мека за един от петте стълба на исляма. Мюсюлманите са длъжни да направят това поклонение поне веднъж в живота си, ако разполагат с необходимите възможности и са физически способни да издържат. За сигурността на поклонниците се грижат десетки хиляди служители на саудитските служби.", "date": "2018.08.20", "title": "Започна годишното мюсюлманско поклонение Хадж"}
{"url": "https://www.faktor.bg/bg/articles/petak-13/arhivite-na-ds-meropriyatie-rodopi-e-kodovoto-ime-na-ekspeditsiyata-kam-grobnitsa-na-bastet-vtora-chast", "text": "Гробницата на връх Голямо Градище в Странджа, обявена за последен дом на египетската богиня-котка Бастет,  днес пустее, пещерите са пълни с вода, хора много рядко се появяват, видя репортер на Faktor.bg.  Местните твърдят, че тук  Казват, че гробницата е бетонирана още по Татово време. И наистина…  Почти всички от групата ни ги заболява глава, когато приближаваме.  В близката местност Мишкова нива, където е работил проф. Александър Фол, стоят внушителните останки от тракийско соларно светилище. Там също хора не се мяркат често, но намираме тайнствени оброчни дарове в цепнатините, пъхнати незнайно от кого - старинни часовници, огърлици. Сякаш мистичната планина живее някакъв собствен таен живот, от който твърде малко се открива на нас. Това усещане витае дори в документите от ДС, които  Faktor.bg вади за първи път на бял свят.  Те поставят в различна светлина фактите по тази най-мистериозната експедиция, която търси гробницата на египетската богиня Бастет не другаде, а в Странджа планина. Ала сякаш прикриват нещо. В листовете с гриф „Строго секретно“ се говори само за „антично съкровище, предмети с историческа и художествена стойност, които хората от експедицията искали да извадят единствено за лично облагодетелстване. Една доста съмнителна теза на автора на справката. Но този тип съждения явно са  Разказахме  в първата част за писмото на следствения Кръстьо Мутафчиев, дотогава шеф на служба \"Културно наследство\",  до Тодор Живков от архива на ДС, за това как в началото на  1981 г  иманяр от Станке Димитровско занася древна карта от ярешка кожа при Ванга с молба пророчицата да разкрие тайната, която тя крие. А също и как тази карта стига по-точно до самата Людмила Живкова, председател на Комитета за култура, която често посещава пророчицата. Тя изпраща експедиция начело с помощника си Кръстьо Мутафчиев в Странджа, местността Градище, която е на метри от границата с Турция,  част от драконовски охраняван секретен военен обект в граничната зона.  На този фон звучи направо невероятно, че Людмила Живкова е настоявала тази експедиция да се запази в тайна от Държавна сигурност, от министъра на  вътрешните работи Димитър Стоянов, даже от близкия до нея проф. Александър  Фол, който работи по тракийското светилище на Мишкова нива. То не е далеч от гробницата, обявена за мавзолей на богинята-котка и няма как той да не срещне „колегите“.  Пазенето на тайната е нещо абсолютно невъзможно, защото в самата експедиция има сътрудници на службата, а самата Людмила Живкова е следена отблизо, дори подслушвана, както са признавали бивши шефове в ДС. А Фол нееднократно се среща с участници в експедицията и настоява да му предадат намереното, пак според донесенията на ДС. За Людмила Живкова по онова време  все пак е любима дъщеря на Първия, председател на Комитета за култура, вдъхновител, двигател и идеолог на честванията „1300 години България“, които разгневяват страшно Москва, но и  това е тема за друг разказ.  Идеите й са идеи, които за всеки друг българин могат да бъдат само мечти и фантазии, водещи най-много до затвора, а сякаш стават реалност за дъщерята на Първия човек в партията-държава. Поне така изглежда. Идеите й, впрочем, отвеждат именно до затвора хората, които е пращала в Странджа, след смъртта й през юли 1981 г, която също е доста мистериозна. Но от лапите на ДС дори нейните начинания няма как да се измъкнат. Част от детайлите действително остават неясни за службата дори по време на следствието, но те едва ли са я интересували толкова.  Важното е да се „натопят“  Мнозина от участниците в тези събития изразяват увереност, че съветското КГБ е следяло отблизо развитието на случая, дори го е направлявало. Инициативите по  честванията „1300 години България“ са под прякото им наблюдение. Как иначе, ДС се гордееше, че е клон на КГБ в онези времена. Документи за съветска връзка обаче засега няма. А десарите яростно отричат такава и до днес. Следователят от ДС Владимир В. Йовчев пише на  17 .11. 1981 г. Рапорт до министъра на вътрешните работи чрез началника на Главно следствено управление-МВР, а сякаш разказва приказка за Али Баба, но по суховатия начин на службата. Там се казва: „Привлеченият в качеството на обвиняем по следствено дело № 104/ 1981 година по описа на ДС , Кръстьо Николов Мутафчиев I -ви секретар при МвнР към служба „Културно наследство“  извън въпросите по обвинението сподели следното: В началото на 1981 г. били открити карти за съществуващи съкровища с голямо историческо значение. След предварителни проучвания с участието на МУТАФЧИЕВ било уточнено, че едно от съкровищата е заровено в Стара планина, местността „Юмрук чал“, и представлява част от писмената история, две корони, трон и хазна на българската държава. Второто съкровище отпреди 2000 години било заровено в граничната местност „Градище“ в близост до гр. Малко Търново. По този въпрос  МУТАФЧИЕВ информирал др. Л. Живкова и получил указания да започнат разкопките.  Били разкрити част от галерии, в които е намерен полускъпоценен камък-гранат.  След смъртта на др. Живкова работата била временно спряна и въпросът се поставил на вниманието на др. СТАМЕН СТАМЕНОВ, но след неговата внезапна смърт разкопките били спрени. Проникване в галериите не било осъществено. Според МУТАФЧИЕВ при дешифриране на картите би следвало да се намират: гробница на владетел и принцеса или оракулка, други съкровища, оръжия, рисунки по галерията и неизвестна писменост, поставена в камък с размер 4 на 3 метра.“   В документите на ДС, с които разполагаме, много малко се говори за ролята на Людмила Живкова. Горните редове почти изчерпват писаното. Другаде  мимоходом се споменава, че според обвиняемите експедицията е там по нейно поръчение, дори настояват да се отвори касата й, за да докажат думите си.  Е, вероятно са я отворили, но никой не знае къде са документите от там. Същото се отнася и за решенията по делото, колкото и странно да звучи това. Нищо чудно да са в Москва. В документите на ДС, с които разполагаме, не се споменава и ролята на Ванга. А тя е съществена, ако вярваме на близките до нея хора. Доказва го и това, че картата попада първо при племенницата й, като и тя е включена в експедицията.  Решаващи за сформирането на експедиция са думите на Ванга, която казва, че там наистина се крие  Изпадала в транс, след като пипа с трепереща си ръка картата, тя „вижда“ мъже, дошли от Египет в много древни времена и ги описва -високи и стройни, с дълги черни коси и  дори с маски на лицата.  \"Картата сочи място, на което има гроб на жена, тя държи жезъл от непознат метал\", нарежда ясновидката. До него се стигало по път, който минава покрай древен храм и светилище. Именно по това време Александър Фол работи по тракийското соларно светилище, открито в местността Мишкова нива, откъдето се минава за там.  Пророчицата говори и за неизвестна писменост, чиито знаци са изписани във вътрешността на каменен ковчег. Това е историята на света за 2000 години назад, че и за още толкова напред, става ясно от думите й.  „Този саркофаг е скрит в нашите земи от хора, които са  от Египет. Вървели са с камили. Имало е роби, воини и големи началници“, разказва в транс петричката Касандра. Пророчицата видяла дълбоко в мрака на далечното минало как „една нощ при пълна тъмнина и  мълчание ковчегът е спуснат и затрупан с огромни количества пръст, а хората, които са участвали в работата, след като я свършили, са  избити до крак.  Покрита  е с тонове пръст, за да дочака времето, когато ще бъде разкрита“, ако се вярва на Ванга.  А Людмила и вярва почти за всичко.  Ясновидката бурно настоява, че мястото е свещено, от него извира много  мощна и опасна енергия и то засега не трябва да се пипа. Като никога Людмила не се съобразява с предупреждението  на пророчицата. Тя иска да се докосне до чудото, да направи великото откритие, което ще увенчае усилията и за честването на 1300 години България.  Експедицията се провежда през април-май 1981 г. Да видим какво се казва в донесението на ДС за случая, наречен там мероприятие „Родопи“. От него става ясно, че  от началото на 1981 г. службата следи под лупа подготовката на експедицията:    В справката и думичка няма да срещнете за някаква богиня, нито за това, че експедицията е изпратена от Людмила Живкова. Името и там е споменато само веднъж. Докладвано е странното твърдение, че „Кръстьо Мутафчиев се изказва много непочтително за Людмила Живкова и Александър Фол“.  И толкова. А дали това не е, за да утежнят вината му? Видимо много нещо е останало скрито или поне не е написано на хартия. Ето началото на документа, без редакторска намеса (виж оригинала в галерия, б.р.): СТРОГО СЕКРЕТНО! СПРАВКА Относно: По съществени моменти от мероприятие „Родопи“ за времето от 18.02. до 23.03.1981 г. В основни линии разговорите се водят във връзка с издирването на антично съкровище в района на Малко Търново за предмети   с исторически и художествени стойности, за икони, архив от военната и гражданска история на България. В края на 1981 г. при Красимира Стоянова като специалист османист /впоследствие се оказва, че текстът е на старогръцки и староарабски/ дошъл един човек от с. Бистрица, Ст. Димитровско и е предал много стар документ за превод . От текста и скицата към него се разбира, че става въпрос за местонахождение на много старо съкровище с уникална стойност.  След като установила ценността на документа и го преснима Красимира Стоянова/известна/ успява да заинтригува отдел „Културно наследство“, респективно Кръстьо Мутафчиев, който от своя страна в условията на строга конспиративност“ привлича и своите сътрудници Юли Фърков /известен/, иманяра Цеко Етрополски /известен/ и специалиста по гръцки Христо /неустановен/. Освен разказите третиращи разчитането на текста и идентифициране на указаната местност, в която е укрито съкровището, горепосочените лица се вълнуват от проблема конкуренция, която се явява от групата на Александър Фол, местните иманяри и проблемите , свързани с района на граничната зона. Във всички личи подчертано желание откривайки съкровището  Интересно. В тези заключения на автора на доклад личи подчертано желание да изкара, че хората от експедицията са  групичка иманяри, които искат „да се облагодетелстват лично“.А не част от експедиция, подготвяна от председателя на Комитета по култура. За това и дума не става.  Или просто такива са спуснатите от много високо указания.", "date": "2018.08.20", "title": "Архивите на ДС: Мероприятие „Родопи“  е кодовото име на експедицията към „Гробница на Бастет“ (Втора част)"}
{"url": "https://www.faktor.bg/bg/articles/bivsh-zam-ministar-na-turizma-prodalzhava-da-tvardi-che-e-splashvan-zaradi-negov-komentar", "text": "Големият проблем в момента е как се управлява българският туризъм и къде изчезват милиарди. Това заяви бившият ресорен зам.-министър Бранимир Ботев в ефира на бТВ. Преди дни той обяви, че маскирани са опитали да нахлуят в къщата му край Варна заради негов коментар в тв интервю, че „начинът, по който се управлява туризмът от Ангелкова и хората около нея, предоставя индустрията в ръцете на мутрите”. Полицията обаче работи по опит за грабеж като основна версия за нахлуването. „Няма крадци, които, докато хората вечерят, да си слагат маски на осветена улица пред камери, да прескачат висока ограда и да минават през осветено място”, категоричен беше Ботев. Той изрази надежда, че полицията вече е установила от записите на охранителните камери на другите къщи в района с каква кола са избягали маскираните. На въпрос защо да има основания да бъде сплашван, Ботев коментира, че има „драстично разминаване” между данните за прихода от туризма в икономиката – ресорното министерство казва едно, а международната организация WTTC – друго. „Говори се за близо 9 млн. туристи, а в същото време туристите, които реално са осъществили нощувки в България, са от порядъка на 3,5 млн. Останалите са или транзитно преминаващи, или посетители – това не са туристи. Или някъде другаде изчезват тези цифри – ако ние наистина имаме 9 млн. туристи, има 17 млн. нощувки, които отчита НСИ, които грижливо се пропускат и не се казват. Някой ще повярва ли, че идват туристите в България, стоят два дни и си тръгват?”, запита Ботев. Той и днес не каза от кого е бил „посъветван” да не прави толкова остри коментари. Николина Ангелкова обаче обяви, че ще го съди за клевета. „С огромно желание чакам да се видим в съдебна зала”, обяви Ботев. По думите му така ще се стигне до отговорите на много въпроси, които тя в момента отбягва – като решението готовата за пуск система ЕСТИ да не се внедри у нас, което е прецедент за Европа. Двамата бяха част от един екип преди Ботев да бъде освободен от премиера: „Ние принципни различия с министър Ангелкова имаме от самото начало, аз даже съм декларирал своето желание да напусна след нейното назначение, но премиерът беше преценил да ме остави.” Бившият зам.-министър заяви и че протестите на бранша срещу него може да са били организирани именно от Ангелкова.", "date": "2018.08.20", "title": "Бивш заместник на Николина Ангелкова продължава да твърди, че е сплашван заради негов коментар"}
{"url": "https://www.faktor.bg/bg/articles/distantsiya-samoubiystvo-dalgo-pazeni-semeyni-tayni-i-sabitiya-sled-potushavaneto-na-prazhkata-prolet", "text": "*** Филмът на българската художничка Албена Михайлова се движи между минало и настояще, сред ключови места в Пловдив, Прага и Базел, за да разкрие причините, довели до смъртта на 17-годишния й брат. Албена живее в Швейцария, пристига в родния си град Пловдив, за да прекара Коледа с 89-годишната си майка. Докато вечерят, двете се скарват, защото са изминали 43 години от самоубийството на младежа като акт на личен и политически протест. Майка му не желае да говори за това. Албена проследява историята на семейството си чрез разговори с майка си, със съученици на брат си, чрез снимки, архивен материал от 60-те години и собствените си картини и рисунки, които е създавала по онова време в опит да намали болката си. Постепенно майка и дъщеря отварят душите си, за да говорят за семейната трагедия.  \"Когато започнах да правя филма - разказва Албена Михайлова пред dir.bg, - си поставих задачата да събера документи, факти. Осем години обикалях държави, архиви… По какви ли не начини се опитах да получа достъп до досиетата, дори на баща ми, за да открия нещо истинно, защото това, което излизаше по време на социализма в печатните медии в никакъв случай не отразяваше едно събитие, един факт и много често се манипулираше съвсем съзнателно. И след като толкова време търсих със специалисти, в архиви, дори в този на Държавна сигурност, не намерих дори един лист, на който да беше отразено това, което се бе случило на брат ми. Все едно, че този случай не го е имало, все едно брат ми не е съществувал. В училището, в което учеше тогава, нямаше данни да е имало такъв ученик. Майка ми дори не си спомняше, че е бил изключен. Но тя всъщност не искаше да си спомни, след като толкова години бе спазвала желязно мълчание зад желязната завеса. Така бях принудена да променя цялата концепция на филма и да работя с единствената архивна информация, която ми оставаше за дадено събитие в миналото – личният спомен. Разбира се, трябва да се съберат различни гледни точки, за да се изгради триизмерен образ на спомена и затова използвах няколко слоя информация. Най-напред моите детски спомени, на които разчитам. После спомените на майка ми, които обаче отначало не бяха достатъчно достоверен източник. Много бавен беше процесът на отключването им, защото е засегнато поколение, живяло в страх. Баща ми по онова време беше на отговорна позиция и системата в никакъв случай не трябваше да се критикува. Забележителното е, че двадесет години по-късно майка ми продължаваше да мисли по този начин. Затова използвах дидактически подход, заснемайки ежедневието там, където сме живели – не само в Прага, но и тук, и й го пусках постепенно. Така тя започна да възстановява спомените си и да вярва по-скоро на очите си, отколкото на онзи филтър, който така твърдо си беше набила в съзнанието и започна да говори, да разказва. Това беше вторият слой информация, но при него кривата се промени много. И третият слой, това е визуалното наследство. От една страна, снимките, които всяко семейство има събрани в албуми и в които обикновено се вижда щастливо семейство, което ходи на разходки, на екскурзии, на манифестации. Това са много типични снимки, за които лесно можеш да кажеш от кое време са, от кой строй. Те говорят сами за себе си. И втората част на визуалното наследство, което открих и което изигра много голяма роля, може би най-голямата, са моите лични рисунки от тогава. Бях напълно забравила, че такива рисунки съществуват, а те бяха горе на тавана, в найлонови чували, в папки, наядени от мишки, с вода, текла от счупените греди. Бях ги захвърлила и забравила в онези бурни години, когато бяхме дивите РЪБ-ове, а после заминах. И сега, когато започнах да ги разглеждам, всъщност видях живота ни оттогава. Те ми разказаха историята на събитието, от А до Я. От една страна, в тях се вижда как другият страда, но и моето страдание е вътре, затова са много силни рисунки. И от тези елементи изградих всъщност структурата на филма, който е документален и автобиографичен, въпреки че на моменти се движи по ръба на игралното и за миг можеш да си помислиш, че това е една конструирана история.\"", "date": "2018.08.20", "title": "\"Дистанция\": Една история за самоубийство и дълго пазени тайни след потушаването на Пражката пролет"}
{"url": "https://www.faktor.bg/bg/articles/obvineniyat-v-pedofiliya-kevin-speysi-smazan-edva-60-dushi-gledaha-noviya-mu-film-v-10-kina-v-sasht", "text": "Филмът „Клуб на милиардерите“ с Кевин Спейси катастрофира на старта си, събирайки 287 долара при премиерата си в 10 кина в САЩ, съобщи „Холивуд рипортър“.    При средна цена от пет долара за билет, горе-долу премиерата е била посетена от шейсетина души. Според списанието, филмът не се е появил по екраните в Лос Анджелис и Ню Йорк.   През април прокуратурата в Лос Анджелис започна разследване по обвиненията срещу актьора по обвинения за сексуално посегателство.   Скандалът около Спейси се разгоря, след като в края на октомври м.г. американският актьор Кевин Реп го обвини в сексуални посегателства, случили се преди 30 години. Тогава Реп е бил непълнолетен.   Спейси каза, че не си спомня за такъв инцидент, но в същото време призна, че е хомосексуалист.", "date": "2018.08.20", "title": "Обвиненият в педофилия Кевин Спейси смазан: Едва 60 души гледаха новия му филм в 10 кина в САЩ"}
{"url": "https://www.faktor.bg/bg/articles/ikonomika/biznes/zaradi-zaplahata-ot-amerikanski-sanktsii-frenskiyat-kontsern-total-se-izteglya-ot-iran", "text": "Френският петролно-газов гигант \"Тотал\" официално прекратява дейността си в Иран, след като САЩ заплашиха, че ще наложат санкции на компаниите, които правят бизнес в страната, съобщава БТА, цитирайки иранския министър на петрола Биджан Намдар Зангане.\"Тотал\" официално излезе от проекта за развитие на фаза 11 от газовото находище Южен Парс, каза Зангане, цитиран от Франс прес. Той припомни, че компанията още преди два месеца е обявила това си намерение. Процесът на замяната (на Тотал) с друга компания тече, допълни Зангане, цитиран от Ройтерс. \"Тотал\" е водещ участник в консорциума за разработване на най-голямото в света газово находище с дял от 50,1 процента. Още 30 процента са собственост на CNPC, а 19, 9 процента - на иранската Petropars. Запасите на находището се оценяват на 13, 8 трилиона кубични метра. От края на миналия век Иран осъществява поетапно разработване на \"Южен парс\", като е разделен на 28 фази. Вашингтон наложи отново сурови санкции срещу Техеран, след като се оттегли от ядреното споразумение от 2015 година между световните сили и Иран. Президентът на САЩ Доналд Тръмп заплаши да накаже чуждестранни предприятия, които продължат да работят в Ислямската република. Иранските власти определят санкциите като едностранно решение на САЩ.", "date": "2018.08.20", "title": "Заради заплахата от американски санкции: Френският концерн \"Тотал\" се изтегля от Иран"}
{"url": "https://www.faktor.bg/bg/articles/ekshan-v-bolnitsata-v-petrich-narkoman-vilnya-sestra-ot-speshnoto-otselya-po-chudo", "text": "Дрогиран и агресивен мъж потроши кабинет в спешното отделение в Перник. Това се случи по време на нощно дежурство. Сестрите, които са били на смяна, са се спасили по чудо. Те не успели да събудят охраната на болницата, нито да натиснат паник бутона. В този момент не е имало други пациенти. \"За първи път в кабинета нахлува толкова агресивен пациент, нещата излязоха извън контрол\", заяви Мая Алексова, потърпевша сестра, съобщава Канал3. Тя каза, че единствената причина да е жива, е, че в този момент е била на пейката пред болницата, а не вътре в кабинета. \"Точно в 03:00 през нощта видях, че идва доста агресивен пациент. Походката показваше, че нещо не е наред. Мина покрай нас. Тръгнахме със санитарката след него и го попитах къде отива. Той не отговори. Отвори вратата на хирургичния кабинет и я тресна пред нас. Леко отворихме вратата и видях, че е повдигнал масата и един стол. Тогава разбрах, че нещата не са наред\", потърпевшата сестра. След това бутнал стелажа с всички лекарства. По-късно 37-годишният мъж е признал, че е бил дрогиран. Той е бил пациент на отделението в нощта преди нападението.", "date": "2018.08.20", "title": "Екшън в пернишката болница: Наркоман вилня, сестра от спешното оцеля по чудо"}
{"url": "https://www.faktor.bg/bg/articles/mezhdu-30-000-i-50-000-otmaknali-apashite-ot-vzriveniya-bankomat-v-kazanlak", "text": "Четирима маскирани мъже са  взривили банкомата тази нощ в Казанлък. Предполага се, че откраднатата сума е между 30 и 50 хиляди лева, информира БНТ. Припомняме ви, че обирът бе извършен малко преди 3 часа. Тогава гръм събужда живущите в блок 31 в квартал \"Васил Левски\". Крадците са избягали пеш, въпреки че според криминалисти наблизо ги е чакал автомобил. Охранителните камери около мястото не са успели да запишат извършителите. Предполага се, че открадната сума от банкомата е между 30 и 50 хиляди лева.Той е бил зареден в сряда миналата седмица със 70 хиляди лева. От взрива са нанесени материални щети на магазина, където се е намирала машината и са изпотрошени стъклата му. Извършителите се издирват.", "date": "2018.08.20", "title": "Между 30  и 50 бона отмъкнали апашите от взривения банкомат в Казанлък"}
{"url": "https://www.faktor.bg/bg/articles/troyna-ekspertiza-za-pochinalata-v-sliven-rodilka", "text": "Тройна съдебномедицинска експертиза е назначена по случая на починала родилка в Сливенската областна болница. Представители на следствието са изискали цялата документация от раждането и последвалото лечение на Ренета Томова, съобщи пред БТА директорът на МБАЛ \"Д-р Иван Селимински\" д-р Васислав Петров. Съдебни лекари от Стара Загора ще извършат аутопсията, уточнява се дали тя ще бъде направена на място, или тялото на починалата ще бъде транспортирано в Стара Загора. В сливенската болница е назначена вътрешна проверка по случая. Становище на лекарската комисия ще има едва след като станат известни резултатите от аутопсията, поясни д-р Петров. По думите му, ако бъдат установени пропуски от страна на медицинския екип, извършил раждането, ще бъдат предприети съответните мерки, не само от страна на лечебното заведение, но и от други компетентни институции.  Д-р Петров поясни, че засега е ясно, че раждането е започнало нормално, но после са настъпили усложнения, заради които приложили инструментални методи за извличане на бебето. След раждането и на майката, и на детето, е направен скенер. Изследването показало, че те са в добро състояние. Ренета е нямала травми по гръдния кош. Ден след раждането тя била настанена в реанимация с белодробен оток и високо кръвно. Там, в петък, починала. Бебето Мария в момента е добре, под лекарско наблюдение и се консултира от специалисти. Лекарите се надяват частичната пареза на ръката, причинена от инструментите, скоро да отшуми. Междувременно, в Сливен трети ден семейството и приятели на починалата настояват пред областната болница, ако смъртта на Ренета е причинена от лекарска грешка, да има наказани. По случая е образувано досъдебно производство под наблюдение на Окръжната прокуратура.", "date": "2018.08.20", "title": "Тройна експертиза за починалата в Сливен родилка"}
{"url": "https://www.faktor.bg/bg/articles/pravosadie-za-vseki-poiska-ostavkata-na-tsacheva-i-razsledvane-na-tr", "text": "Министърката на правосъдието Цецка Цачева да подаде оставка, да се направи пълна оценка на щетите и причините за срива на Търговския регистър, като ангажирани с нея да бъдат независими експерти от бизнеса, IT сектора и неправителствените организации, прозрачно разследване на действията на отговорните лица – и на държавни служители, и на търговските дружества, които стоят зад системата и нейната поддръжка, \"поемането на личен ангажимент от министър-председателя\" Бойко Борисов, ако ТР не е напълно възстановен в сряда. Това са част от исканията на организацията \"Правосъдие за всеки\", поставени в отворено писмо, адресирано до Борисов, президента Румен Радев, председателката на парламента Цецка Цачева и омбудсмана Мая Манолова. България от десет дни няма Търговски регистър – безпрецедентно събитие не само у нас, но и в рамките на целия ЕС! Никой не може да свърши работата си и е блокиран търговски оборот за десетки милиони. Досега не чухме нито едно смислено обяснение, а накрая премиерът реши да успокои обществото с една оставка – на злополучния шеф на Агенцията по вписванията. Министърът на правосъдието промълви за някаква отговорност, ама чужда, чак седмица след началото на кризата. Нямаме намерение да спекулираме с причините за тази криза, тъй като достоверни факти така и не бяха оповестени. От досегашните изявления на високопоставени политици не стана ясно какво е отношението им към действащото законодателство. Не стана ясно прилаган ли е Законът за Търговския регистър – съхранявани ли са данните по начин, който гарантира сигурността на съдържащата се информация? Не стана и ясно прилагана ли е Наредбата за водене, съхраняване и достъп до Търговския регистър и регистъра на юридическите лица с нестопанска цел, в чийто чл. 100 се изисква Регистърът да се поддържа безсрочно, а съдържащата се в него информация да се съхранява едновременно на най-малко две места с различно географско разположение. Управленското мълчание по тези въпроси ни убеждава, че основната причина зад срива на Търговския регистър е надпартийна, прозаична и може да се обобщи с една дума: пълно безхаберие. Безхаберие на всички нива, във всички държавни институции, органи и ведомства. Не ни се иска да мислим, че причината може да е и друга и да касае умишлен опит за унищожаване или манипулиране на данни с цел прикриване на определени известни имена, особени залози или апетитни сделки! Ако това е така, то вече нямаме държава, а управляваща мафия. Ще посочим само, че оттеглянето на една чиновничка, което може да се сравни с изгарянето на поредния бушон на средно ниво, съвсем не е достатъчно. Това е така, защото подобен срив засяга търговския оборот по безпрецедентен начин. Бизнесът във всичките му измерения беше напълно блокиран, тъй като първоначално недостъпни бяха дори справките по партидите на дружествата. Това направи невъзможно всякакви операции, свързани с легитимиране на представляващите лица като теглене пари от сметки, сключване на договори или прехвърляне на МПС. Макар и справките да бяха възстановени, това се случи едва пет дни по-късно, а щетите продължават да се трупат. Все още не могат да се осъществяват вписвания, не могат да се прехвърлят дялове, да бъдат променяни адреси на фирми или вписвани нови управители. Всичко това освен до вреди доведе (и със сигурност продължава да води) до много пропуснати ползи за бизнеса и сигурен отлив на чужди инвеститори. За всички тях вероятно вече е напълно ясно колко ненадеждна държава е България, щом позволява Търговският й регистър да стои сринат и функционално непригоден от 10 дни. Това говори както за тежка управленска неподготвеност за справяне в кризисна ситуация, така и за краен непрофесионализъм, в чийто резултат за пореден път триумфира престъпната небрежност. Незабавна и пълна оценка за мащаба на срива и оповестяване на неговите причини от независими експерти, излъчени от бизнеса, IT сектора и неправителствените организации; Реално разследване на действията на отговорните лица както на служители в Министерството на правосъдието и Агенцията по вписванията, така и на търговските дружества, изпълнители по договори за доставка, изработка и техническа поддръжка, като информацията бъде публично оповестена; Поемането на личен ангажимент от министър-председателя, ако Регистърът не заработи с пълната си функционалност и при пълен достъп до всички данни от сряда, както той днес публично се ангажира; Пълна прозрачност при оповестяването на конкретните мерки, които се предприемат за възстановяването на пълната функционалност на Търговския регистър, както и колко ще струва всичко това на нас – данъкоплатците; Незабавна оставка на „изненадания от ситуацията“ министър на правосъдието г-жа Цецка Цачева, която не е проконтролирала как са се изхарчили отпуснатите 4 милиона публични средства за надграждане системите за сигурност на ТР и дали са изпълнени препоръките за оптимизиране на дейността му от миналата година! Ако в сряда нямаме реално функциониращ Търговски регистър, с пълен достъп до него, то настояваме президентът да свика КСНС, понеже това вече е проблем, засягащ пряко националната сигурност! В този случай ще сезираме и прокуратурата с всички въпроси, които вече имаме по темата за осъществени длъжностни престъпления!", "date": "2018.08.20", "title": "\"Правосъдие за всеки\" поиска оставката на Цачева и разследване на ТР"}
{"url": "https://www.faktor.bg/bg/articles/obshtestvo/ulitsata/otets-paolo-kortezi-s-initsiativa-za-pochitane-zhertvite-na-komunizma", "text": "Културният център ”Евгений Босилков” в Белене започва инициатива за почитане паметта на невинните жертви на тоталитарните режими през 20-ти век. Това съобщи отец Паоло Кортези - председател на центъра. Той уточни, че всички прояви ще преминат под мотото \"Всички за един, един за всички\" от 23 август до 9 септември. Началото ще бъде поставено на 23 август - ден, в който всяка година Европа отдава почит на жертвите на тоталитарните режими, поясни отец Кортези. На 9 септември инициативата ще бъде закрита в светилището на Евгений Босилков в Белене с концерт на Плевенската филхармония, която ще изпълни \"Реквием\" на Моцарт, с посвещение на Евгений Босилков и всички жертви на тоталитаризма. По идея на културния център е подготвена изложба \"Евгений Босилков и мъчениците на 20-ти век\". Темата е представена със снимков и документален материал на три езика - български, френски и италиански. Инициаторите са отворили библиотека с повече от 300 книги, посветени на темата, които са достъпни до всеки желаещ. От 23 август до 9 септември са предвидени посещения на места, свързани с паметта на жертвите.", "date": "2018.08.20", "title": "Отец Паоло Кортези с инициатива за почитане жертвите на комунизма"}
{"url": "https://www.faktor.bg/bg/articles/angliyskite-deputati-si-poiskaha-oshte-pari-ot-byudzheta-shteli-da-se-izmoryat-mnogo-pokray-brekzit", "text": "Депутатите от британския парламент искат бюджетът им да бъде увеличен заради Брекзит. Те трябвало да покрият разходите покрай допълнителната работа и натовареността заради готвеното излизане от Европейския съюз.    От независимата парламентарна служба, която следи за харчовете на депутатите, съобщиха пред „Дейли Телеграф“, че депутати лобират за увеличаване на бюджета за разходи – парите, които получават, за да плащат на служителите си. Те са изтъкнали, че допълнителните пари им трябвали, за да се справят с напрежението и натовареността с Брекзит.    „Има още молби за още по-голямо увеличаване на бюджета на депутатите за персонал заради нарастващата им натовареност, част от която е в резултат на Брекзит“, се казва в доклад на службата.   Надзорният орган няма да отхвърли исканията и заявява, че „ще вземе предвид всички последици, произтичащи от решението на Великобритания да напусне ЕС“, когато решава дали да промени правилата за депутатския бюджет.    „Не трябва да увеличавам бюджета на депутатите заради Брекзит – това би било нелепо“, заяви представител на консерваторите.", "date": "2018.08.20", "title": "Английските депутати си поискаха още пари от бюджета – щели много да се изморят покрай Брекзит"}
{"url": "https://www.faktor.bg/bg/articles/ninova-ima-reshenie-po-sluchaya-s-olimpik", "text": "Лидерката на БСП Корнелия Нинова възропта отново срещу решението на кабинета по казуса \"Олимпик\" .  \"Днешното решение при премиера е абсолютно неудовлетворително и за нас и за засегнатите от фалита на кипърското дружество „Олимпик“ български граждани. Застраховането е регулиран пазар, в който държавата има своята ключова роля. Освен това, „Гражданска отговорност“ е задължителна застраховка, така че българските граждани са добросъвестни платци. След като държавата не е упражнила необходимия контрол в лицето на КФН, след като се е стигнало до тук, не може да излезеш и да кажеш на тези хора да си водят делата в Кипър. Възможни са други решения. Ние твърдим, че може гаранционният и обезпечителният фонд в България да платят на хората, да влязат в правата им и тогава от свое име да водят дела в Кипър. Това би било отговорно към тези над 250 000 българи, болници и други юридически лица, които са се застраховали там\", поясни още Нинова.    \"Изненадваща е упоритостта, с която правителството не иска да предприеме тези стъпки, за да се помогне на хората.  Днес се твърди, че ще се чака европейска директива, която да променя европейското законодателство. Ние питаме - защо е необходимо да чакаме това? Ако е необходима промяна в законодателството, свикваме заседание на парламента, тук сме, нека се внесе спешна промяна в българския закон. Как не могат да помогнат на над 250 000 българи. Не можем да разберем тази упоритост на правителството, да не иска да помогне на хората, но започваме да си задаваме въпроси. Да не се окаже, че това е пирамида? Има ли пари в гаранционния фонд? Да не се окаже, че там няма необходимите средства и някой не е упражнил контрол къде са и колко са? Тези въпроси искаме да  обсъдим на заседанието на Народното събрание, защото в проекта за решение, който предлагаме, ние възлагаме на КФН да направи доклад с пълната информация за активите на дружеството. Искаме информация за събраните пари в гаранционния фонд и фонда за обезщетение, за това в кои банки се съхраняват, по какъв начин и т.н. Искаме пълна прозрачност за състоянието на фонда. Премиерът да не казва, че трябва данъкоплатците да платят от джоба си тези пари. Това не е вярно. Застрахователите внасят в този фонд вноска, която е гаранция именно за такива случаи. Това са пари, удържани от застраховките, които е внесъл всеки човек – така, че да не се прехвърля отговорността на данъкоплатците. Единствената вина е на държавата и институциите - КФН. Да се поеме отговорност не само чрез оставката на Ралица Агайн. Необходима е политическа отговорност за това какво се случва в държават\", допълни соцлидерката.  Тя коментира и казуса с Търговския регистър.  \"Министър Цачева все още си дължи оставката за срива в Търговския регистър. Ще бъде освободена Ралица Агайн, но не бива да се спира до там, защото тази практика - освобождаваш някой от администрацията и чиновниците и смяташ, че с това отговорността пада от политическото ръководство, трябва да спре. Тук става въпрос за политическа отговорност, затова че при правителството на Бойко Борисов се руши държавността и институциите. Днес министърът на финансите казва, че Комисията не е знаела как да реагира, какво да направи. Комисията за финансов надзор е институция, има закон. Проблемът е, че институциите в България не работят, че разрушиха държавността и държавата и, че системите една по една започват да рухват\", обобщи Корнелия Нинова.", "date": "2018.08.20", "title": "Нинова: Гаранционният и обезпечителният фонд трябва да платят на изгорелите от \"Олимпик\""}
{"url": "https://www.faktor.bg/bg/articles/tezhka-katastrofa-kray-sevlievo-tri-koli-se-obarnaha", "text": "Тежък пътен инцидент е станал край Севлиево. Три коли са нагоре с гумите.  Катастрофата се е случила преди село Богатово като към момента причините довели до нея на са ясни, уточнява Канал 3. Няма данни и за загинали или ранени. Вчера подобен инцидент имаше и на магистрала \"Тракия\".", "date": "2018.08.20", "title": "Тежка катастрофа край Севлиево - три коли се обърнаха"}
{"url": "https://www.faktor.bg/bg/articles/lekarskiyat-sayuz-brani-doktorkata-ot-sliven-ne-vmenyavayte-nedokazana-vina", "text": "В своя официална позиция Българският лекарски съюз (БЛС) поднесе искрени съболезнования към близките на починалата при раждане в Сливен (в МБАЛ \"Д-р Иван Селимински\") Ренета Томова.   От БЛС изрично посочват, че трябва да има щателна проверка и разследване от компетентни органи – съдебно-медицински лица, прокуратура, следствие към МВР, ЦКПЕ на БЛС, борд по АГ.  В конкретния случай към БЛС няма отправена официална жалба за разглеждане, но организацията щяла да се самосезира на база \"публикации в пресата и медиите. Съсловната организация припомня, че медицинската професия, особено родилните грижи, е дейност с повишен риск от усложнения и не всеки проблем е резултат от некомпетентност или грешка на медицинско лице.  БЛС напомня и, че трябва време, за да се установи обективната истина.  \"Лекарският съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата. Това носи огромен негатив за цялата лекарска гилдия и компрометира лечебно-диагностичния процес, което рефлектира отрицателно върху цялото общество\", предупреждават лекарите.", "date": "2018.08.20", "title": "Лекарският съюз брани докторката от Сливен: Не вменявайте недоказана вина"}
{"url": "https://www.faktor.bg/bg/articles/novini/balgariya/sled-30-godini-pak-rusentsi-na-protest-sreshtu-zamarseniya-vazduh", "text": "Протести за чист въздух в Русе – поводът са зачестилите обгазявания в града, предимно вечер и в нощните часове. Русенци настояват за адекватни мерки от страна на институциите. С маски и противогази хората изразиха притеснението си, че мръсният въздух трови децата им, а миризмите стават все по-разнообразни и непоносими. Те настояват общината да прави паралелен мониторинг за качеството на въздуха. Започна и подписка за местен референдум. Кметът Пламен Стоилов вече изиска от екоминистерството да изпрати допълнителна мобилна станция, която да мери показателите в атмосферата.  Въпреки извънредните проверки през изминалата седмица от екоинспекцията все още не са открили промишлени източници на замърсяване, но са установени 20 нерегламентирани площадки за изгаряне на употребявани гуми и пластмаси.", "date": "2018.08.20", "title": "След 30 години пак: Русенци на протест срещу замърсения въздух"}
{"url": "https://www.faktor.bg/bg/articles/novini/balgariya/ministar-zaharieva-iska-nezabavna-sreshta-s-kiparski-eksperti-po-sluchaya-olimpik", "text": "Вицепремиерът и министър на външните работи Екатерина Захариева настоя за незабавна среща на експертно ниво между представители на Комисията за финансов надзор (КФН) и кипърското финансово министерство във връзка с фалита на „Олимпик”. Това стана на среща в МВнР с посланика на Република Кипър Мариос Кундуридес. „Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията. Надяваме се да я получим във възможно най-кратък срок”, каза Захариева, цитирана от пресцентъра на МВнР. Вицепремиерът информира кипърския посланик, че българската държава планира да помогне на засегнатите български граждани. „Готови сме да изпратим веднага експерти от КФН в Кипър, както и да приемем ваши специалисти в България, за да изясним проблема и да намерим спешно път за разрешаването му“, допълни Екатерина Захариева. Указания в този смисъл българският външен министър даде по-рано днес и на българското посолство в Република Кипър. На разговора в Министерството на външните работи присъства и председателят на Комисията за финансов надзор Карина Караиванова, която информира посланик Кундуридес относно тяхно запитване, отправено към кипърското финансово министерство на 7 август, на което все още не е получен отговор. Посланик Кундуридес увери вицепремиера, че ще съдейства за организирането на среща и изясняването на детайлите по случая. „Не политиците, а хората са на първо място, затова нашите две правителства трябва да направят всичко възможно, за да решим този въпрос“, заяви той. „Отношенията ни с Кипър са отлични и се надявам на вашето съдействие. Това, което трябва да направим, е да реагираме възможно най-бързо“, подчерта Захариева. По-рано днес стана ясно, че ДАНС и прокуратурата влизат в КФН заради скандала с кипърския застраховател „Олимпик”. Заради пропуски на застрахователния надзор правителството настоя заместник-председателят на регулатора Ралица Агайн да подаде оставка. Тя контролира дейността на застрахователния сектор в страната.", "date": "2018.08.20", "title": "Министър Захариева иска незабавна среща с кипърски експерти по случая \"Олимпик\""}
{"url": "https://www.faktor.bg/bg/articles/erdogan-tselta-na-valutnata-kriza-e-da-postavi-turtsiya-na-kolene", "text": "Турският президент Реджеп Тайип Ердоган определи днес кризата с турската национална валута като атака срещу икономиката, не по-различна от нападение срещу националния флаг или призива за молитва, предаде Ройтерс.  Ердоган каза това в обръщение в навечерието на мюсюлманския празник Курбан байрам.  \"Атаката срещу нашата икономика няма никаква разлика от директно нападение срещу нашия призив за молитва или националния ни флаг\", изтъкна президентът.В словото си, записано предварително, Ердоган каза, че целта на валутната криза е да постави \"Турция и нейния народ на колене\".  По думите на президента Турция има силата и способността да преодолее кризата. Турският народ, благодарение на способността си да бъде единен в добри и лоши дни, да се обединява, да действа като едно сърце и един юмрук, е успял в продължение на хиляди години да остане на крака, посочи Ердоган, цитиран от турската телевизия НТВ. Благодарение на това през последните години бяха елиминирани всяко нападение, опит за преврат, заговор. Днес отново народът показва същия си добродетелен подход, добави той.", "date": "2018.08.20", "title": "Ердоган се жали: Целта на валутната криза е да постави Турция на колене"}
{"url": "https://www.faktor.bg/bg/articles/novini/balgariya/dans-i-prokuraturata-vlizat-v-kfn-zaradi-skandala-s-faliralata-olimpik", "text": "ДАНС и прокуратурата влизат в Комисията за финансов надзор заради аферата „Олимпик”. Разследващите ще проверяват действията на регулатора.  Главният прокурор Сотир Цацаров е разпоредил на Държавната агенция за национална сигурност да извърши проверката заради фалита на дружеството. Тя трябва да установи как е осъществяван държавният застрахователен надзор по линия на „Олимпик” у нас. Според правителството Комисията за финансов надзор е допуснала сериозни пропуски и не е обърнала внимание на по-ниските цени и отстъпките, които кипърската „Олимпик” е предлагала в България. Няколко от потърпевшите клиенти на „Олимпик” се събраха на протест пред финансовия надзор тази сутрин. Те настояват застраховките им да бъдат удължени. Припомниха също, че лицензът в Кипър е отнет още през май. Парите, които „Олимпик” е внасяла в обезпечителния фонд за фалит, обаче не са били дължими. Така събраните 2 милиона лева най-вероятно ще бъдат върнати към дружеството в несъстоятелност в Кипър. Именно там потърпевшите трябва да насочат претенциите си. „Ще проучим и възможността и необходимостта за наемане на кипърска адвокатска компания, която да представлява и консултира българските кредитори в хода на процедурата по несъстоятелност”, увери Горанов. Често подобни процедури отнемат години. До момента 95 000 от клиентите на „Олимпик” са сключили извънредно нови застраховки „Гражданска отговорност”. За останалите около 100 000 КАТ даде отсрочка с обещание да не ги глобява на пътя. Тепърва ще стане ясно и докога ще продължи гратисният период.", "date": "2018.08.20", "title": "ДАНС и прокуратурата влизат в КФН заради скандала с фалиралата \"Олимпик\""}
{"url": "https://www.faktor.bg/bg/articles/novini/balgariya/gavra-wizz-air-svali-62-balgari-ot-samoleta-zaradi-poveche-prodadeni-bileti", "text": "22-ма българи са били свалени от самолет на Wizz Air в Барселона и още 40 в София. Новината съобщи сайтът за българи в Испания и чужбина Worldbg.eu. Пътниците са имали редовно закупени билети за двата полета. Според изданието потърпевшите са били избрани на случаен принцип и им е казано, че мярката е наложена, тъй като е на лице Overbooking, т.е. продадени са повече билети от броя на местата в самолета. От полет W64406, излетял на 18 август в 22:00 часа от летище Ел Прат за София на нискотарифната унгарска авиокомпания Wizz Air, са били свалени 22-ма души, сред които майка с две деца и жена, пътуваща за погребението на съпруга си, съобщи за сайта очевидец. По-рано вечерта, от полет W64405, излетял в 19:25 часа от Терминал 1 на летище София за Барселона, други 40 души не са били допуснати до борда на самолета. Сред пътниците е бил и радио водещият Драгомир Симеонов, който публикува коментар на страницата си във Фейсбук.", "date": "2018.08.20", "title": "Гавра! Wizz Air свали 62 българи от самолета заради повече продадени билети"}
{"url": "https://www.faktor.bg/bg/articles/novini/svyat/arestuvaha-za-koruptsiya-visokopostaveni-predstaviteli-na-ruskiya-kosmicheski-sektor", "text": "Трима високопоставени представители на руското ракетно-космическо предприятие \"Енергия\" бяха арестувани за корупция, предава БТА, позовавайки се на агенция \"Франс прес\". Задържаните са Алексей Белобородов - заместник-директор на компанията, която произвежда пилотираните космически кораби \"Союз\" и товарните \"Прогрес\", и двама негови подчинени. На тримата са повдигнати обвинения в опит за измама. Следственият комитет на Русия отбелязва, че арестите са били извършени в рамките на разследване, водено с \"активната помощ\" на Федералната служба за сигурност. В края на миналия месец ФСС проведе няколко обиска, насочени срещу руския космически сектор, в съответствие с разследване за държавна измяна, съобщиха местни медии. Те бяха проведени в Централния научноизследователски институт по машиностроене (ЦНИИмаш) - главния изследователски институт на руската космическа промишленост - чийто служител Виктор Кудрявцев бе арестуван. Според в. \"Комерсант\" десетина служители от сектора са заподозрени, че са предали на западни тайни служби секретна информация за проекти за руски хиперзвукови оръжия. В началото на март руският президент Владимир Путин се похвали с нови, по думите му, непобедими хиперзвукови и подводни оръжия, разработени от неговата страна.", "date": "2018.08.20", "title": "Арестуваха за корупция високопоставени представители на руския космически сектор"}
{"url": "https://www.faktor.bg/bg/articles/mashtabna-aktsiya-sreshtu-nelegalni-migranti-kray-sofiya", "text": "В момента се провежда мащабна операция на жандармерията и Столичната дирекция на вътрешните работи срещу нелегални мигранти, съобщи бТВ. По първоначална информация има задържани над 10 нелегални мигранти. Акцията е започнала след подаден сигнал за изоставен багаж и забелязани хора в района. Към момента не е ясна самоличността на задържаните мигранти. Работата по случая продължава.", "date": "2018.08.20", "title": "Мащабна акция срещу нелегални мигранти край София"}
{"url": "https://www.faktor.bg/bg/articles/obshtestvo/zakon-i-red/samo-za-3-dni-11-000-narusheniya-na-patya", "text": "Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и двата почивни дни акцентът на екипите бе проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове, информираха от МВР. В хода на операцията полицейските екипи са проверили 14 625 моторни превозни средства и 19 412 души. Установени са 10 735 нарушения, като са издадени 4960 фиша, 2063 акта за установени административни нарушения, констатирани са 3712 случая на превишена скорост. Отнети са 160 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 834 електронни фиша.", "date": "2018.08.20", "title": "Само за 3 дни - 11 000 нарушения на пътя"}
{"url": "https://www.faktor.bg/bg/articles/obshtestvo/zakon-i-red/izdirva-se-mlad-mazh-e-v-neizvestnost-ot-8-avgust", "text": "32-годишен мъж от Дупница е обявен за издирване, съобщиха от пресцентъра на МВР. Той е в неизвестност от 8 август тази година. Когато е напуснал дома си, Михаил Василев Ковачев е бил облечен с черен анцуг, черна тениска, обут със зелени маратонки. Издирваният е висок към 180 см, с кафяви очи, кестенява коса. Полицията призовава хората, които имат информация за него, да се обадят на тел. 112, 0701 51323  РУ-Дупница  или в най-близкото поделение на МВР.", "date": "2018.08.20", "title": "Издирва се: Млад мъж е в неизвестност от 8 август"}
{"url": "https://www.faktor.bg/bg/articles/obshtestvo/zakon-i-red/predavame-na-germaniya-15-godishen-izdirvan-za-uchastie-v-grupovo-iznasilvane", "text": "Пловдивският апелативен съд реши България да предаде на Германия и последния тийнейджър, издирван заради участие в групово изнасилване на 13-годишно момиче. Престъплението било извършено на 21 април в град Велберт. Шестима от общо 8 нападатели – всички те – български граждани, били арестувани веднага след посегателството. Другите двама успяват да се укрият в родината. Преди два дни на германското правосъдие било предадено едно от избягалите момчета – на 15 години. Според законодателството на Германия става дума за тежък случай на сексуална злоупотреба над дете, извършена колективно от няколко лица, а предвиденото наказание спрямо непълнолетни извършители, е лишаване от свобода до десет години. В деня на нападението младежите пресрещнали жертвата, която се прибирала след тренировка по плуване. Насилили я многократно и заснели случилото се с мобилните си телефони. Случайна минувачка видяла какво се случва и се притекла на помощ на момичето. Впоследствие станало ясно, че нападението било планирано по-рано.", "date": "2018.08.20", "title": "Предаваме на Германия 15-годишен, издирван за участие в групово изнасилване"}
{"url": "https://www.faktor.bg/bg/articles/bsp-i-vmro-kato-dve-kapki-voda", "text": "Във време на пълна безидейност, безпомощност и неспособност както на управляващото мнозинство, така и на парламентарната опозиция да предложат решения на безбройните наболели проблеми, да реформират очевидно некомпетентната държавна администрация, да модернизират отбранителните способности, за да гарантират националната сигурност, да извадят съдебната система от парализата, в която е попаднала от години и да заемат категоричен външнополитически курс, който да запази мястото на България сред демократичните народи в бързо променящия се свят, видни представители на   относно събития с близо вековна давност.  Размяната на упреци и обвинения започна когато евродепутатът от ВМРО Ангел Джаммбазки реагира на крайно неадекватните атаки, които лидери и активисти на БСП, президентът и други политически и обществени фигури в чиито уши вероятно звучи „говорит Москва“ отправиха към македонския премиер с нескрита цел да прекратят едва започналото помирение между двете страни. Ангел Джамбазки изригна: „БСП са отговорни, че има македонска нация, всички до един са за разстрел!“ Той обвини партията столетница, че блокирайки нормализацията на отношенията между България и Македония обслужат „сръбски и други чужди интереси“. Някак не му се искаше да посочи, че политиката най-вече на Русия е напълно несъвместима с българския национален интерес. По този повод Корнелия Нинова написа открито писмо до председателя на Европейския парламент Антонио Таяни, в което заклейми Джамбазки с думите: „Още по-недопустимо в случая е, че се вменява колективна вина и посоченият за унищожение враг са всички български социалисти - това не просто напомня, а трасира пътя към връщането на най-мрачните времена на доминираната от нацистите на Хитлер Европа.“ В отговор Джамбазки отсече: „На БСП им се привиждат разстрели, защото имат в гардероба си скелетите на масови екзекуции и избиване на невинни учители, търговци, свещеници, офицери, общественици, избити само защото са българи.“ От БСП не му останаха длъжници. Известната социалистическа публицистка Велислава Дърева излезе с дълга статия наречена „Мера според мера“. Неспособна да отрече масовите убийства извършени от БКП преди и след идването си на власт, Дърева се впуска в серия от реторични въпроси: „Кой съучаства в преврата на 9 юни 1923 г.? Кой уби министър-председателя Александър Стамболийски? Кой уби Райко Даскалов? Кой уби Петко Д. Петков? Кой уби Димо Хаджидимов? Кой уби Тодор Паница? Дърева изброява дълъг списък от подобни убийства и сама дава отговор. Всички те са убити от активисти на ВМРО. След което си позволява поетично да оправдае един от най-ужасните атентати в световната история:  „Бруталната полицейщина, демонстративните разстрели по улиците на леви политици, неописуемият садизъм на ВМРО - това са мегатонове страховит политически експлозив, зареден от Цанков и неговата убийци. Този експлозив не може да не се взриви. Той затова е струпан. И куполът на \"Св. Неделя\" ще хвръкне във въздуха.“ Дърева е изчерпателна в описанието на безбройните невинни жертви на репресиите последвали атентата – сред които са Гео Милев и Йосиф Хербст и е права когато казва, че активисти на ВМРО вземат активно участие в тях. Същевременно лявата интелектуалка волунтаристично определя кървавата разправа от периода 1923-25 като „фашизъм“. Това е терминът, с който през последните десетилетия се е злоупотребявало най-много. Всяко клане, всяко злосторство, всичко което някой не хареса е заклеймявано като „фашизъм“. Реално днешните  в отричането на т.н. „Истанбулска конвенция“, в използването език на омразата срещу бежанците, в заклеймяването на „соросоидите“ и т.н. могат да бъдат обвинени в неофашизъм. Но това е друга тема. През 20-те години на 20-ти век в България не се установява никаква фашистка тоталитарна диктатура. В резултат политиката на далновидния Андрей Ляпчев, адът е преодолян и няколко години по-късно, България се завръща към демократично управление. През 1931 година дори се извършва смяна на властта в резултат на избори. Но в страна разположена буквално между владенията на Сталин, Хитлер и Мусолини, без силни връзки с големите демокрации, конституционното управление не продължава дълго. След 1934 година, постепенно цялата власт се концентрира в ръцете на монарха, а след неговата мистериозна смърт (убийство?), страната, като влак без машинист се понася към катастрофа.  България се завръща в преизподнята след нашествието на Съветската армия, когато освирепялата партия на Нинова и Дърева търси не само политически, но и социален реванш. Следват години на неописуеми ужаси и десетилетия на тоталитарна диктатура. Страната се превръща в затворен от света съветски сателит и дори в полу-отворената към Запада Югославия новите поколения македонци не намират за нужно да обясняват на децата си, че дядовците им са се чувствали българи. Не можем да отречем, че фактологично и Джамбазки, и Дърева са прави. Ръцете на много активисти както на БКП така и на ВМРО са оцапани до над лактите с невинна кръв. Разбира се мащабите са съвсем различни - след Съветската окупация БКП получава цялата власт и не трябва да се съобразява с никого!  Парадоксално, но любима „боксова круша“ за техните днешни номинални последователи е БЗНС – организацията, която макар често да е била подложена на страховит първо „десен“, а по-късно „ляв“ терор, никога не е отвръщала с тероризъм! За много от днешните „десни“ БЗНС били „предатели“, близки на комунистите и т. н. За някои „леви“ анализатори БЗНС – при чието управление не е екзекутиран нито един политически противник, не е забранена нито една политическа партия – били „фашизоиди“. Чуват се обвинения, че БЗНС създал т.н. „Оранжева гвардия“ за да тероризира българската буржоазия, отправяни от хора, които не си дават сметка, че в хаоса след крушението в Първата световна война именно земеделското управление спасява българската буржоазия от нерадостната съдба, която я сполетява след 1944 година!  Крайно врене е да излезем от клишетата и взирането в детайлите. Ако искаме ужасиите от периодите 1923-25 и тези на комунистическия режим никога повече да не се повтарят, трябва да видим голямата картина. Трябва да направим сериозен анализ: 1. Защо либералната демокрация, приета с ентусиазъм през 1879 година (и отново през 1990 г.) дегенерира през 20-те и 30-те години на 20 век, за да завърши с деветосептемврийската катастрофа и защо днес тя отново се изражда? 2. Защо вече съществува отделна македонска нация и може ли тя да бъде верен съюзник на българската? 3. Защо изгубихме излаза си на Бяло море и можем ли да ревизираме тази тежка катастрофа? 4. Защо през 1944 година станахме толкова лесна жертва на СССР и как за в бъдеще можем да избегнем подобна участ? Това са   Алтернативите на близката обвързаност с големите демокрации, на сътрудничество със съседите, на свободата, демокрацията, върховенството на закона и изграждането на модерна капиталистическа икономика са конфликти, затвореност, изолация, административна слабост, държавен и частен произвол и в крайна сметка подвластност на режимите на Путин и/или Ердоган, или на техните наследници. Бълнувания, че и към днешна дата не пътешествуват македонска нация и македонски език – любима тема както на ВМРО, така и на номинираната от БСП за вицепрезидент Илияна Йотова, през последните 29 години доведоха само до смразяване на отношенията между София и Скопие.  БКП разбира се носи огромна вина за трагедията на българския народ през 20 век, но тя не е пряко „виновна“ за формирането на македонската нация. Наистина политиката ѝ на „македонизация“ в Пиринския край – пряка трансмисия на волята на Москва – не може да се опише по друг начин освен като тежко престъпление. Но то оставя относително малко последици. Най-важната от тях - претенцията от страна на Скопие беше успешно неутрализирана с Договора за добросъседство. Не действията създадоха македонската нация. Отказът от тази политика през 1963 година спира процеса на „македонизация“ в България, но спомага за неговото засилване в Югославия. Защото едва ли някой от югославските македонци е искал да бъде асоцииран по какъвто и да било начин с Тодорживкова България. Истината е, че формирането на македонската нация започва много по-рано – когато става ясно, че каквито и усилия да положи целокупният български народ няма да се стигне нито до присъединяване на цяла географска Македония към България, нито до формиране на автономна, или независима Македония с „българска боя“. Тази геополитическа обреченост датира от Одринското примирие през февруари 1878 година, когато Русия вместо да наложи решенията на Цариградската конференция от декември 1876 г. отправя предизвикателство към Европа с настъплението към Цариград и с подписването на измамния по думите на Иво Инджев Санстефански договор. От тази гледна точка е крайно безпочвено БЗНС да бъде обвиняван в „предателство“ спрямо Македония. Какво по-добро е можело да се случи, ако БЗНС бяха имали друга политика? Тези които нападат БЗНС се опитват да скрият друга неудобна за тях истина. Че ако през 1913 г. и 1915 г, гласът на БЗНС беше чут, България нямаше да изгуби трудно придобитият излаз на Егейско море. А това щеше да я направи геополитически непрежалима в очите на „морските демокрации“ и през 1944 година едва ли щеше да бъде оставена на Сталин! Това е голямата картина. Останалото е дребнотемие и политическо заяждане. Днес президентът Радев, БСП и съюзникът на ВМРО Волен Сидеров тласкат България към   В С анти-европейската си реторика, със словесното громене на пришълци и „джендъри „социалистите“ и „патриотите“ отдалечават България от ценностите на свободния свят и увеличават опасността да се върнем към времената, когато активисти от БКП и ВМРО са убивали и малтретирали невинни българи. А прокремълската политика провеждана открито от президента, от БСП и от Атака и завоалирано от ВМРО може да остави България в беззащитното положение, подобно на това, в което тя се е намирала когато Сталин ни обявява война. Новата агресия може да дойде от североизток, или от югоизток. И ако не дай Боже това се случи, кой ще си мръдне пръста в защита на България на Джамбазки и Нинова?", "date": "2018.08.20", "title": "БСП и ВМРО като две капки вода"}
{"url": "https://www.faktor.bg/bg/articles/speshno-sabirat-pari-za-operatsiya-na-porednoto-detentse-uvrezhdane-pri-izrazhdaneto-ot-slivenskata-lekarka-tanya-pasheva", "text": "Кампания за набиране на средства за лечението на момченце на една година се организира в платформата helpcarma.com. Малкият Ивайло е получил увреждане при раждането си, водено от Таня Пашева – лекарката от Сливен, заради която почина родилката Ренета Томова.    Автор на публикацията в платформата и инициатор на кампанията е Калина Кирова – баба на момченцето.   Ето какво пише тя:    „Ивайло е на годинка и 2 месеца. Той е малкото ни и дълго чакано детенце и късметчето на големия ни син – Илиян.   За съжаление, след груба лекарска грешка на Таня Пашева - завеждаща АГ отделение на Окръжна болница Сливен, при раждането Ивайло получи акушерска пареза на дясна ръчичка. Тя стоеше безжизнена до тялото му.   Шокът беше голям за семейството ни. Започнахме рехабилитация на седмия ден и така докато навърши 1 месец, приеха ни в неврологично отделение на СБАЛ по детски болести „Проф. Иван Митев“, след което продължихме лечението в Сливен.   След 4 месеца рехабилитация нямаше никакво развитие, дори ръчичката започна да се изкривява в китката. Така стигнахме до Истанбул. Професор Атакан Айдън го прегледа и постави диагноза „Акушерка пареза - горен и среден тип“. Посъветва ни да продължим с рехабилитацията.   Проведохме един курс рехабилитация в Рибем, където ме обучиха, за да продължа упражненията вкъщи. Малко след това резултатът беше на лице. Ивайло започна да движи ръчичката, но не може да я вдигне догоре и настрани. При ЯМР професор Атакан установи, че трябва да се направи отпускаща операция, която ще ни струва 7000 евро, които са непосилни за семейството ни. Операцията е определена за 30 август!   Надеждата ни е огромна, защото виждаме напредъка на Ивайло. Сега между слънчицето ни и излекуването му стои единствено сумата от 7000 евро. Моля ви, помогнете да я съберем! Ако всеки помогне с малко, съвсем скоро може да видим детенцето си здраво. Всяко левче и споделяне на кампанията ни е от огромно значение“.    До момента са събрани малко над 1000 евро l", "date": "2018.08.20", "title": "Спешно! Събират пари за операция на поредното дете, увредено при израждането от сливенската лекарка Таня Пашева"}
{"url": "https://www.faktor.bg/bg/articles/osvetiha-agenti-na-ds-sred-kreditnite-dlazhnitsi-kam-bankata-na-kyulev", "text": "Комисията по досиетата обяви сътрудниците на тоталитарните комунистически служби сред кредитните длъжници към ТС БАНК („Туристспортбанк“ АД, преименувана на „Търговска и спестовна банка“ АД – заличена) с дългове от над 1 милион неденоминирани лева по списъка на БНБ от 1997 г., съобщава сайтът Установени са общо 82 юридически длъжници, а проверката е засегнала общо 170 физически лица. Комисията отбелязва, че за над 200 длъжници липсват необходими данни и за тях проверката  продължава.  От проверените 170 души с принадлежност към ДС са общо 21 лица. Комисията е обявила данните за 15 от тях, тъй като останалите 6 са починали и по закон в тези случаи информацията не е публична (решение №2-1404 от 13 август 2018 г.). Прави впечатление, че сред сътрудниците са хора, свързани с управителните органи на държавни предприятия като „Балканкар Холдинг” и негови подразделения в страната, Национална компания „Български държавни железници”, „Стомана” – Перник, както и на частната „Фърст Файненшъл” на бизнесмените Ангел Първанов и Красимир Стойчев (самият той е разкрит като агент с предишни решения на Комисията, б.а.), участници в създаването на клуба на едрия бизнес в у нас Г-13 през 1993 г., който впоследствие бързо се разпада. Разкритите сътрудници са: Бойко Георгиев Андонов, член на управителен орган /Съвет на директорите/ на фирма – длъжник – \"БАЛКАНКАР ПЛЕВЕН\" АД, гр. Плевен; Борис Симеонов Янков, член на управителен орган /Съвет на директорите/ на фирма – длъжник – \"БАЛКАНКАР ХОЛДИНГ\" ЕАД, гр. София /ДФ \"БАЛКАНКАР\" – по бюлетина/; Дарин Желязков Дуков, член на управителен орган /Общо събрание/ - съдружник във фирма –длъжник – \"ШУМЕН АГРО\" ООД, гр. Шумен; Драгомир Желязков Драгов, член на управителен орган /Съвет на директорите/ на фирма – длъжник – \"ФЪРСТ ФАЙНЕНШЪЛ\" АД, гр. София; Иван Недялков Мечев, физическо лице - длъжник; Иван Павлов Иванов, член на управителен орган /Управителен съвет/ на фирма – длъжник –\"НАЦИОНАЛНА КОМПАНИЯ „БЪЛГАРСКИ ДЪРЖАВНИ ЖЕЛЕЗНИЦИ\" /ДП \"НК БДЖ\" – по бюлетина/; Илия Иванов Деевски, член на управителен орган /Съвет на директорите/ на фирма – длъжник – \"СТОМАНА\" АД, гр. Перник / \"СТОМАНА ПЕРНИК\" АД – по бюлетина/; Илчо Милорадов Рангелов, член на управителен орган /Съвет на директорите/ на фирма – длъжник – \"ФЪРСТ ФАЙНЕНШЪЛ\" АД, гр. София; Камен Любомиров Илиев, член на контролен орган /Надзорен съвет/ на фирма – длъжник –\"БАЛКАНКАР ХОЛДИНГ\" ЕАД, гр. София /ДФ \"БАЛКАНКАР\" – по бюлетина/; Константин Николов Петров, член на управителен орган /Съвет на директорите/ на фирма – длъжник – \"БАЛКАНКАР ХОЛДИНГ\" ЕАД, гр. София /ДФ \"БАЛКАНКАР\" – по бюлетина/; Красимир Стойчев Стойчев, член на управителен орган /Съвет на директорите/ на фирма – длъжник – \"ФЪРСТ ФАЙНЕНШЪЛ\" АД, гр. София; Петър Александров Стоянов, член на управителен орган /Общо събрание/ - съдружник във фирма –длъжник и управител – \"ТУРИСТ СПОРТ СКОНТ\" ООД, гр. София; Розина Зефирова Шахонова, лице, посочено като едноличен търговец с фирма – длъжник – ЕТ \"ХИПО РОЗИНА ШАХОНОВА\", гр. Смолян; Стоян Георгиев Илиев, член на управителен орган /Съвет на директорите/ на фирма – длъжник – \"СТОМАНА\" АД, гр. Перник / \"СТОМАНА ПЕРНИК\" АД – по бюлетина/; Томас Василис Лафчис, лице, посочено като едноличен търговец с фирма – длъжник – ЕТ \"РАТОЛА ТОМАС ЛАФЧИС\",  гр. София. „Туристспортбанк” е основана през 1989 г. от Емил Кюлев, служител в системата на МВР (1985-1988), а впоследствие банкер и застраховател със значителни инвестиции в туризма. Напуска банката през 1994 г., а самат тя фалира при банковата криза през 1996 г. по време на еднопартийното управление на БСП с кабинета Виденов. Кюлев е убит през 2005 г., когато управлява тройната коалиция БСП, ДПС и НДСВ с правителството Станишев и министър на вътрешните работи Румен Петков (днес лидер на АБВ). Тогава Кюлев е собственик на ДЗИ и \"Росемксимбанк\", свързана с изгонения от България като заплаха за националната сигурност руски бизнесмен Майкъл Чорни. Кюлев е и съветник на тогавашния президент Георги Първанов (БСП) и спонсор на неговата предизборна кампания. През 2003 г. съдът оправдава трима от бившите изпълнителни директори на фалиралата „Туристспортбанк”, обвинени в ощетяване на банката с отпуснати кредити, свързани с акционерите на трезора на стойност 50 млн. долара, 23 млн. германски марки и 7 млн. недемонимирани лева.", "date": "2018.08.20", "title": "Осветиха агенти на ДС сред кредитните длъжници към банката на Кюлев"}
{"url": "https://www.faktor.bg/bg/articles/po-narezhdane-na-putin-zapochna-vnezapna-proverka-na-boynata-gotovnost-na-rusiya", "text": "В Русия започна внезапна проверка на бойната готовност в Източния и Централен военен окръг, както и във военните единици на големи разстояния и военно-транспортната авиация, съобщава Комерсант. По думите на министъра на отбраната Сергей Шойгу, решението за проверка е взето лично от президента Владимир Путин. \"Днес от 05:00 часа, в съответствие с решението на върховния главнокомандващ на въоръжените сили в планов порядък започнаха да се привеждат към най-висока степен на бойна готовност военните подразделение на  BBO, ЦВО и ВДВ, наземна и военно- транспортна авиация\", се казва в изявлението на министъра, разпространено от руските информационни агенции. Според господин Шойгу, проверката на бойната готовност  в източната зона ще продължи пет дни, от 20 до 25 август. За да се оценят действията на военните, ще бъдат създадени три работни групи. Две от тях ще бъдат ангажирани в проверка на ВВО и ЦВО, а третата  ще прави „оценката на качеството и пълнотата на бойните единици при мобилизацията и разгръщането им в изпълнение на служебните задължения\". Министърът на отбраната нареди Александър Фомин, негов зам.-министър да информира своевременно за проверката военните аташета на чуждите мисии в Русия. Ученията се провеждат в навечерието на мащабната операция \"Изток-2018\". Тя ще бъде организирана на територията на Сибир и Далечния Изток през август-септември. В нея ще участват и военните части на Китай и Монголия. Най-голямата внезапна проверка на бойната готовност на руските въоръжени сили през последните две години е направена през август 2016 г. се проведе. Тогава бяха приведени в бойна готовност военните сили в три военни райони, Черноморският флот и Каспийската флотилия, както и десантни подразделения.", "date": "2018.08.20", "title": "По нареждане на Путин започна внезапна проверка на бойната готовност на Русия"}
{"url": "https://www.faktor.bg/bg/articles/agentsiyata-po-vpisvaniyata-veche-ima-nova-shefka", "text": "Със заповед на министъра на правосъдието Цецка Цачева, считано от днес, 20 август 2018 г., на поста изпълнителен директор на Агенцията по вписванията е назначена Габриела Козарева. Габриела Козарева е магистър по право от Софийския университет СУ „Св. Климент Охридски”. От февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия. Тя има над десетгодишен управленски, административен и професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие” в Министерство на младежта и спорта от май 2015 г. до май 2017 г. Заместник-министър в Министерството на младежта и спорта е от май 2017 г. до февруари 2018 г. Преди това Габриела Козарева е била консултант в частния бизнес и съдебен помощник във Върховния Административен съд на Република България.", "date": "2018.08.20", "title": "Агенцията по вписванията вече има нова шефка"}
{"url": "https://www.faktor.bg/bg/articles/vmro-podkrepi-borisov-s-pozitsiyata-si-za-bezhantsite-pokazahme-che-balgariya-e-faktor-v-es", "text": "С позицията си за бежанците България показва, че е фактор в Европейския съюз. Това се казва в официално съобщение на войводите, с което подкрепиха категоричния отказ на премиера Бойко Борисов страната ни да поеме обратно мигранти.. Въпреки настойчивостта на германския канцлер Ангела Меркел и на някои нейни колеги от другите страни-членки на ЕС, позицията на страната ни остава твърда и непроменена. Това е важен индикатор за важността и полезността на Патриотите в управлението на страната. Припомняме, че това е и отстояваната с години линия на председателя на ВМРО - Българско национално движение и настоящ заместник министър-председател и министър на отбраната Красимир Каракачанов. Този важен политически въпрос на ниво Европейски парламент беше повдиган многократно през годините и от българския представител в ЕП и заместник-председател на ВМРО Ангел Джамбазки. Това е и дългогодишната битка на депутатите на партията в Народното събрание. Именно миграционната политика на България беше и един от основните пунктове в предизборната програма на Обединени патриоти, който по категоричен начин беше отстояван и стана част от управленската програма ГЕРБ - ОП. България като външна граница на ЕС носи отговорността за сигурността не само на своята територия, но и за сигурността на цялата Общност. Ето защо още през миналия мандат благодарение на усилията на патриотичните формации в НС беше завършен строежът на оградата. Като министър на отбраната Красимир Каракачанов усили военното присъствие на пограничните райони, през които имаше пробив и незаконно влизаха мигранти. Всичко това доведе до почти нулев бежански натиск по границите и много малка населеност на центровете за бежанци. Това се потвърждава и от поисканата от заместник-министър председателя по обществен ред и сигурност Красимир Каракачанов преди месец справка от Държавната агенция за бежанците. Ако през януари 2015 г. капацитетът на центровете е бил запълнен на 67%, през декември 2016 г. стига до 85%, то към месец юни 2018 г. е едва 11%. Хората, които са постъпили на територията на България през периода 2015-2018 г. са основно от Афганистан, Ирак и Сирия. През 2015 г. подадените молби са съответно: Ирак - 6959; Афганистан - 6193; Сирия - 5993; Пакистан - 578; Иран - 175. През 2016 г. броят на молбите е значително завишен. През 2018 г. до момента цифрите са съвсем други. Афганистан - 286; Сирия - 123; Ирак - 107; Пакистан 24; Иран - 12. Фалшивите новини, които определени политически кръгове се опитаха на тиражират, че на военните летища тайно се оставят стотици мигранти, върнати от Европа, не постигнаха своята цел. Правителството на България, част от което сме и ние - Патриотите от ВМРО, спази своите обещания и не само, че няма да има върнати мигранти, но няма и да допусне нова бежанска криза в страната. ВМРО показва, че патриотизмът е градивен и помага на страната. Именно ВМРО демонстрира че някои от успешните политики на страните от Вишеградската група могат да се прилагат и у нас. Патриотите от ВМРО слагат сигурността на България на първо място и не се опитват да трупат партийни дивиденти от чувствителни външнополитически въпроси, както го прави опозицията. България е над всичко!,  се казва в официалното съобщение на ВМРО.", "date": "2018.08.20", "title": "ВМРО подкрепи Борисов: С позицията си за бежанците показахме, че България е фактор в ЕС"}
{"url": "https://www.faktor.bg/bg/articles/parlamentat-shte-zasedava-izvanredno-na-21-avgust-po-iskane-na-bsp", "text": "Председателят на парламента Цвета Караянчева свиква извънредно заседание на Народното събрание, съобщиха от пресцентъра на институцията. Заседанието е насрочено за 21 август 2018 г. (вторник) от 13 часа.  По-рано днес лидерът на БСП Корнелия Нинова входира в деловодството на парламента искане за извънредно заседание. То е подписано от почти цялата парламентарна група на БСП, която е съставена от 79 народни представители.  С това от опозицията спазват изискването на Конституцията искането за извънредно заседание да бъде подписано от една пета от състава на парламента. БСП са предложили дневен ред, което е другото изискване за свикване на заседание.  От опозицията предлагат той да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи.   Съгласно Правилника за организацията и дейността на парламента председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не.", "date": "2018.08.20", "title": "Парламентът ще заседава извънредно на 21 август по искане на БСП"}
{"url": "https://www.faktor.bg/bg/articles/hurriyet-voenni-ot-sasht-i-turtsiya-shte-patrulirat-zaedno-v-siriyskiya-manbidzh", "text": "Военни от Турция и САЩ възнамеряват да организират тренировка за съвместно патрулиране в сирийския град Манбидж, цитира изявление на турския военен министър Хулуси Акар изданието Hurriyet.  Обучението ще бъде съсредоточено към подобряване на координацията между двете страни.   Министърът не посочил точните срокове за извършването на патрулирането, но източници на изданието говорят за 3-4 седмици след направените тренировки.   Военните от двете страни ще изучават кодовете за общуване по радиостанциите и маршрутите, по които ще патрулират. Ще отработват и ситуации при нападения от терористи.   Турция и САЩ извършват дейността по осигуряване на безопасност в региона в рамките на „пътната карта” относно Манбидж, уточнил министър Хулуси Акар.", "date": "2018.08.20", "title": "Hurriyet: Военни от САЩ и Турция ще патрулират заедно в сирийския Манбидж"}
{"url": "https://www.faktor.bg/bg/articles/novini/balgariya/predi-nachaloto-na-uchebnata-godina-ne-dostigat-4-000-uchiteli", "text": "Около 4000 учители се търсят сега в училищата в страната, като всички свободни работни места се обявяват в сайтовете на Регионалните управления по образованието и в Агенцията по заетостта. Общо учителите в страната са над 90 000 и очакваме тези места да бъдат заети, каза министърът на образованието и науката Красимир Вълчев, цитиран от БТА. Той отбеляза, че най-голям недостиг на учители традиционно има по предметите физика, математика, химия, информатика, по чужди езици, търсят се и ресурсни учители. Всяка година преди началото на учебната година има търсене и недостиг на учители, като в последните години средно годишно над 5000 учители се пенсионират, каза министър Вълчев. По думите му през тази година между 4500 и 5000 учители се очаква да се пенсионират, но още не се знае колко от тях ще останат на работа или придобивайки право на пенсия ще подновят правоотношенията си в училищата. От година информационна система картографира търсенето и предлагането на педагогически специалисти. Тя ще заработи до края на годината и ще регистрира завършващите с педагогическа правоспособност във висшите училища, както и специалистите, които са с такава правоспособност на пазара на труда или желаят да се включат в педагогическа професия. Те ще заявяват в кои общини и по кои учебни предмети могат и искат да преподават. В системата ще има информация и за всички педагогически специалисти, които навлизат в пенсионна възраст и така ще може да се прогнозира търсенето на учители, обясни министър Вълчев. По думите му в тази информационна система всеки, който завършва, ще може да види в кои общини и в кои училища се очаква недостиг на педагогически специалисти, както и чрез данните МОН ще може да прави сериозни анализи за недостига на учители.", "date": "2018.08.20", "title": "Преди началото на учебната година: Не достигат 4 000 учители"}
{"url": "https://www.faktor.bg/bg/articles/novini/balgariya/pozharnikari-spasiha-osem-dushi-ot-ostrov-kray-r-arda-sled-izpuskane-na-studen-kladenets", "text": "Пожарникари спасиха от остров край р. Арда осем души, от които четири деца. Те се оказаха в капана на придошлите води на реката след изпускане на яз. „Студен кладенец”. По обяд вчера две семейства с децата си отиват на пикник на остров на Арда до село Бориславци. При изпускането на язовира нивото на реката рязко се вдига с близо метър, а течението е направо смъртоносно. Възрастните сигурно бихме успели да стигнем, обаче течението влачи надолу и камъните са хлъзгави заради водораслите, а с деца е по-опасно, посочи Димитър Михайлов. Той е единственият българин, който може да потърси помощ на спешния телефон. Компанията е от немски граждани, които от три години живеят в Ивайловград и за първи път са на този остров. „Когато  водата започна да се покачва много се изплаших, заради децата. Нямаше никого наоколо, започнах да си представям най-лошото”, споделя Гутрун Михайлов. Пожарникарите реагират светкавично и с лодка спасяват семействата.  Островите по Арда са често посещавани през лятото от туристи. При изпускане на язовира се включва сигнално-оповестителната система и предупреждава за опасност, но на острова сирената не се чува. Според пожарникарите е добре да се сложи табела, която да казва, че това място не е толкова безопасно. Липсата на оборудване за пожарникарите също е проблем. И при двете спасителни операции през този месец,  те са използвали личната лодка на шефа на пожарната, за да измъкнат хората от водата.", "date": "2018.08.20", "title": "Пожарникари спасиха осем души от остров край р. Арда, след изпускане на \"Студен кладенец\""}
{"url": "https://www.faktor.bg/bg/articles/novini/balgariya/ognishteto-nad-karlovo-tlee-bez-nadzor", "text": "Големият пожар над Карлово е локализиран от снощи, но продължава да тлее на площ от над 100 декара.  Огнището остава потенциално опасно в близките дни. В подножието на местността \"Боровия триъгълник\" гората продължава да тлее. „Пожарът на практика е локализиран. Още няколко дена ще продължава тлеенето вътре в огнищата на сухите дървета. Организирано е наблюдение на място”, обясни главен инспектор Таньо Чалъмов от карловската пожарна. След 40-минутно изкачване достигаме овъглената гора. На място няма никой. Огнището е оставено без наблюдение и надзор. След минути пристига група от шестима доброволци от национален парк \"Централен Балкан\". Пожарът не е в тяхната територия. „Може да се разгори. При един вятър може да тръгне отново пожарът с нова сила. Не прави добро  впечатление, че е оставено без надзор от \"Горско стопанство-Карлово”, обясни охранителят Георги Георгиев. Пламъците и димът се появяват отново. До 10 ч. на място са само шестимата доброволци: Всички в региона се надяват на обилен дъжд. Според местните това е единствената гаранция, че горският пожар ще бъде напълно потушен.", "date": "2018.08.20", "title": "Огнището над Карлово тлее без надзор"}
{"url": "https://www.faktor.bg/bg/articles/mazh-se-udavi-v-primorsko", "text": "Мъж се е удавил в морето в Приморско, съобщиха от Областната дирекция на МВР-Бургас. Около 20.00 часа снощи туристи са съобщили за давещ се мъж в района на южния плаж срещу спасителен пост 2. Въпреки предприетите действия по спасяването на мъжа, същият е завлечен от мъртвото течение навътре в морето. Час по-късно в района до пост 3 морето изхвърлило тялото на удавения. Това е 71-годишния Г. Р. от Пловдив. Тялото е откарано за аутопсия в отделение \"Съдебна медицина\" към УМБАЛ - Бургас.", "date": "2018.08.20", "title": "Мъж се удави в Приморско"}
{"url": "https://www.faktor.bg/bg/articles/ovladyan-e-pozharat-nad-karlovo-no-nablyudenieto-na-myasto-shte-prodalzhi", "text": "Пожарът в местността Боров триъгълник над Карлово вече е овладян. Пълното потушаване на огъня ще продължи и в следващите няколко дни. Горещото време изпрати нагоре и наслагваните от дим облаци, които бяха покрили града в дообедните часове. Включването на военните от 61-ва стрямска механизирана бригада помогна за бързото погасяване на огъня, който бе на около час и половина път от това място нагоре. А от това място надолу вече се оттеглиха повечето от хората, участвали в гасенето. Горе остават обаче част от тях да дежурят, тъй като вятърът все още може да възпламени някое тлеещо място. Това наблюдение ще продължи още няколко дни, докато не се прецени, че всяка подобна опасност е отминала. Освен огнеборци и лесничеи, по-рано в потушаването на пожара се включиха и 44 военнослужещи от карловската бригада. Те имаха задача да действат в източната част на огнената стихия на фронт от 600 метра. От Южноцентралното управление на горите посочиха, че все още има опасност от възникването на нови огнища, тъй като в района духа силен вятър. Местната власт в Карлово посочи, че най-вероятно причина за възникването на пожара е човешка небрежност.  В следващите дни обхванатият от огъня район, който е около 100 дка, ще бъде наблюдаван. От кризисния щаб се надяват да няма влошаване на метеорологичните условия и засилване на вятъра, за да не се възпламенят нови огнища. По мнението на председателя на кризисния щаб заместник-кметът Антон Минев не са пострадали много дървета, а част от тях дори ще могат да се възстановят.", "date": "2018.08.20", "title": "Благодарение на 61-ва стрямска механизирана бригада огънят над Карлово е потушен"}
{"url": "https://www.faktor.bg/bg/articles/maya-manolova-kfn-tryabvashe-da-reagira-po-rano-za-olimpik", "text": "Комисията за финансов надзор (КФН) трябваше да реагира още когато застрахователното дружество „Олимпик“ придоби 10% пазарен дял на пазара на „Гражданска отговорност“ чрез евтини застраховки, високи комисиони за брокерите и отчитане на финансова загуба от дейността. Това заяви по Би Ти Ви омбудсманът Мая Манолова. Според нея ощетените от фалиралата компания, чиито застраховки изтекоха преждевременно, трябва да получат обезщетенията си от Гаранционния фонд, а той после да търси парите от кипърския фонд, в който „Олимпик“ е отчислявал средства.  Парламентът трябва да разгледа детайлно случая и ако трябва, да бъдат направени промени, каза още Мая Манолова. Още миналата седмица тя е пратила писма до премиера Бойко Борисов и председателя на парламента Цвета Караянчева с мнение, че в българския Кодекс за застраховането трябва да се попълни законова дупка. В момента има празнота при уреждането на обезщетенията при фалирал застраховател, когато той е получил лиценз в дуга държава. Клиентите са си платили вноските към Обезпечителния фонд. По думите й след като българските граждани са си плащали вноските, те трябва да си получат парите от българския гаранционен фонд.", "date": "2018.08.20", "title": "Мая Манолова: КФН трябваше да реагира за \"Олимпик\"още когато придоби 10% пазарен дял с евтини застраховки"}
{"url": "https://www.faktor.bg/bg/articles/obshtestvo/ulitsata/ekspert-kfn-da-ne-se-izmakvat-che-ne-mozhe-nishto-da-napravyat-pri-falit-na-zastrahovatel", "text": "„Тази мантра, която се повтаря от няколко дни от Комисията за финансов надзор, че видите ли те нищо не можели да направят, защото застрахователят бил клон на кипърска компания, това не е вярно”. Това заяви в ефира на Нова ТВ Владимир Тодоров, експерт от Асоциацията на пострадалите при катастрофи. „Всяка полица на „Олимпик”, продадена на в България, има и сума от 11,50 лева за вноска за Гаранционен фонд. Там има 2 сметки, които са отделни и независими. В сметката „Незастраховани МПС” влизат 10 лева. Следващата сметка е „Обезпечителен фонд”, в която влиза 1,50 лева. Всеки застраховател, който продава в България, плащат тези пари. Обезпечителният фонд, който е подчаст на големия Гаранционен фонд, се задейства и плаща щети при фалит на застрахователя”, заяви Тодоров. „За своя периода, в който съществува в България, 7-8 години, клиентите на „Олимпик” са събрали 14 милиона в Гаранционния фонд и 2 милиона в Обезпечителния фонд”, заяви още Тодоров. „В закона има разписана процедура какво се случва при фалит”.", "date": "2018.08.20", "title": "Eксперт: КФН да не се измъква, че не може нищо да направи при фалит на застраховател"}
{"url": "https://www.faktor.bg/bg/articles/direktorat-na-anesteziologiyata-v-sliven-pochinalata-rodilkat-nyamashe-naranyavaniya", "text": "Починалата на 17 август родилка Ренета Томова не е имала външни наранявания, когато е постъпила в реанимацията на болницата в Сливен. Това обяви пред bTV директорката на отделението д-р Юлия Бянкова. Родилката е постъпила в нейното отделение едно денонощие след раждането – в много тежко общо състояние, с картина на белодробен оток. При прегледа преди раждането е установено, че жената има две придружаващия заболявания, но нямам право да кажа какви, уточни тя. По думите й от какво точно е починала жената, ще установи съдебно-медицинската експертиза след аутопсия. Роднините на починалата след раждането Ренета искат независима медицинска експертиза и разследване по случая. Те твърдят, че лекарите са извършвали манипулации, с които родилката не е била съгласна, имат подозрения, че е имала счупено ребро. Днес екип на Медицински одит и РЗИ-Сливен влизат на проверка в сливенската болница. Ще се проверява дейността на лечебното заведение и по специално случаят със смъртта на родилката. Около 200 души излязоха вчера на протест пред лечебното заведение. Исканията им бяха да се спрат подобни практики, да няма такова отношение към родилките и прокуратурата и полицията да разследват случая. Според Мария Шаркова, адвокат по медицинско право, е крайно време да се проведе разговор за качеството на родилната помощ и за единни стандарти по акушерство и гинекология. Тя се е свързала с близки на починалата родилка и е предложила помощ. Ако се докаже, че са прилагани методи, които не са утвърдени от науката и практиката, може да се заключи, че правата й са нарушени, каза Шаркова. За съжаление рядко диалогът стига до качеството на родилните грижи в България – не се събира адекватна информация, няма единни правила за поведение, коментира още адвокатът.", "date": "2018.08.20", "title": "Директорът на анестезиологията в Сливен: Починалата родилка нямаше наранявания"}
{"url": "https://www.faktor.bg/bg/articles/obshtestvo/ulitsata/ministar-valchev-sofiya-tarsi-za-novata-uchebna-godina-650-prepodavateli", "text": "Имаме недостиг на учители по различни дисциплини. Търсим само в София 650 учители. Това обяви в студиото на Нова ТВ министърът на просветата Красимир Вълчев. През последните години имаме много пенсионирани учители. След 10 години ще дойде най-големият недостиг на преподаватели. Затова се вземат мерки, като се върви към увеличение на заплатите, за да привлечем повече млади преподаватели. Учителската професие се оказа не е особено привлекателна за младите, защото те търсят позиции, които носят по-високи доходи. Затова трябва да се променят стимулите и мотивацията, за да привлечем млади хора като учители, коментира Вълчев.  По думите му проблемът с оценяването не е от вчера. Оценяването е една от най-важната част в образованието. Но още по-важни са шансовете, които дава образованието на подрастващите, затова трябва да оценяваме обективно степента на придобитите компетенции. Това винаги води до стрес, както казват родителите, но няма как да елиминираме това, посочи просветният министър.  Вълчев изрази надежда много повече училища да предоставят възможности на учениците за продължаване на обучението в системата на висшето образование, а не само това да бъде привилегия на набедените за елитни училища. Той обясни и каква е необходимостта от въвеждането на новия предмет в 11 и 12 клас – гражданско образование.  Нов предмет – гражданско образование в 11 и 12 клас. Досега темите и проблемите се изучаваха в рамките на предметите история и философия. Нуждата от придобиването на нови компететности по отношение на гражданското общество и гражданско поведение този предмет стана самостоятелен. Неговото преподаване зависи от уменията и предпочитанията на преподавателите, подчерта Красимир Вълчев.", "date": "2018.08.20", "title": "Министър Вълчев: София търси за новата учебна година 650 преподаватели"}
{"url": "https://www.faktor.bg/bg/articles/shepa-protestirashti-poiskaha-ostavkata-na-shefa-na-kfn", "text": "Слаб протест откъм численост се проведе пред сградата на Комисията за финансов надзор (КФН) във връзката с фалита на застрахователна компания \"Олимпик\". Присъстващите отправиха искания за оставката на ръководството.  Протестът е организиран в социалните мрежи, където над 400 души са потвърдили участие, но на място бяха дошли едва няколко от тях. \"Малко са хората пред сградата на КФН, въпреки че имаше много активни при призива. Все пак е добре да се чуе, че ние, потърпевшите от фалита, ще си търсим правата\", обяви организаторът на протеста Георги Христов пред репортер на Дир.БГ. Той добави, че според него трябва да се потърси отговорност от КФН за действията им. \"Фалитът на компанията в Кипър е обявен на 8 май. Какво са правили от КФН три месеца? Редно е ръководството да понесе отговорност\", попита той. Припомняме, че днес премиерът Борисов привика на среща финансовия министър Владислав Горанов и ръководството на КФН, за да се намери решение на ситуацията около фалита на застрахователната компания.", "date": "2018.08.20", "title": "Протестиращи поискаха оставките на шефовете в КФН"}
{"url": "https://www.faktor.bg/bg/articles/10-dni-v-tsentara-na-sofiya-i-oshte-nyakolko-kvartala-nyama-da-ima-topla-voda", "text": "От днес до 29 август в центъра на София и прилежащите около него квартали няма да има топла вода. Това съобщиха от столичната \"Топлофикация\", като уточняват, че ще бъде извършен преглед и профилактика на производствените съоръжения в ТЕЦ \"София\". Подаването на топла вода ще бъде спряно към сградите, които се намират в карето между следните улици и булеварди: бул. \"История славянобългарска\", ул. \"Индустриална\", бул. \"Данаил Николаев\", ул. \"Проф. Милко Бичев\", бул. \"Евлоги и Христо Георгиеви\", бул. \"Янко Сакъзов\", бул. \"Васил Левски\", бул. \"Цар Освободител\", бул. \"Евлоги и Христо Георгиеви\", ул. \"Крум Попов\", ул. \"Цанко Церковски\", ул. \"Иглика\", бул. \"Пенчо Славейков\", бул. \"Е.И. Тотлебен\", ул. \"Йоаким Кърчовски\", ул. \"Добруджански край\", бул. \"М.Д. Скобелев\",ул. \"Опълченска\", бул. \"Мария Луиза\", бул. \"Рожен\", бул. \"История славянобългарска\". Топлоподаването ще бъде спряно и в кварталите \"Зона Б-5\", \" Зона Б-18\", \"Зона Б-19\", \"Света Троица\", \"Фондови жилища\", \"Банишора\", \"Илинден\" – блокове №№ 1, 2, 3, 4, 243, както и в сградите в района на ул. \"Зографски манастир\", ул. \"Л.Весов\", ул. \"Хисаря\" и ул. \"Цар Симеон\". Рехабилитацията на мрежата е наложителна, тъй като основната част от нея е изградена през 70-те и 80-те години на миналия век. Клиентите на топлофикацията могат да получат информация за спирането на топлата вода на телефон 0 700 11 111. Освен това за времето на ремонтите няма да им бъдат начислявани сметки за топла вода.", "date": "2018.08.20", "title": "Студен душ за столичани: 10 дни в центъра и в още няколко квартала няма да има топла вода"}
{"url": "https://www.faktor.bg/bg/articles/tsatsarov-zapochva-proverka-na-komisiyata-za-finansov-nadzor", "text": "Главният прокурор Сотир Цацаров разпореди извършването на проверка по повод прекратяването на дейността на клона на ЗК „Олимпик“ у нас. Това съобщиха от пресцентъра на Прокуратура на Република България.  Предмет на проверката са начинът на осъществяване на държавния застрахователен надзор от страна на Комисията, на ресорния ѝ заместник-председател, ръководещ управление „Застрахователен надзор“ и на това управление, по отношение на конкретния застраховател. Ще бъде проверено спазването на изискванията на закона за започване на дейността на клона на ЗК „Олимпик“ в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана „Олимпик“ да сключва нови договори и да удължава срока на досегашните. Проверката се осъществява от прокурор от Върховната касационна прокуратура и е възложена на Държавна агенция „Национална сигурност“.", "date": "2018.08.20", "title": "Цацаров подхвана Комисията за финансов надзор заради \"Олимпик\""}
{"url": "https://www.faktor.bg/bg/articles/bsp-vnasya-v-delovodstvoto-na-ns-neobhodimite-podpisi-za-izvanredno-zasedanie", "text": "Представители на ПГ на „БСП за България” внсят в 13.30 ч. в деловодството на Народното събрание необходимите подписи за свикване на извънредно заседание на парламента, съобщи „Фокус“. Предвидено е изявление за медиите.   ПГ на „БСП за България“ разполага със 79 народни представители, а съгласно Конституцията на Република България заседание може да се свика по искане на 48 от народните представители, които представляват една пета от състава на парламента.   Съгласно Правилника за организацията и дейността на парламента в този случай председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не.   Друго изискване за свикване на заседание е наличието на дневен ред.   От БСП искат заседанието да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи.", "date": "2018.08.20", "title": "БСП начерта дневния ред на извънредното заседание на НС по 2 точки"}
{"url": "https://www.faktor.bg/bg/articles/prehvarliha-zadarzhanata-v-sasht-ruskinya-mariya-butina-v-zatvor-vav-virdzhiniya", "text": "Руски дипломати спешно посетиха задържаната в САЩ гражданка на Русия Мария Бутина след известието, че е прехвърлена в затвора в Александрия, щата Вирджиния. Това се казва в изявление, разпространено днес от посолството на Руската федерация в САЩ, предаде ТАСС. \"Ще продължим да настояваме Мария да бъде освободена\", заявява посолството. До петък вечерта Бутина бе държана във вашингтонски затвор, напомня агенцията. Бутина бе арестувана във Вашингтон на 15 юли. Американски съд постанови тя да остане под стража до насроченото за 10 септември заседание по делото срещу нея. 29-годишната рускиня е обвинена в заговор с оглед действия в полза на чужда държава на американска територия. Според обвинението се е опитала да проникне в Националната асоциация на притежателите на огнестрелно оръжие и в други американски политически организации - както преди, така и след избирането на Доналд Тръмп за президент. Тя отхвърля обвинението, че е действала като руски агент.Според руската мисия в САЩ се предприемат опити Мария Бутина да бъде \"сломена чрез допълнителни унижения и психологически натиск\". В новия затвор тя ще бъде държана в единична килия, а междувременно са й отнели \"всички вещи, включително книгите, кърпите, маратонките, тоалетните принадлежности\", твърдят дипломатите. \"Очакваме правозащитните организации решително да осъдят действията на властите на САЩ. Необходимо е да бъде спряно това беззаконие\", заявяват руските представители. Те допълват, че във връзка с \"неприемливите методи, използвани спрямо руската гражданка\", ще сезират Държавния департамент във Вашингтон.", "date": "2018.08.20", "title": "Прехвърлиха задържаната за шпионаж в САЩ рускиня Мария Бутина в затвор във Вирджиния"}
{"url": "https://www.faktor.bg/bg/articles/novini/svyat/sled-8-godini-gartsiya-uspeshno-izleze-ot-poslednata-spasitelna-programa", "text": "Гърция излезе успешно от последната си спасителна програма, съобщава Нова ТВ. Общо през последните осем години Гърция получи над 275 милиарда евро финансова помощ от Европейския съюз, Европейската централна банка и Международния валутен фонд. На два пъти  страната се приближи опасно до излизане от Еврозоната. Безработицата стигна над 25%, а доходите на гърците спаднаха с една четвърт. След годините на строги икономии Атина вече ще трябва да финансира сама покриването на дълга си, който възлиза на 180% от Брутния вътрешен продукт.", "date": "2018.08.20", "title": "След 8 години Гърция успешно излезе от последната спасителна програма"}
{"url": "https://www.faktor.bg/bg/articles/solomon-pasi-golemiyat-vapros-e-nakade-varvi-turtsiya-kam-zapada-ili-kam-rusiya", "text": "Битката между Тръмп и Ердоган коментира в студиото на бТВ бившият външен министър Соломон Паси. Според него конфликтът е изцяло обяснен електорално. \"Основната електорална маса в президентските избори на Тръмп са евангелистите. В момента той прави референция към своята избирателна маса, стъпките и действията му са единствено за да се хареса на своите избиратели. Трябва да му се признае, че той е човекът, който изпълнява обещанията, които дава на своите избиратели, затова популярността му расте и вероятността Тръмп да бъде преизбран също расте\", убеден е Соломон Паси. На въпрос да очакваме ли Ердоган да отстъпи, дали е поставен на колене, Паси отговори: \" И Тръмп, и Ердоган са 24-каратови политици. И двамата не са дипломати. Те са плотици, лидери. Отношенията между Турция и Запада не е диалог между двама президенти. Това са геотектонични процеси, които се случват в политиката. Големият въпрос е накъде върви Турция - със Запада или с Изтока. Турция е един дългогодишен сериозен съюзник на НАТО, но си има и свой дневен ред. Най-вероятно Турция ще се ориентира към членство в БРИКС - световните държави, които в момента включват Бразилия, Русия, Индия, Китай и Южна Африка - един все по-набиращ сила геополитически полюс. Навремето имаше два - Изток и Запад и някаква размита субстанция на необвързаните държави, докато в момента ролята на бившия Изток е приел тази организация БРИКС и за съжаление ние не можем да кажем, че там са само диктаторски държави - Бразилия и Индия са традиционни демокрации\", посочи Паси. Бившият външен министър коментира и въпроса с миграцията. \"Евросъюзът има абсолютно сбъркана позиция по отношение на миграцията и без мащабен план ще е неспособен да се справи с притока на около милиард африканци през следващите 30 години, каза Паси. Той подчерта, че разговори за Дъблинския регламент и за мигрантски квоти са безсмислени. Паси цитира позицията на Атлантическия клуб по казуса: да изнесем Европа към Африка, за да не внесем Африка в Европа. Той беше категоричен, че има достатъчно пари, за да може да се постави акцент върху миграцията от юг. „ЕС трябва да окуражи своите компании да изнесат своите производства в Африка и тези технологични центрове да се превърнат в адаптационни центрове”, призова Соломон Паси. Така целта е в Европа да идват само тези, които отговарят на европейските изисквания и които са наясно, че отиват на място, което е с различна култура от тази, с която са свикнали. „ЕК е огромна институция, ЕП е огромна институция, има пари, хора, ноу-хау, експертиза. Едно нещо липсва – липсват лидери и политическа воля”, категоричен беше той.", "date": "2018.08.20", "title": "Соломон Паси: Големият въпрос е накъде върви Турция - към Запада или към Изтока"}
{"url": "https://www.faktor.bg/bg/articles/ispanskata-politsiya-prostrelya-mazh-atakuval-s-nozh-politsai", "text": "Испанската полиция простреля мъж, който въоръжен с нож, се опита да нападне полицейски участък на регионалните сили на реда в областта Каталуния, предадоха Ройтерс и ТАСС. Мъжът влязъл въоръжен в участъка в град Корнела в провинция Барселона малко преди 4 ч. по Гринуич с намерението да атакува полицаите. Тогава той бил прострелян. Според изданието \"Вангуардия\" заподозреният може да е гражданин на Алжир. Влизайки в сградата на участъка, той викал в прослава на Аллах, допълва вестникът, цитиран от ТАСС. Не става ясно дали нападателят е починал, след като е бил прострелян, отбелязва Ройтерс. Според ТАСС той е бил ликвидиран.", "date": "2018.08.20", "title": "Испанската полиция ликвидира мъж, атакувал с нож полицаи"}
{"url": "https://www.faktor.bg/bg/articles/bivsh-shef-na-tsru-plashi-tramp-sas-sad", "text": "Бившият директор на ЦРУ Джон Бренан заплаши да съди американския президент Доналд Тръмп заради отнетия достъп до секретна информация, съобщава радио The Voice of America, цитирано от „Фокус“.  \"Ако моето разрешително - както и репутацията ми, тъй като сега се измъквам от калта - ако това е цената, която ще платя, за да се попречи на Доналд Тръмп да направи това срещу други хора, за мен това е малка цена \", каза Бренън пред телевизията на NBC. \"Аз ще направя всичко, което мога лично, за да се опитам да предотвратя тези злоупотреби в бъдеще и ако това означава да отида в съда, ще направя това\", добави той.  Тръмп отне миналата седмица достъпа до секретна информация на Бренън като заяви, че трябва да направи нещо за това, което нарича \"скалъпено\" разследване за предполагаемото тайно споразумение между неговата кампания и Русия по време на президентските избори през 2016 година.", "date": "2018.08.20", "title": "Бивш шеф на ЦРУ заплаши Тръмп със съд"}
{"url": "https://www.faktor.bg/bg/articles/kak-shte-ya-karat-rusnatsite-kray-na-evtinata-vodka", "text": "Минималната цена на дребно на водката от всички видове процентно съдържание в Русия от днес се приравнява към минималната цена на 40-градусовата водка, която е 205 рубли (около 3 долара според текущия официален курс - бел. ред.) за 0,5 литра. Това предаде ТАСС, цитирайки заповед на Министерството на финансите.  По този начин цената на водката с процентно съдържание от 37 до 38 градуса се повишава с 9 рубли за 0,5 литра, на водката с 38 до 39 процента - с 4 рубли за 0,5 литра, а цената на по-силната водка остава без промяна. Минималната производствена цена на всички видове водка според процентното съдържание се определя на 173 рубли за 0,5 литра, а цената на едро - на 178 рубли за 0,5 литра.  Въвеждането на унифицирани цени на водката е свързано с необходимостта да бъдат отстранени възможни противоречия, посочва министерството.  Финансовото министерство на Русия установява минимални цени на алкохола от 2009 година като част от борбата с незаконното производство. Минималните цени, които са в сила в момента, са 371 рубли (5,5 долара) за 0,5 литра коняк, 164 рубли (2,5 долара) за 0,75 литра шампанско, разглежда се възможността и за въвеждане на минимални цени за различните категории вина. Ведомството посочи по-рано, че засега няма причини да се повишават минималните цени на дребно, тъй като обикновено такова повишение е свързано с увеличаване на акцизите, а акцизите за силния алкохол в Русия са замразени за още две години.  Според данни на ръководителя на информационния център Уайн ритейл (Wine Retail) Александър Ставцев до неотдавна продажбите на водка с процентно съдържание 38 процента в Русия стабилно са нараствали. Тази водка е била търсена на регионалния пазар заради по-ниската минимална цена, отбелязва той. Според експерта след изравняването на цените търсенето на този вид водка ще спадне на практика до нулево.", "date": "2018.08.20", "title": "Как ще я карат руснаците - край на \"евтината\" водка?"}
{"url": "https://www.faktor.bg/bg/articles/pravitelstvoto-preporacha-na-ns-da-osvobodi-ralitsa-agayn-zaradi-olimpik", "text": "Правителството препоръча на парламента да освободи зам.-председателя на Комисията за финансов надзор Ралица Агайн заради ситуацията с фалиралото застрахователно дружество \"Олимпик\". Това стана ясно след среща в Министерския съвет, в която е участвал премиерът Бойко Борисов, представители на КФН и на службите, на която е обсъден фалитът на кипърското застрахователно дружество \"Олимпик\", който чрез клона си в България има над 200 хил. клиенти тук. Горанов призова Агайн доброволно да подаде оставка заради случая. Фнансовият министър поясни, че тъй като КФН е независим орган, правителството няма механизъм да я освободи, а в Закона за КФН са ограничени и правомощията на парламента при подобни казуси. Като нейни пропуски Горанов посочи това, че комисията е неглижирала ниските цени на застраховките \"Гражданска отговорност\", с които дружеството е привличало клиенти, както и че регулаторът не е бил подготвен и не е знаел какви мерки трябва да предприеме, след като е станало ясно, че дружеството обявява фалит. Горанов напомни, че потърпевшите от фалита на дружеството трябва да търсят обезщетение чрез кипърския съд. Правителството обмисля да наеме адвокат, който да ги представлява. Посланикът на Кипър ще бъде извикан в Министерството на външните работи за разговор по темата.", "date": "2018.08.20", "title": "Правителството поиска оставката на Ралица Агайн, наема адвокат за потърпевшите от фалита на \"Олимпик\""}
{"url": "https://www.faktor.bg/bg/articles/farofakis-dopusnah-greshka-kato-se-doverih-na-tsipras", "text": "Почти три години след като коалиционното правителство СИРИЗА – „Независими гърци“ подписа третата спасителна програма и два дена преди Гърция да излезе от нея, бившият финансов министър Янис Варуфакис заяви, че най-голямата му грешка по време на бурния му период на тази длъжност е била да се „довери на Ципрас“, пише гръцкият вестник Kathimerini, цитиран от \"Фокус\". „Грешката ми бе, че се доверих на премиера Ципрас, надявайки се, че бяхме избрани с ясен мандат да не удължаваме статута на дългова колония на страната с нов меморандум и че ще се борим до края да свържем общия дълг и размера на погасяване с БВП и неговия растеж – това, което наричаме „клауза за растеж“, заяви Варуфакис пред телевизия SKAI в събота. Запитан за коментар върху оценката, направена от председателя на Европейския стабилизационен механизъм (ЕСМ) Клаус Реглинг, че първите шест месеца на 2015 година, когато Варуфакис беше начело на финансовото министерство, са стрували на страната между 86 и 200 милиарда евро, той отхвърли твърденията. „Цената беше огромна още от 2010 година и това изцяло по вина на грешната програма на тройката“, заяви бившият финансов министър, визирайки Европейската комисия, Европейската централна банка и Международния валутен фонд, които ръководиха трите спасителни програми на Гърция. И добави: „Те ми оказват голяма част, като се опитват да прехвърлят греховете си върху мен. Един финансов министър е съден по нивата на дълг, които оставя зад себе си, в сравнение с това, което е намерил, паричните резерви и БВП. Може да видите, че аз оставих предимно това, което получих.“ Варуфакис описа ЕСМ като „престъпен механизъм на предполагаема стабилност, която в своята същност дестабилизира гръцката икономика и Европа“. Коментирайки големия дълг на страната и облекчителните мерки, приети от еврогрупата по-рано през тази година, той заяви, че „няма никакъв шанс“ дългът да бъде изплатен. „Това, което те наричат облекчение на дълга, е всъщност брутален товар върху публичния дълг. Те взеха по-малко от 100 милиарда евро, които трябваше да бъдат изплатени до 2032 година, и ги разгърнаха след 2032 година с лихва“, заяви той. \"Ангажиментът на тройката за разгръщане на дълга означава, че ще имаме изплащания на дълга, които ще достигнат до 50 процента от публичния приход. Инвеститорите чуват това и си мислят, че Гърция не е достатъчно сериозна за инвестиции, а само за бързи пари“, добави бившият финансов министър. Гърция излезе успешно от последната си спасителна програма, договорена преди три години, за да помогне на страната да се справи с последиците от дълговата криза, обяви спасителният фонд на еврозоната, Европейският стабилизационен механизъм (ЕСМ), цитиран от Ройтерс. \"Днес ние можем да приключим благополучно програмата на ЕСМ без повече допълнителни спасителни програми, тъй като за първи път от началото на 2010 г. Гърция може да си стои на краката\", каза в изявление председателят на управителния съвет на спасителния фонд Мариу Сентену. Португалският министър на финансите, който е и председател на еврогрупата, отбеляза, че \"това е станало възможно благодарение на изключителните усилия на гръцкия народ, доброто сътрудничество със сегашното гръцко правителство и подкрепата на европейските партньори чрез кредити и облекчаване на дълговете\".", "date": "2018.08.20", "title": "Варуфакис: Допуснах грешка, като се доверих на Ципрас"}
{"url": "https://www.faktor.bg/bg/articles/okolo-200-zheni-vodyat-v-parvichnite-izbori-na-razlichni-mesta-v-sasht", "text": "Рекорден брой дами печелят предварителните избори на Демократическата и на Републиканската партия, с които те определят кандидатите си за междинните избори в началото на ноември за двете камари на Конгреса, за губернаторски кресла в някои от щатите и за щатски законодателни институции. Очаква се през есента значително да се увеличи броят на жените на изборни длъжности и с тяхна помощ да се промени общественият дебат по въпроси като здравеопазване, имиграция, образование и контрол над оръжията. Повечето от тези кандидати са демократи, някои от които се впускат в надпревара за първи път. Те твърдят, че мотивацията им да се кандидатират е желанието за промяна, но и други фактори като например движението #MeToo. Около 200 жени водят в първичните избори на различни места, сочи анализ на резултатите от вота. Рекорден брой от 19 дами печелят в предварителните турове за място в Сената. И за пръв път 13 жени са номинирани в надпреварата за губернаторски длъжности в една и съща избирателна година.", "date": "2018.08.20", "title": "Рекорден брой жени печелят в първичните избори в САЩ"}
{"url": "https://www.faktor.bg/bg/articles/vzriviha-bankomat-v-kazanlak", "text": "Взривиха банкомат в Казанлък тази нощ, съобщиха от МВР. Около 3 ч. страшен тътен е събудил жителите на кв. „Васил Левски” в града. По първоначална информация извършителите са успели да вземат наличните пари в устройството. От ударната вълна са изпотрошени стъклата на магазина, в който е монтиран банкомата, съобщи БГНЕС. Всички входове и изходи на града са блокирани от полиция, проверява се всеки автомобил, който напуска града.", "date": "2018.08.20", "title": "Страшен тътен събуди жителите на Казанлък"}
{"url": "https://www.faktor.bg/bg/articles/tramp-i-boltan-obviniha-kitay-v-namesa-v-izborite-v-sasht", "text": "Президентът на САЩ Доналд Тръмп и неговият съветник по въпросите на националната сигурност Джон Болтън обвиниха Китай в намеса в изборите в страната, предаде Франс прес. Агенцията отбелязва, че това е станало в момент, когато Тръмп увеличава своите нападки срещу разследването за предполагаем таен сговор между неговия щаб и Русия преди президентските избори в Съединените щати през 2016 г. \"Всички тези идиоти, които са се съсредоточили върху Русия, би трябвало да започнат да гледат в друга посока - Китай\", написа Тръмп в Туитър в събота. Този коментар бе публикуван сред поредица послания на американския президент с остри критики срещу предполагаемата цензура на консерваторите в социалните мрежи. Туитът на Тръмп остана до голяма степен незабелязан, докато вчера неговият съветник по въпросите на националната сигурност Джон Болтън също обвини Китай, но и Русия, Иран и Северна Корея, че се опитват да се намесят в изборния процес в САЩ. \"Със сигурност мога да ви кажа, че е налице достатъчно голяма заплаха за националната сигурност на Съединените щати - намеса на Китай, на Иран, на Северна Корея (и на Русия) - за да предприемем мерки, за да се опитаме да й противодействаме. Всъщност става въпрос за четири страни\", заяви Болтън по телевизия Ей Би Си. Попитан за подробности за вмешателството на тези държави и особено на Китай, той отговори мъгляво. \"Не искам да влизам в (детайли) какво съм видял или не. Мога да ви кажа обаче, че за изборите за Конгрес през 2018 г. тези четири страни ни безпокоят най-много\", заяви Болтън.", "date": "2018.08.20", "title": "Тръмп: Всички идиоти, които са се съсредоточили върху Русия, да започнат да гледат към Китай"}
{"url": "https://www.faktor.bg/bg/articles/zapochvame-sedmitsata-sas-slantse-i-do-33-gradusa", "text": "Днес ще е предимно слънчево. Около и след обяд над западната половина на страната ще се развива купеста и купесто-дъждовна облачност и на отделни места там ще превали и прегърми. Ще духа слаб до умерен североизточен вятър. Максималните температури ще са между 28° и 33°, за София – около 28°, съобщи „Фокус“.  Атмосферното налягане слабо ще се понижи и ще остане близко до средното за месеца.  По Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще бъде 2-3 бала.  Над планините ще бъде предимно слънчево. В следобедните часове ще се развива купеста и купесто-дъждовна облачност и на места в масивите в Западна България ще има краткотрайни валежи от дъжд с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 14°.", "date": "2018.08.20", "title": "Започваме седмицата със слънце и до 33 градуса"}
{"url": "https://www.faktor.bg/bg/articles/ochakva-se-premierat-da-svika-sreshta-v-ministerski-savet-zaradi-faliralata-kiparska-kompaniya-olimpik", "text": "Очаква се премиерът Бойко Борисов да свика в Министерския съвет среща с финансовия министър Владислав Горанов и ръководството на Комисията по финансов надзор, за да обсъдят казуса с фалиралата кипърска застрахователна компания „Олимпик“. Заради фалита на компанията 200 хил. души останаха без застраховка „Гражданска отговорност“.  По информация на Комисията за финансов надзор общата стойност на загубите за всички клиенти е 9 млн. 350 хил. лева. След полунощ на 18 август собственици на автомобили, застраховани в „Олимпик“, опитаха да блокират площада пред парламента. Те настояха полиците им да действат докогато са сключени. Вчера премиерът обяви, че ще бъдат положени всички усилия да се помогне да клиентите на компанията, доколкото позволява законът. „Когато стане нещо, искаме държавата да помогне. Само че държавата е на данъкоплатеца и когато кажем, че държавата трябва да помогне, това означава, че всеки от нас отделя от данъците си за тази сфера“, коментира Бойко Борисов.  В отговор лидерът на БСП Корнелия Нинова заяви: „Премиерът Бойко Борисов да не лъже българските данъкоплатци и да не настройва едни българи срещу други по казуса с \"Олимпик\". По думите й твърдението на премиера, че ако държавата се намеси в казуса, ще плати на засегнатите от парите на всеки български данъкоплатец, е лъжа.  Очаква се опозицията да внесе искане на извънредно заседание на парламента, на което въпросът с фалиралата застрахователна компания да се обсъди.", "date": "2018.08.20", "title": "Очаква се премиерът да свика среща в Министерския съвет заради фалиралата кипърска компания „Олимпик“"}
{"url": "https://www.faktor.bg/bg/articles/arestuvaha-trima-visokopostaveni-sluzhiteli-v-kosmicheskiya-sektor-za-koruptsiya", "text": "Трима високопоставени представители на руското ракетно-космическо предприятие \"Енергия\" бяха арестувани за корупция, предава БТА, позовавайки се на агенция \"Франс прес\". Задържаните са Алексей Белобородов - заместник-директор на компанията, която произвежда пилотираните космически кораби \"Союз\" и товарните \"Прогрес\", и двама негови подчинени. На тримата са повдигнати обвинения в опит за измама. Следственият комитет на Русия отбелязва, че арестите са били извършени в рамките на разследване, водено с \"активната помощ\" на Федералната служба за сигурност. В края на миналия месец ФСС проведе няколко обиска, насочени срещу руския космически сектор, в съответствие с разследване за държавна измяна, съобщиха местни медии. Те бяха проведени в Централния научноизследователски институт по машиностроене (ЦНИИмаш) - главния изследователски институт на руската космическа промишленост - чийто служител Виктор Кудрявцев бе арестуван. Според в. \"Комерсант\" десетина служители от сектора са заподозрени, че са предали на западни тайни служби секретна информация за проекти за руски хиперзвукови оръжия. В началото на март руският президент Владимир Путин се похвали с нови, по думите му, непобедими хиперзвукови и подводни оръжия, разработени от неговата страна.", "date": "2018.08.20", "title": "Арестуваха трима високопоставени служители в космическия сектор за корупция"}
{"url": "https://www.faktor.bg/bg/articles/uzhileni-ot-olimpik-otnovo-izlizat-na-protest", "text": "За днес отново е насрочен протест на пострадалите от фалита на застрахователна компания „Олимпик”. След среднощния протест пред Народното събрание миналата седмица за тази сутрин е обявен нов. Този път пред Комисията за финансов надзор (КФН). Част от исканията на протестиращите са за оставката на председателя и на служители на комисията. От българския надзор обявиха, че те нямат права да контролират работата на „Олимпик”, тъй като компанията е регистрирана в Кипър. Около 200 хиляди автомобила останаха без „Гражданска отговорност”, сключена с кипърската фирма. До късния следобед в петък 66 хиляди си купиха задължителната застраховка за втори път. От КАТ обявиха, че известно време няма да глобяват водачите, но точен срок за гратисния период не беше посочен.", "date": "2018.08.20", "title": "Ужилени от \"Олимпик\" отново излизат на протест"}
{"url": "https://www.faktor.bg/bg/articles/strelyaha-sreshtu-posolstvoto-na-sasht-v-ankara", "text": "Неизвестни лица стреляха по посолството на САЩ в турската столица Анкара, предадоха CNNTurk и БГНЕС. Нападението е станало в 5:00 часа. По първоначални данни пътници в бял автомобил са открили огън по сградата на посолството. Произведени са четири-пет изстрела. Един от куршумите е засегнал будката на охраната. Няма жертви или ранени. Турската полиция е отцепила района на легацията на Съединените щати и издирва нападателите.", "date": "2018.08.20", "title": "Стреляха по посолството на САЩ в Анкара"}
