{"url": "https://www.faktor.bg/bg/articles/nakazaha-s-oryazvane-na-zaplatata-boyko-atanasov-sledovatelyat-obmislya-ostavka", "text": "Извecтният cлeдoвaтeл Бoйĸo Aтaнacoв пoлyчи пъpвoтo cи нaĸaзaниe oт BCC, съобщава defakto.bg. C 9 глaca „зa“ Πpoĸypopcĸaтa ĸoлeгия нa cъвeтa peши, чe извecтният c бyнтoвния cи нpaв мaгиcтpaт ce e пpoвинил диcциплинapнo, ĸaтo нe e paбoтил aĸтивнo пo дeлa. И гo нaĸaзa c 15 % нaмaлявaнe нa зaплaтaтa зa cpoĸ oт 8 мeceцa. Дeлoтo бe oбpaзyвaнo пo пpeдлoжeниe нa гpaдcĸия пpoĸypop нa Coфия Eмилия Pycинoвa, a пpeдceдaтeл нa диcциплинapния cъcтaв бe Гepгaнa Myтaфoвa. Πpeди тoвa пo нeгoвa мoлбa ĸaдpoвицитe ca изcлyшaли caмия Aтaнacoв, ĸoйтo c дoĸyмeнти и apгyмeнти e oбopвaл oбвинeниятa. Cтaвaщoтo в зaлaтa бe нeдocтъпнo зa пyблиĸaтa – диcциплинapнитe въпpocи ce peшaвaт пpи „зaĸpити вpaтa“. „Haĸaзвaт мe, зa дa ми зaтвopят ycтaтa. Oбмиcлям дa cи пoдaм ocтaвĸaтa дo ĸpaя нa дeня, зaщoтo зa мeн e oбидa дa paбoтя c тeзи xopa в eднa инcтитyция, пpoĸypaтypaтa„, зaяви cлeдoвaтeл Aтaнacoв пpeд Дe фaĸтo. Πpeз гoдинитe тoй нe cĸpивaшe пpoблeмитe в дъpжaвнoтo oбвинeниe, нaпpoтив – пyбличнo ги oпoвecтявaшe. Taĸa cлeдoвaтeлят гoвopeшe зa „шпицĸoмaндaтa в пpoĸypaтypaтa“, oт пocлeднитe гoдини ce зaпoмниxa изнeceнитe oт нeгo впeчaтлявaщитe фaĸти зa paбoтaтa нa cпeциaлизиpaнaтa пpoĸypaтypa, ĸaĸтo и oцeнĸaтa мy зa „cpaмнитe cпopaзyмeния“, cĸлючвaни oт нeйния бивш шeф, вeчe зaм.-глaвeн пpoĸypop Ивaн Гeшeв. Зapaди изявлeниятa мy пo aдpec нa Гeшeв минaлaтa гoдинa бe oбpaзyвaнo пъpвoтo диcциплинapнo дeлo cpeщy Бoйĸo Aтaнacoв. Bпocлeдcтвиe тo бe пpeĸpaтeнo oт BCC и изпpaтeнo нa Eмилия Pycинoвa, ĸoятo гo нaĸaзa cъc „зaбeлeжĸa“.", "date": "2019.05.15", "title": "Наказаха с орязване на заплатата Бойко Атанасов, следователят обмисля оставка"}
{"url": "https://www.faktor.bg/bg/articles/petar-hubchev-e-noviyat-starshi-trenyor-na-levski", "text": "Петър Хубчев е новият старши треньор на Левски, съобщиха официално от футболния клуб, цитирани от БТА. Довчерашният национален селекционер на България подписа своя договор за срок от две години с опция за удължаване с още една година. Контрактът влиза в сила с началото на подготовката за новия сезон, а до края на настоящата кампания \"сините\" ще бъдат водения от временния наставник Георги Тодоров.  Хубчев ще работи на стадион \"Георги Аспарухов\" заедно с помощниците от треньорския щаб Георги Донков, Левон Апкарян и Армен Амбарцумян, с които работи досега в националния отбор на България.  Допълнително ще бъде уточнено кога ще се състои и официалното представяне на наставника като старши треньор на Левски.", "date": "2019.05.15", "title": "Петър Хубчев е новият старши треньор на Левски"}
{"url": "https://www.faktor.bg/bg/articles/analizatori-ot-bryuksel-kristalina-georgieva-e-s-golemi-shansove-za-shef-na-ek", "text": "Анализаторът от Центъра за изучаване на европейската политика в Брюксел Карел Лану определя информациите за евентуалното назначаване на поста председател на Еврокомисията на настоящия изпълнителен директор на Световната банка Кристалина Георгиева като \"може би една от многото спекулации, но не и като лош избор\". Той обаче добавя, че ако бъде номинирана, тя има доста големи шансове: \"За нея се знае, че има много добър опит и репутация и е работила в Европейската комисия. Освен това е, така да се каже, в световното ръководство, като изпълнителен директор на Световната банка. Според мен, има много неща, които пледират за нея и то така, че тя да се окаже компромисният кандидат - пола, националността, тъй като има нужда от хора от новите страни-членки, опит в международната политика и много контакти. Важен е и фактът, че се е срещала с такива ръководители като американския и китайския президент\", предаде БНР.", "date": "2019.05.15", "title": "Анализатори от Брюксел: Кристалина Георгиева е с големи шансове за шеф на ЕК"}
{"url": "https://www.faktor.bg/bg/articles/ministar-kirilov-lansira-ideyata-vremenno-da-bade-otstranyavan-glavniya-prokeror", "text": "Възможност за временно отстраняване от длъжност при съмнение за нарушение от страна на главния прокурор и председателите на двете върховни съдилища ще предложи правосъдният министър Данаил Кирилов. Това каза той пред журналисти след среща с държавния глава Румен Радев по повод предстоящия избор на нов главен прокурор, съобщи Дарик радио. Помолен да коментира промените в Закона за съдебната власт, които подготвя, Кирилов заяви, че на утрешното заседание на работната група, която изготвя текстовете, ще представи виждането си за отговорността на тримата големи и възможността за предсрочно прекратяване на техния мандат. В разработката си Кирилов посочи, че е приел за основно правно решение общия статут на магистратите. Законодателната процедура ще е дълга, ще се премине през обществено обсъждане и т.н., гарантира правосъдният министър. По думите му препоръките на ЕК е да се диференцира отговорността на тримата върховни магистрати. Според него обаче въпросът е когато е налице нарушението, което не е престъпление, дали би могло да се търси и отговорност и каква да е тя. В тази връзка Кирилов заяви, че в готвените законови промени ще залегне хипотеза за временното им отстраняване от длъжност, ако има извършени определени нарушения.", "date": "2019.05.15", "title": "Кирилов след срещата с Радев: Ще предложа временно отстраняване на главния прокурор, ако има нарушения"}
{"url": "https://www.faktor.bg/bg/articles/sasht-testvali-ruskata-sistema-s-300", "text": "САЩ имат руски системи С-300, според медийни публикации, базирани на сателитна снимка, споделена в Тwitter, пише \"Хюриет дейли нюз\". Снимката, споделена първоначално на 1 май от потребител с интерес към военните теми, привлече вниманието на медиите на 13 май. \"Сателитни снимки, които би следвало да покажат, че в американски военен обект има системи С-300 ПТ съветско производство, се появиха онлайн, предизвиквайки различни теории за това как и защо те са стигнали до там\", пише RT на сайта си. Според информации армията на САЩ използва системи за противовъздушна отбрана от руски тип по време на тренировъчни дейности. Руският военен експерт Игор Короченко допусна пред агенция \"Спутник\" възможността системите С-300, за които се твърди, че са били заснети на военен полигон, да са дошли от Украйна. Темата предизвика интерес и в Турция, която планира да се сдобие с руски системи за противовъздушна отбрана С-400 и очаква доставка през юли. Анкара обаче е подложена на силен натиск от САЩ да се откаже от сделката с Москва. (източник: Факти.бг)", "date": "2019.05.15", "title": "САЩ тествали руската система С-300?"}
{"url": "https://www.faktor.bg/bg/articles/ek-potvardi-napredaka-na-balgariya-v-borbata-s-izpiraneto-na-pari", "text": "Европейската комисия публикува Коригендум на Националния доклад за 2019 г. за България, включващ задълбочен преглед относно предотвратяването и коригирането на макроикономическите дисбаланси. Извършената промяна е в резултат на предоставената аргументирана информация от българските власти и се отнася до текста по отношение на докладите за съмнителни сделки, изпратени от финансовите институции към звеното за финансово разузнаване, които касаят местни видни политически личности. С промяната в част 4.2.2 „Борбата срещу изпирането на пари“, Комисията заменя израза „2/3“ с „Определен брой“ и по този начин се потвърждава напредъка на българските институции по отношение на борбата с изпирането на пари.", "date": "2019.05.15", "title": "ЕК потвърди напредъка на България в \"борбата с изпирането на пари\""}
{"url": "https://www.faktor.bg/bg/articles/novini/svyat/tomislav-donchev", "text": "Фактът, че полицията вече пети ден не може да залови убиеца от Костенец, говори за некомпетентност от страна на органите на реда. Това е мнението на експертите по сигурност проф. Николай Радулов и Николай Марков, които бяха гости в телевизия \"България он Еър\". Според бившия главен секретар на МВР Радулов, хората са загубили вяра в полицията и затова, дори и да забележат престъпник, не подават сигнал. Той допълни, че официалната статистика за намаляваща престъпност у нас е манипулирана. \"Според МВР лицето е много опасно. Въпросът е дали полицията има компетенцията да го залови. Това, което виждаме през последните години е, че ако този, който бяга, не влезе в конфликт с други хора и не започне да стреля, може и да не бъде открит. Никой не позна Пелов в Ботевград. Хората не желаят да подават сигнал до МВР, тъй като не вярват на полицията. Статистически престъпността намалява, но не е така. Статистиката се манипулира. Над 740 души с влезли в сила присъди се издирват, но някой търси ли ги?\", заяви Радулов. 43-годишният Стоян Зайков бе обявен за национално издирване, тъй като е заподозрян за убийството на 38-годишната си съпруга Милена Шишкова. Тялото на жената бе открито в петък около 8.30 ч. на метри от дома ѝ в Костенец. Милена е била застреляна в главата с малокалибрен пистолет, като първо е била пребита, а ръцете ѝ са били вързани. Трупът ѝ е намерен, след като сестра ѝ, майка ѝ и 15-годишният ѝ син дошли в къщата и видели кървави следи. Те сигнализирали в полицията и пристигналите криминалисти са намерили тялото на отсрещната поляна От пет дни жандармерия, полиция, горски служители и спецчасти претърсват Костенец и гората край него, но от Зайков няма и следа. Използван е дори дрон за оглед на местността. Издирването се затруднява и от факта, че Зайков няма мобилен телефон. Според местните, убиецът е изтеглил спестяванията си преди да изчезне. Неговият близък приятел и бивш полицай Иван Джоров пък заяви пред bTV, че Зайков трудно ще бъде открит и може да се укрива с месеци. Николай Марков на свой ред подчерта, че полицията трябва да внушава спокойствие и сигурност, а не страхове, обяснявайки на гражданите колко опасен е даден престъпник. \"Когато има некомпетентност от страна на полицията, тя внушава на хората, че престъпникът е много опасен. Това е един обикновен човек, който никога не е бил в специална служба. Той не може да е по-подготвен от хората, които искат да го заловят. Ако полицията не може да хване един аматьор, какво ще правим, ако тук дойдат терористи. Полицията трябва да внушава спокойствие и сигурност, а не страхове. България е единствената държава в ЕС, в която няма наказателни производства за нападение срещу личността. Всеки е длъжен да се защити. Ние сме лишени от тази законова възможност, а това е позор. Поставили сме гражданите в среда, в която да оцеляват, а не да живеят\", разясни Марков. ", "date": "2019.05.15", "title": "Томислав Дончев: Президентът, освен всичко друго, си е политически говорител"}
{"url": "https://www.faktor.bg/bg/articles/grazhdansko-sdruzhenie-vnese-tri-signala-sreshtu-dps", "text": "Сигнали в прокуратурата са подадени срещу трима от водещите кандидати на ДПС за евродепутати : председателя на партията и водач на листата Мустафа Карадайъ, втория след него Делян Пеевски, както и срещу Атидже Алиева – Вели, зам.-директор на Държавен фонд \"Земеделие\" (ДФЗ) и пета в партийната листа. Всички сигнали са внесени от гражданското сдружение \"Боец\". Сигналите срещу Карадайъ и Алиева са за злоупотребата с европейски средства по проекти за къщите за гости. А този за Пеевски - за неверни данни в декларацията му като кандидат за евродепутат, според която в последните 6 месеца живее в България или в друга страна от ЕС.", "date": "2019.05.15", "title": "Гражданско сдружение внесе три сигнала срещу ДПС в прокуратурата"}
{"url": "https://www.faktor.bg/bg/articles/eva-maydel-bsp-obeshtava-tova-koeto-ne-mozhe-da-izpalni", "text": "\"БСП може да обещае това, което никой не може да изпълни.\" Това написа на страницата си във Фейсбук кандидатът за евродепутат на ГЕРБ и коалиция Ева Майдел. \"Защо само 6 000 лв за дете? Нека са 10 000. Резултатите на БСП, обаче, са други: 1997 - фалит на банковата система, 2014 - банкрут на КТБ. БСП е синоним на фалит. На България не й трябват обещания. Трябва й силна икономика, инвестиции и хора, които остават тук и работят с нормални доходи. Тогава идват нормалните пенсии и децата\", пише в поста си Майдел. Поводът за краткия, но много точен коментар са по повод популистките обещания на лидера на БСП, ако се върнат на власт да преизчислят пенсиите и да гарантират на младите семейства по 6000 лева за второ и трето дете.", "date": "2019.05.15", "title": "Ева Майдел: Нинова обещава това, което не може да изпълни"}
{"url": "https://www.faktor.bg/bg/articles/zamestnik-na-karakachanov-optimist-za-f-16-pregovorite-za-nov-iztrebitel-varvyat-dobre", "text": "Преговорите между България и САЩ за покупката на нови изтребители се развиват добре. Това заяви заместник-министърът на отбраната Атанас Запрянов, цитиран от БНР. Вчера в интервю за „Хоризонт“, министър Красимир Каракачанов посочи, че засега не успяваме да договорим изгодна цена за самолетите. Днес Запрянов, който беше част от делегацията, която водеше преговорите със САЩ, каза, че е оптимист, че договор ще има до края на годината: „Но реакцията на министъра е от това, че на определен предварителен етап той не е бил удовлетворен от определени параметри, които продължават да са дискусионни. Така че не опровергавам министъра, но казвам, че трябва да четем второто изказване, допълнението в изказването на министъра, че работата продължава“. Парламентарната комисия по отбрана разгледа на второ четене промени в закона за отбраната, които не включват ключовото предложение, което разрешаваше намесата на военни при висока степен на обществена опасност за населението.", "date": "2019.05.15", "title": "Заместник на Каракачанов оптимист за F-16: Преговорите за нов изтребител вървят добре"}
{"url": "https://www.faktor.bg/bg/articles/obshtestvo/ulitsata/zapochvat-testovete-na-tol-sistemata", "text": "От 15 май започва първия етап от тестовете на тол системата, която ще таксува тежкотоварния трафик на база изминато разстояние, съобщиха от АПИ. Те ще започнат със симулации на данни за движение по републиканската пътна мрежа, а не със събиране на реални данни на терен. Целта е първо да се установи дали има добра свързаност между отделните компоненти на системата. След като тази интеграция бъде установена от екипите на Националното тол управление, ще се премине към втори етап - тестове с данни, постъпващи от бордови устройства, монтирани на транспортни средства.  За да са ефикасни тестовете, не е необходимо да има приета тарифа на тол таксите, нито окончателен обхват на покритие от пътища, за които ще се плаща тол, посочват от Агенцията. Експертите на Националното тол управление ще правят \"сухи тренировки\" за функционалността на системата и как се работи с нея на база тестови тарифи и техническо, а не търговско покритие върху пътищата. Техническото покритие е от 10 800 км и е обхвата, заложен в заданието за разработване на системата. А тестовите тарифи са от доклада на Световната банка от 2016 г. Поетапно през следващите месеци ще се тестват 5-те базови компонента на системата: таксуване на базата на изминато разстояние - генериране на данни за изминат маршрут, създаване на валидни тол-декларации, обмен на данни по системната интерфейсна шина и фактическо определяне на таксуващите записи, респективно цената за преминатия маршрут; правоприлагане - проверка чрез разчитане на регистрационен номер на пътно превозно средство и отчитане на категорията на пътните превозни средства /ППС/ за валидни данни за таксуване в системата (подадени за това ППС валидни тол декларации) и определяне дали текущото ППС е редовен потребител на пътя или нарушител; обслужване на клиенти - регистриране на клиент/договор, продажба на маршрутни карти през известните вече канали за продажба, промяна на данни за клиент/договор, справки за състоянието на клиент/договор, плащане и управление на плащанията - баланс по клиентска сметка, взаимодействие с издатели на платежни карти, в т.ч. издатели на карти за гориво, информационна сигурност и устойчива работоспособност на системата.", "date": "2019.05.15", "title": "Започват тестовете на тол системата"}
{"url": "https://www.faktor.bg/bg/articles/ikonomika/biznes/zhelyazkov-golemite-stavki-v-tol-sistemata-shte-badat-za-tirovete-nad-12-tona", "text": "\"Големите ставки в тол системата ще се отнасят за много тежките автомобили, над 12 тона, с повече от три оси, каквито всъщност не се ползват за превоз на хранителни стоки и продукти\", каза министърът на транспорта, информационните технологии и съобщенията Росен Желязков във Варна, съобщава БТА. Според него отражението от въвеждането на таксите върху бизнеса далеч няма да бъде в апокалиптичните размери, които се коментират в момента. \"Хубавото е, че системата ще бъде експериментално тествана, няма как да заработи още от деня на пускането й. Такъв преходен период ще даде възможност за набиране на данни за анализи\", посочи още Желязков.", "date": "2019.05.15", "title": "Желязков: Големите ставки в тол системата ще бъдат за тировете над 12 тона"}
{"url": "https://www.faktor.bg/bg/articles/kultura/11-grada-se-vklyuchvat-v-noshtta-na-literaturata", "text": "За осми пореден път България се включва в международната Нощ на литературата. Тя цели популяризиране творчеството на съвременни европейски автори, съобщава БНТ.  От 18 до 22 ч днес произведения ще се четат в 11 български града - сред тях София, Пловдив, Варна и Бургас. Организират се интересни места за четене, където в ролята на четци ще влязат популярни личности - актьори, музиканти, радио- и телевизионни водещи. За първи път тази година събитието се обръща и към по-младата аудитория с покана към гимназистите от столичните училища да се включат в него.", "date": "2019.05.15", "title": "11 града се включват в Нощта на литературата"}
{"url": "https://www.faktor.bg/bg/articles/sport/nakazaniyat-kubrat-pulev-sushi-shte-si-ostane-s-kratkata-slava", "text": "\"Заседанието на комисията мина нормално. Имаше плач, рев от страна на Дежни Суши. Не сме очаквали друго\". Това каза по телефона за БТВ българският боксьор Кубрат Пулев. Той коментира наложеното му наказание от Атлетическата комисия на щата Калифорния във връзка с придобилата широка популярност целувка с репортерката Дженифър Равало, популярна още като Джени Суши. От спортния ръководен орган на американския щат решиха лицензът на Кобрата в Северна Америка да бъде отнет до 23 септември или 6 месеца от датата на прословутата целувка. Дотогава той има срок да завърши обучителен курс във връзка със сексуалните посегателства. Освен всичко друго софиянецът трябва да заплати глоба от 2500 щатски долара. На 22 юли Пулев ще трябва да се яви отново пред комисията и да представи доказателства за приключването на наложения му курс и как му е повлиял. Ако той се справи успешно с тази задача, 6-месечното наказание може да бъде намалено. \"Наказанието не е точно 6 месеца. Трябва да премина някакви тестове по темата и на 22 юли ще има ново изслушване. Говорихме много с комисията и обясних нещата, такива каквито бяха. Джени Суши даже на няколко пъти не отговаряше на основни въпроси, защото така ѝ казваха. Нормално. Когато се опитваш да прикриваш нещо, си мълчиш и не отговаряш\", разкри Пулев. \"За мен на нея ѝ беше приятно след мача. За мен няма проблем и казах, че се извинявам. Не беше редно това, което направих. Реагирах емоционално, но все пак не съм убил човек. Аз нямам никави лоши чувства. Запознах се с нейната адвокатка, макар че не ми беше приятно. Тя забрани на Суши да говори и каза много неща, които не бяха истина. Към момента двете не са предявявали някакви искове. Много хора ме съветват аз да предявя иск. Не мисля, че ще се стигне до някакви съдебни дела, защото те са интелигентни хора и им е ясно, че Суши ще си остане с лайковете и кратката известност. С Джени Суши не съм говорил и не си стиснахме ръцете. Тя говореше неща, които според мен не бяха така. Бяха ѝ написани на листече и ги рецитираше, а по основните теми адвокатката ѝ забраняваше да отговаря. Хора, свидетели на ситуацията, се смееха на нейните думи. Много от истината беше спестена. Искам да благодаря на всички, които ме подкрепиха\", завърши Кобрата.", "date": "2019.05.15", "title": "Наказаният Кубрат Пулев: Суши ще си остане с кратката слава"}
{"url": "https://www.faktor.bg/bg/articles/dobra-novina-za-kubrat-pulev-komisiyata-v-kaliforniya-othvarli-zhalbata-na-dinu", "text": "6-месечното спиране на боксовия лиценз на Кубрат Пулев в Калифорния заради целунатата репортерка Джени Равало лишава Кобрата от право да се боксира в САЩ до 23 септември т.г. Но това не  бе единственото решение, което взе на вчерашното заседание на Спортната комисия на щата Калифорния. Пета точка в дневния ред бе разглеждането на друга жалба срещу Кобрата - от румънския боксьор Богдан Дину. От неговия щаб поискаха да бъде обявена за невалидна победата с нокаут на българина над Дину заради забранен удар на мача им на 23 март. Добрата новина за Кобрата бе, че Комисията потвърди неговата победа над Дину и остави без последствия жалбата на мениджъра на румънския му съперник - за дисквалификация на Пулев или техническо равенство.  Кубрат Пулев отново ще може да се върне на ринга след 23 септември, когато се очаква да си възстанови лиценза за Щатите.", "date": "2019.05.15", "title": "Добра новина за Кубрат Пулев: Комисията в Калифорния отхвърли жалбата на Дину"}
{"url": "https://www.faktor.bg/bg/articles/kultura/art-faktor/zapochnaha-snimkite-na-predistoriyata-na-igra-na-tronove", "text": "Сагата \"Игра на тронове\" завършва, но феновете й могат да бъдат спокойни - снимките на сериал за предисторията, с участието на актрисата Наоми Уотс, започнаха в Белфаст, предаде БТА. Временното заглавие на новия сериал е \"Кървава луна\". Действието в него се развива 5000 години преди събитията в \"Игра на тронове\". Сериалът ще проследи историята на Децата на гората и ще разкрие \"ужасяващи тайни за Вестерос и истинския произход на белите бродници\". Продуцентите са събрали звезден актьорски състав. \"Кървава луна\" е един от петте спин-оф проекта, обсъждани от телевизия HBO и писателя Джордж Р. Р. Мартин - автор на сагата \"Песен за огън и лед\". Актрисата Наоми Уотс съобщи миналата година, че е получила една от главните роли в \"Кървава луна\". Каква точно е тя не е известно, но е на \"харизматична високопоставена жена с тъмна тайна\".", "date": "2019.05.15", "title": "Започнаха снимките на предисторията на \"Игра на тронове\""}
{"url": "https://www.faktor.bg/bg/articles/malkite-vei-ta-poiskaha-ostavkata-na-temenuzhka-petkova-i-shefa-na-kevr", "text": "Протестиращи фотоволтаици настояха за оставките на енергийния министър Теменужка Петкова и на председателя на КЕВР Иван Иванов. Те поискаха среща и с премиера Бойко Борисов. Протестиращите се събраха пред Министерски съвет. Малките производители на електроенергия от възобновяеми енергийни източници твърдят, че в сектора има двоен стандарт, който води до многократно увеличение на цените за крайния потребител. По думите им, спрямо тях се прилага поправка в Закона за енергетиката, която не би трябвало да ги засяга.Според поправката, фирмите, изградили мощностите си по определена схема за европейско или национално подпомагане, нямат право да продават електроенергия на преференциални цени. Този текст обаче не се прилага по отношение на големите производители на ток от възобновяеми източници и по този начин ги облагодетелства.Малките производители на ток от фотоволтаични съоръжения са недоволни, че и след последните промени в Закона за енергетиката остават тенденциозни по думите им разпоредби, които вече са довели 50 от фирмите до фалит. Възраженията им са срещу определянето на изкупните цени от парламента три пъти под себестойността на производството и против двойния стандарт при прилагането на определени текстове от закона, казва Павлина Трифонова от Съюза на европейските производители на зелена енергия: \"Да се спази действително правилно законът и да бъде приложен към фирмите, които действително имат двойно финансиране, тоест при тях се получават така, че те получават и преференциална цена, и са ползвали държавна европейска помощ за своето изграждане, а не, както тези малките по програмата за развитие на селски райони за разкриване на работни места\".Земеделските производители с ведомствени бензиностанции да бъдат извадени от обхвата на Закона за горивата. Това предложение ще обсъждат министърът на икономиката Емил Караниколов и заинтересованите от закона страни. \"Процесът на фалити започна. Около 50 малки ВЕИ централи от общо 300 са фалирали. Проблемът се появи още през 2015 година, когато парламентът прие т.нар. \"параграф 18\" от преходните заключителни разпоредби на закона за изменение и допълнение на Закона за енергията, с който трябваше да се редуцират цените на изкупуване на активна електрическа енергия от фирми, финансирани с европейски или национални схеми за подпомагане. Това е грешка, допусната от държавата, а не грешка, допусната от ВЕИ фирмите\". Това посочи в предаването \"Преди всички\" по БНР Тихомир Тошев от Съюза на европейските производители на зелена енергия. Протестът на малките производители на енергия от възобновяеми енергийни източници, който е пред Министерския съвет, е неаргументиран, каза Теменужка Петкова на брифинг пред журналисти след днешното правителствено заседание. По думите й протестиращите имат претенции към промяна в Закона за енергетиката, която е била направена през юли 2015 г. С тази промяна е бил решен въпрос с финансирането на този тип производители на електрическа енергия. Те са били финансирани по оперативна програма, свързана с развитие на селските райони. В последствие, при определяне на цената от бившата ДКЕВР, тази субсидия, която те са ползвали, не е взета предвид и е определена преференциална цена, въз основа на която този тип производители са свръх субсидирани, припомни министър Петкова.Министърът на енергетиката добави, че при извършен одит от Европейската сметна палата е било констатирано двойно финансиране и са били дадени указания за предприемане на съответните мерки. В противен случай не е имало как да бъдат верифицирани разходите по оперативната програма. Заради това е била направена промяната в Закона за енергетиката през 2015 г. и това неоснователно субсидиране е било преодоляно. През 2016 г. е била нотифицирана и държавната помощ за възобновяемите енергийни източници в България и тя е била приета с тази мярка. По този начин този тип производители на ток са получи такава цена, която съответства на разходите, които те са извършили. В последствие тази промяна в Закона за енергетиката е била обжалвана пред Конституционния съд, който е решил, че промяната е напълно закономерна и става въпрос за свръхсубсидиране на този тип производители, допълни министър Петкова.Енергийният министър уточни, че протестиращите имали претенции и към промяна в директива от края на 2018 г., защото те смятали, че промяната засяга тях. Петкова обаче изтъкна, че това не е вярно, защото няма връзка със свръх субсидирането, които в годините назад са получили този тип производители на електрическа енергия от възобновяеми енергийни източници. \"Този протест е абсолютно неаргументиран и това са теми, които ние сме обсъждали и се надявам колегите да си припомнят какво сме разговаряли през годините и как са се развили събитията\", завърши Теменужка Петкова.", "date": "2019.05.15", "title": "Малките ВЕИ-та поискаха оставката на Теменужка Петкова и шефа на КЕВР"}
{"url": "https://www.faktor.bg/bg/articles/vlogovete-na-balgarite-skachat-dlazhnite-kam-banki-vse-poveche", "text": "С близо 10% са се увеличили спестяванията на българите през последната година, показват данните на Националния статистически институт. Парите по сметки се увеличават стабилно, но броят на самите сметки намалява незначително.  В депозити българите държат 52,3 милиарда лева в края на март 2019 г. Това показва ръст от 9,8% на годишна база. Общият брой на депозитите на домакинствата и нетърговските организации, обслужващи домакинствата /НТООД/ в края на първото тримесечие на тази година е 9,615 млн. лв., като те намаляват на годишна база.  Депозитите на нефинансовите предприятия в края на март са 596 хиляди броя, което представлява спад от 4,6% спрямо края на същия месец на 2018 г. Размерът на тези влогове е 23,365 милиарда лева. Така общо депозитите на домакинствата и нефиннасовите предприятия възлизат на сумата от 75,733 милиарда лева, което представлява ръст от 8,6% на годишна база. В същото време се наблюдава стабилен ръст на кредитите, които взимат домакинствата и НТООД. Обемът им на годишна база нараства с 11%, достигайки 22,170 милиарда лева в края на март 2019 г. Кредитите на нефинансовия сектор в края на първото тримесечие на тази година възлизат на 33,367 милиарда лева, което е ръст от 5,4% на годишна база.", "date": "2019.05.15", "title": "Влоговете на българите скачат, длъжниците към банки - все повече"}
{"url": "https://www.faktor.bg/bg/articles/ikonomika/biznes/ministar-petkova-vodi-malkite-vei-ta-v-parlamenta", "text": "Министърът на енергетиката Теменужка Петкова обеща да инициира среща с представители на Народното събрание, Министерството на енергетиката, Комисията по енергийно и водно регулиране и Държавен фонд \"Земеделие\", на която производителите на електроенергия от възобновяеми източници да изложат своите искания. Това стана ясно по време на срещата й с представители на ВЕИ сектора след днешния им протест заради промяна в Закона за енергетиката, направена през юли месец 2015 г. Министър Петкова обясни, че с тази промяна е решен въпрос, свързан с двойно финансиране. Оказва се, че производителите на енергия от възобновяеми източници, които са получили финансиране по Оперативна програма за развитие на селските райони от Държавен фонд \"Земеделие\" са получили преференциални цени и с решение на бившата Държавна комисия за енергийно и водно регулиране. След извършена проверка от Европейския одитен орган по програмата е констатирано двойно финансиране. По отношение на промяната в Закона за енергетиката Конституционният съд се е произнесъл, че тя е законосъобразна, напомни още Петкова. Предстои да се насрочи среща между заинтересованите страни за следващата седмица.", "date": "2019.05.15", "title": "Министър Петкова води малките ВЕИ-та в парламента"}
{"url": "https://www.faktor.bg/bg/articles/pozabravena-pevitsa-shte-pribira-taksite-ot-tol-sistemata", "text": "Позабравената певица Лилана, чието име е Лиляна Деянова ще прибира тол такси, научи ABCnews.bg. Тя стои зад компанията \"Телетол\" АД, която е подписала договор с Агенция \"Пътна инфраструктура\". Компанията \"Телетол\" АД, която е собственост на кипърска офшорка и стартъп, стана втория национален доставчик на услуги за електронно събиране на пътни такси, пише Mediapool. Досега единственият доставчик на услугата беше \"Интелигентни Трафик Системи\" ЕАД. Договорът между Агенция \"Пътна инфраструктура\" (АПИ) и специално регистрираното през февруари тази година акционерно дружество \"Телетол\" е подписан на 14 май, съобщиха от Националното тол управление. Новината дойде в деня, в който транспортният бранш се оплака от липсата на информация как ще работи тол системата за автомобилите над 3.5 тона, която влиза в сила от 16 август. От днес пък започват тестовете на тол системата чрез симулации. В 10-дневен срок от подписване на договора, \"Телетол\" трябва да докаже оперативна съвместимост с Електронната система за събиране на пътни такси, за да започне дейност по предоставянето на услугите, е посочено в съобщението. Едва след установяване на съвместимост договорът с националния доставчик на услуги влиза в сила. Ако в указания срок не се установи готовност за представяне на услугите, то срокът се удължава до момента на фактическото доказване, че е постигната оперативна съвместимост, посочват от Националното тол управление. От Пътната агенция и Тол управлението не казват каква е комисионната, която ще прибира доставчикът от тол таксите и продадените електронни винетки. Съгласно нормативните документи максималната комисионна е 7%. Толкова например прибира \"Интелигентни Трафик Системи\". Плановете на правителството са от платеното преминаване по пътищата да влизат над 1 млрд. лв. годишно. \"Телетол\" АД е създадено на 22 февруари 2019 г. с капитал от 50 000 лв. Предметът му на дейност е разработка, внедряване и управление на софтуерни продукти, информационни технологии и дигитални инструменти; разработване, внедряване и управление на услуги и системи за електронно отчитане и събиране на пътни такси, както и технически решения за цялостната инфраструктура и т.н. Акционери в дружеството са \"Нованор\" (70%)и \"Инфосистемс интернешънъл\" ЕАД (30%). \"Нованор\" е стартъп компания, която възниква с помощта на фонда \"Илевън\". Софтуерната компания развива и представя на пазара платформи за интелигентни транспортни решения. Работят както за частния, така и за държавния и общински сектор. Собственици на компанията са Лиляна Деянова и Мартин Димитров. Двамата бяха ангажирани и с разработването на мобилното приложение LIMA на пътната агенция, което дава актуална информация за пътната обстановка в страната. Имат и разработено приложение CIVI, чрез което оказват натиск върху общините да си вършат работата. Реализирали са и пътни проекти в американския щат Мичиган, в който отново чрез мобилно приложение замерват неравностите по пътя. Работят и по други проекти в САЩ. Лиляна Деянова е председател на съвета на директорите на \"Телетол\" АД, а Мартин Димитров представлява дружеството, според Търговския регистър. По-интересен е миноритарния акционер в \"Телетол\" – \"Инфосистемс интернешънъл\" ЕАД. Не е ясно кой стои зад това дружество. \"\"Инфосистемс интернешънъл\" е собственост на \"Информикс груп\", зад която пък стои кипърската офшорка \"МГ Октагон инвестмънтс\". Тя е собственик на няколко фирми в България, които редовно печелят поръчки, част от тях финансирани и с евросредства. Например, доскоро бяха в консорциум свързан с ремонта на пътища в София, в друг за доставка на електронните табла по спирките, както и в трети за събиране на таксите от синята зона на София с SMS. Подозренията на участници в тези търгове е, че зад мистериозната кипърска офшорка стоят хора от управляващата партия ГЕРБ. Те недоумяват как при наличието на закон срещу офшорките, компанията продължава да печели поръчки и то с еврофинансиране. В дружеството \"Телетол\", \"Инфосистемс интернешънъл\" се представлява от Калоян Бойков Крумов.", "date": "2019.05.15", "title": "Позабравена певица ще прибира таксите от тол системата"}
{"url": "https://www.faktor.bg/bg/articles/tsatsarov-iska-ot-dans-informatsiya-za-nedeklarirani-smetki-imoti-i-investitsii-na-litsa-na-visshi-publichni-dlazhnosti", "text": "Главният прокурор Сотир Цацаров изиска от председателя на ДАНС Димитър Георгиев цялата налична в агенцията информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности и недекларирани по съответния ред. Това съобщиха от пресцентъра на прокуратурата.  Такава информация се изисква и за имущества, притежавани от лицата, както лично, така и чрез свързани или подставени лица.", "date": "2019.05.15", "title": "Цацаров иска от ДАНС информация за имоти и офшорки на лица, заемащи публични длъжности"}
{"url": "https://www.faktor.bg/bg/articles/obshtestvo/zakon-i-red/politsiyata-veche-pretarsva-i-pernishkiya-region-za-ubietsa-ot-kostenets", "text": "Полицията вече претърсва и пернишкия регион за изчезналия безследно Стоян Зайков от Костенец, съобщиха от пресцентъра на МВР, цитирани от dir.bg. Причина за това са подадени сигнали от Пернишка област.  43-годишният мъж е заподозрян за убийството на бившата си приятелка - 38-годишната Милена Шишкова, от която има син. Вече седмица търсенето му удря на камък. Засега няма данни той да е напуснал страната. Тялото на Милена Шишкова бе открито миналия петък около 8.30 ч. на метри от дома й в Костенец. Милена е била застреляна в главата с малокалибрен пистолет. По неофициална информация първо е била пребита, а ръцете й са били вързани. Трупът й е намерен, след като сестра й, майка й и 15-годишният й син пристигнали в къщата, където видели кървави следи. Те сигнализирали в полицията и пристигналите криминалисти намерили тялото на отсрещната поляна. Вижте още новини от България и света  Зайков засега не е обявен за международно издирване, въпреки че е имал най-малко 12 часа преднина, за да се опита да мине границата. Причината е че още от преди години има заповед да не напуска страната. Близки до Стоян Зайков твърдят, че той най-вероятно е напуснал страната.", "date": "2019.05.15", "title": "Полицията вече претърсва и пернишкия регион за убиеца от Костенец"}
{"url": "https://www.faktor.bg/bg/articles/v-rishkiyat-prohod-se-obarna-se-tir-s-200-praseta-za-zakolenie-politsiyata-gi-izdirva", "text": "Ришкият проход е затворен заради инцидент с тир, който превозвал 200 прасета към Бургас, съобщиха от пресцентъра на ОД на МВР в морския град, цитирани от БГНЕС. Трафикът се пренасочва към Айтоския проход. Пътният инцидент е станал снощи около 19 часа, когато ТИР, натоварен с 200 угоени прасета паднал в канавка и се килнал настрани. Уплашените животни се разбягали и част от тях все още не са открити и прибрани. Те се лутат някъде из гората в района, издирват се, казаха от полицията. По документи животните трябвало да са 210, но е установено, че в камиона са натоварени 200 от тях. Tрябвало е да бъдат транспортирани до бургаска кланица.", "date": "2019.05.15", "title": "В Ришкият проход се обърна ТИР с 200 прасета за заколение, полицията ги издирва"}
{"url": "https://www.faktor.bg/bg/articles/mvr-poluchi-oshte-5-miliona-za-spokoystvieto-na-evroizborite", "text": "4,7 млн. лв. са дадени на МВР за предприемане на мерки за провеждане на евроизборите на 26 май. Това заяви  министърът на вътрешните работи Младен Маринов по време на изслушване в парламентарната комисия по вътрешна сигурност и обществен ред. Министърът декларира, че още пред месец април е стартирала подготовката за осигуряване на спокойствието на изборния процес.  \"Изготвен е план относно подготовката и провеждането с отговорните структури. В главната, регионалните и областните дирекции на МВР са сформирани щабове“, заяви вътрешният министър и намекна, че вече се събират данни за опити да се купуват гласове. Маринов декларира, че вече е създадена организация за охрана в изборния ден и за придвижването на бюлетините. „Извършват се тематични проверки. От дирекция „Миграция“ се обслужват гражданите на ЕС и членовете на техните семейства, за да им се даде право на глас в изборния ден“, каза още Маринов. Той обясни, че 4,7 млн. лв. са дадени на МВР за изборите на 26 май. „Започна работа и денонощна телефонна линия и email за подаване на заявки за нарушения на изборния процес“, каза още вътрешният министър. Той обясни, че с оглед трите почивни дни преди изборите е създадена организация за по-бързото придвижване на гражданите, за да могат те да се включат в изборния процес.", "date": "2019.05.15", "title": "МВР получи близо 5 милиона за спокойствието на евроизборите"}
{"url": "https://www.faktor.bg/bg/articles/ako-bade-othvarlena-otnovo-sdelkata-za-brekzit-peti-opit-nyama-da-ima", "text": "Източници от британското правителство казаха, че ако сделката за Брекзит на министър-председателката Тереза Мей бъде отхвърлена за четвърти път в парламента, няма да има пети опит, предаде Ройтерс, като се позова на Би Би Си. В началото на другия месец Мей ще даде нова възможност на депутатите да гласуват по нейното споразумение за излизане на Великобритания от Европейския съюз, независимо дали консервативното правителство и опозиционните лейбъристи постигнат договореност дотогава. Опитите за намиране на междупартиен компромис започнаха, след като сделката на Мей за Брекзит беше отхвърлена три пъти от депутатите. Министърът на международната търговия Лиъм Фокс заяви, че депутатите ще трябва да решат следващия месец дали да гласуват, за да осигурят излизане на Великобритания от ЕС със сделка, или да създадат опасност от напускане без споразумение или въобще да няма Брекзит. Той изрази надежда, че депутатите ще последват това, което според него \"не е било съвет, а инструкция от избирателите, и ще трябва да помислят какви могат да бъдат политическите последици, ако не изпълнят своята част от сделката\", припомня Дарик.", "date": "2019.05.15", "title": "Мей: Ако бъде отхвърлена отново сделката за Брекзит, пети опит няма да има"}
{"url": "https://www.faktor.bg/bg/articles/andrey-raychev-ako-dps-sega-reshi-da-sabori-borisov-shte-go-napravi-mnogo-barzo", "text": "„България е достигнала някаква точка, която не може повече така. Тази власт го осъзнава и всяка следваща трябва да го разбира“, коментира пред БНР социологът Андрей Райчев. Според него властта я е страх от хората.", "date": "2019.05.15", "title": "Андрей: Райчев: Ако ДПС сега реши да събори Бойко Борисов, ще го направи много бързо"}
{"url": "https://www.faktor.bg/bg/articles/parvanov-1-1", "text": "\"Има откровена кражба на история, а най-тревожното е, че нашите съседи поставят в основата на националната си идентичност точно Илинденско-Преображенското въстание\". Това каза пред БНР президентът на България в периода 2002 – 2012 г. Георги Първанов. „Мотивира ме фактът, че българската позиция изостава от динамиката на дипломатическите отношения на Балканите. Имаме един не лош договор, подписан преди 2-3 години, но той се оказа морално остарял. Все по-често се говори за изграждането на Македонската държава на основата на Илинденско-Преображенското въстание, което си е кражба на българска история. Тези неща няма да се решат в специалната комисия, тъй като тя няма мандат за такива решения – категорични и безусловни. Трябва да има нов договор или анекс към сегашния“, коментира той в интервю за БНР. Според него ако това не бъде направено, претенциите към нас ще се увеличават. Първанов коментира и ситуацията с лавинообразно растящите корупционни скандали, последвалите оставки в изпълнителната власт и оповестеното в публичното пространство имотно състояние на политическия елит. Според президента далеч по-важно от това е да се направи икономическа ревизия на целия преход: „Нека да се създаде една комисия, като тази за досиетата, която проучи всички документи, да ги обяви публично и оттам нататък има думата съдебната власт“. „Българската политика е в криза. Няма политически дебат. Има безкрайни разправии, препирни, които не зареждат обществото с нови идеи, а по скоро ги мотивират негативно“, коментира Първанов.  За оставките в правителството, той каза: „Видя се, че изпълнителната власт има много къса резервна скамейка“.", "date": "2019.05.15", "title": "Първанов: Македония краде историята ни, очаквам претенциите към нас да се увеличават"}
{"url": "https://www.faktor.bg/bg/articles/samo-bsp-vmro-i-volya-s-agenti-na-ds-v-listite-za-evrodeputati", "text": "Комисията по досиетата обяви сътрудниците на тоталитарните комунистически служби сред кандидатите за депутати в Европейския парламент на предстоящите избори на 26 май тази година. Проверката е обхванала общо 115 лица ( ), като от тях седем са с принадлежност към Държавна сигурност, информира desebg.bg. Сто деветдесет и шест лица не подлежат на проверка по силата на чл. 26, ал. 4 от Закона. По партии кандидатите за евродепутати с досиета се разпределят така: БСП – 4 души; МВРО – 2 души; Партия „Воля” – 1 кандидат. Александър Георгиев Урумов, Кандидат за ЕП, издигнат от ПП \"ВМРО-БЪЛГАРСКО НАЦИОНАЛНО ДВИЖЕНИЕ\"; Боян Борисов Киров, Кандидат за ЕП, издигнат от КП \"КОАЛИЦИЯ ЗА БЪЛГАРИЯ\"; Велизар Пенков Енчев, Кандидат за ЕП, издигнат от КП \"БСП ЗА БЪЛГАРИЯ\"; Емил Ценов Георгиев, Кандидат за ЕП, издигнат от КП \"БСП ЗА БЪЛГАРИЯ\"; Кольо Петков Парамов, Кандидат за ЕП, издигнат от КП \"ВОЛЯ-БЪЛГАРСКИТЕ РОДОЛЮБЦИ\"; Румен Василев Гечев, Кандидат за ЕП, издигнат от КП \"БСП ЗА БЪЛГАРИЯ\"; Христо Панчев Смоленов, Кандидат за ЕП, издигнат от ПП \"ВМРО-БЪЛГАРСКО НАЦИОНАЛНО ДВИЖЕНИЕ\". Прави впечатление, че 196 лица от кандидатите в листите за евроизборите не подлежат на проверка по смисъла на закона за досиетата, тъй като те са родени след 1971 г. и към закриването на ДС след промените не са били навършили пълнолетие и съответно не са могли да бъдат вербувани от комунистическите тайни служби. На първите избори за европарламент през 2007 г. разкритите сътрудници сред кандидатите са шест души. Само БСП досега е вкарвала агент в Европейския парламент - Евгени Кирилов.", "date": "2019.05.15", "title": "Само БСП, ВМРО и Воля с агенти на ДС в листите за евродепутати"}
{"url": "https://www.faktor.bg/bg/articles/ministar-marinov-s-podrobnosti-za-trupa-nameren-v-kostenets", "text": "Къщата на открития починал мъж в Костенец е в съседство с тази на издирвания за убийството на 38-годишната жена в града. Това каза пред журналисти, министърът на вътрешните работи Младен Маринов. „Сутринта в ОД на МВР – София е получен сигнал за лице, което не се е явило на работа. Колегите са проверили адреса и там са открили труп“, заяви Маринов и посочи, че започва огледът на място. „Засега не може да говорим категорично, че има насилствена смърт. Изследваме и двете версии, но по-подробна информация ще можем да дадем след извършването на огледа на трупа. На място е директорът на ОД на МВР – София и главният секретар на МВР с оглед последните събития, които бяха в Костенец“, каза Маринов. Той уточни, че на този етап няма данни на мястото да е имало стрелба или следи от борба. На въпрос дали има роднинска връзка между починалото лице и предполагаемия убиец от Костенец, който се издирва от няколко дни, Младен Маринов отговори, че такава не е известна. „Това, което го свързва с издирвания е, че къщите им са в съседство. Но той живее сам на този адрес“, обясни вътрешният министър.", "date": "2019.05.15", "title": "Министър Маринов с подробности за трупа, намерен в Костенец"}
{"url": "https://www.faktor.bg/bg/articles/dans-nyama-da-se-saobrazyavame-s-izborite-pri-proverka-na-ofshorni-smetki-na-ministri", "text": "МВР и ДАНС декларираха пълно съдействие на главния прокурор относно искането му за проверка на офшорки и офшорни сметки на лицата на висши публични длъжности. Това гарантира в кулоарите на Народното събрание шефът на спецагенцията Димитър Георгиев. \"Ние сме получили искане от главния прокурор. Ще извършим всичко, което е необходимо, и то в координация с всички държавни институции, които имат отношение по спецификата и тяхната компетентност. Така че, когато сме готови с информацията, ще я представим на вниманието на главния прокурор\", коментира Георгиев. Попитан дали ДАНС ще изчака да минат изборите, той уточни, че няма да се съобразява с тях, а ще действа по проверката. \"Дали изборите са преди или след, това няма никакво значение. Сега сме получили това искане и ще го работим в кратки срокове, за да можем да приключим обективно по всичко\", каза Димитър Георгиев след участието си в заседанието на вътрешната комисия, на която приеха закона с мерките срещу прането на пари на второ четене. Вътрешният министър Младен Маринов пък коментира, че инициативата на главния прокурор е в неговите правомощия, а МВР ще съдейства във всяко отношение, в рамките на своята компетентност.", "date": "2019.05.15", "title": "ДАНС: Няма да се съобразяваме с изборите при проверката на офшорни сметки на министри"}
{"url": "https://www.faktor.bg/bg/articles/irak-reshi-da-kupi-zenitno-raketni-sistemi-zrs-s-400-ot-rusiya", "text": "а. Правителството на Ирак реши да купи зенитно-ракетни системи (ЗРС) С-400 от Русия, предава ТАСС. Това заяви в сряда посланикът на Ирак в Москва Хайдар Мансур Хади на пресконференция за резултатите от осмото заседание на междуправителствената руско-иракска комисия по търговия, икономическо и научно-техническо сътрудничество, което се състоя в периода 23-25 април в Багдад. „Що се касае до ЗРС, иракското правителство взе решение. То иска да купи С-400“, заяви той. С-400 „Триумф“ е руска ЗРС със среден и голям обсег. През ноември 2018 година CNBC, позовавайки се на лица, имащи достъп до американски разузнавателни данни, съобщи, че въпроса за покупка на С-400 са обсъждали Алжир, Виетнам, Египет, Ирак, Катар, Мароко и Саудитска Арабия. През февруари началникът на пресслужбата на Държавния департамент на САЩ Хедър Науърт заяви за възможна ответна реакция на Вашингтон в случай, че Ирак или друга страна реши да купи руско оръжие.", "date": "2019.05.15", "title": "Ирак реши да купи зенитно-ракетни системи (ЗРС) С-400 от Русия"}
{"url": "https://www.faktor.bg/bg/articles/diplomaticheski-skandal-naplyuha-polskiya-poslanik-v-izrael", "text": "Полският посланик в Израел е бил наплют в колата си в Тел Авив, съобщи израелската полиция, цитирана от БТА. Полското правителство осъди хулиганската проява, станала в период на нарастващо напрежение между двете страни. \"С голямо безпокойство научавам за расисткото нападение срещу полския посланик в Израел Марек Магеровски. Полша категорично осъжда този ксенофобски акт на агресия. Насилието срещу дипломати или каквито и да било други граждани никога не трябва да бъде толерирано\", написа днес в Туитър полският премиер Матеуш Моравецки. Говорител на израелската полиция съобщи, че във връзка със случая с наплюването е арестуван 65-годишен израелец. Израелският сайт \"Вала нюз\" каза, че днес заподозреният е бил изправен пред съда и е бил пуснат под гаранция. Медията цитира съдията по делото, който определя предполагаемото нападение срещу чуждестранен дипломат като срамно.Полското министерство на външните работи извика израелския посланик във Варшава Анна Азари, съобщи пред държавната полска информационна агенция ПАП говорителка на министерството. \"Полицията разследва случилото се. Изразяваме пълното си съчувствие на посланика, както и ужаса си от нападението\", заяви говорителят на израелското министерство на външните работи Емануел Нахшон. През последните месеци полско-израелските отношения се влошиха заради обвинения, че националистическото правителство във Варшава на партия \"Право и справедливост\" толерира възраждане на антисемитско поведение - нещо, което то отрича. В събота стотици привърженици на полската крайна десница излязоха на шествие във Варшава, за да протестират срещу американски закон за реституцията на еврейски имоти, иззети по време на или след Втората световна - въпрос, който се застъпва все по-често в предизборните кампании в Полша. Адвокатът на заподозрения за заплюването на посланика беше цитиран от \"Вала нюз\" да казва, че вчера мъжът е бил върнат от полското посолство, след като опитал да проучи въпроса за реституцията. Правителството на ПиС заяви, че Полша - която е имала една от най-големите еврейски общности в света, преди нацистките окупатори почти изцяло да я заличат - е жертва на Втората световна война и затова не трябва да бъде натоварвана с никакви финансови задължения. В отговор на ултранационалистическото шествие Световният еврейски конгрес призова днес полските религиозни и политически лидери недвусмислено да заклеймят антисемитизма.", "date": "2019.05.15", "title": "Израел пред дипломатически скандал: Наплюха полския посланик в Тел Авив"}
{"url": "https://www.faktor.bg/bg/articles/otkriha-zastrelyan-rodnina-na-izdirvaniya-za-ubiystvo-e-kostenets", "text": "Мъртъв мъж е открит от полицията в квартал \"Полето\" на град Костенец, в която живее издирваният килър Стоян Зайков-Чане. Двамата са роднини, къщите им ги дели една ограда. Хората в квартала коментират, че Чане се крил именно на неговия таван и мъжът се качил горе, за да провери какво се случва, тогава е бил и застрелян. Полицията обаче за момента не потвърждава тази онфрамация. На място освен спецчастите, са и екип от криминалисти. Районът е отпецен, съобщи trafficnews.bg.", "date": "2019.05.15", "title": "Откриха застрелян роднина на издирвания за убийството в Костенец"}
{"url": "https://www.faktor.bg/bg/articles/manolova-imame-nuzhda-ot-balansirana-strategiya-za-deteto-mezhdu-negovite-interesi-i-tselostta-na-semeystvoto", "text": "Омбудсманът Мая Манолова настоя проекта на Национална стратегия за детето 2019-2030 г. да бъде изцяло оттеглен от правителството и обсъждането да бъде прекратено. Манолова изрази особена загриженост и тревога от нарастващото напрежение в обществото по повод на Проекта за Стратегия за детето 2019-2030 г. В институцията са постъпили десетки декларации, подписки, становища и позиции от граждани и организации, които според омбудсмана дават ясен знак, че има сериозен проблем в диалога между държавните институции и родителите и това драстично раздалечава техните позиции. Документът провокира страхове, като например, че се позволява драстично вмешателство на държавата в семейството, включително „принудително отнемане на децата от родителите им“, изтъкна омбудсманът. Мълчанието на всички отговорни институции и неглижирането на недоволството на реакциите срещу документа доведе до противопоставяне граждани срещу граждани, родители срещу родители, организации срещу организации. \"Този документ, който трябваше да ни обедини в името на децата ни, изведе на улицата протестиращи родители и ни раздели като общество. Особено разрушително е и противопоставянето на интересите на детето на семейните ценности, тъй като благополучието на детето не може да бъде отделено от това на неговото семейство\", се казва в становището на Мая Манолова. Поради това по-нататъшното обсъждане на този проект за Национална стратегия за детето е немислим, изтъква тя. Според нея е необходимо изработване на нова стратегия, която ясно и категорично да изведе и намери баланса между „най-добрия интерес на детето“ и съхраняването на целостта на семейството. В новия документ изрично трябва да се подчертае, съгласно Резолюция 2049 (2015), че бедността и недостигът на средства за обезпечаване на живота на семейството в никакъв случай не може да бъде единственият и водещ мотив за отделяне на едно дете от неговите родители. Наличието на възможности детето да бъде поставено в по-благоприятна за него среда не е достатъчен аргумент за отделянето му от родителите, а още по-малко за значително ограничаване на семейните връзки и контакти. Омбудсманът настоява да бъде организирана широка и задълбочена експертна и обществена дискусия за изготвянето на новия документ за детето, в която да вземат участие всички компетентни граждански организации и обществени фигури, които са изразители на различните гледни точки в обществото относно приоритетите на държавната политика за закрила на децата и семейството. Тази дискусия не трябва да остава затворена в рамките – права на детето, а да се свърже с дискусията за състоянието на семейството в България, кризата на семейните отношения и политиките за подкрепа на семейството, смята още Манолова.", "date": "2019.05.15", "title": "Манолова: Имаме нужда от балансирана стратегия за детето, не насаждаща страх и недоверие в обществото"}
{"url": "https://www.faktor.bg/bg/articles/petak-13/predizborno-bsp-i-antifashistkiyat-sayuz-pochetoha-nay-prostiya-komunisticheski-funktsioner-u-nas-dobri-terpeshev", "text": "В навечерието на европейските избори БСП даде поредното доказателство, че е антиевропейска партия, която жали за сталинския комунизъм и няма нищо общо със социалдемокрацията.  Днес в харманлийското село Изворово, област Хасково общинските съвети на БСП и \"Българския антифашистки съюз\" съвместно са организирали честване на 135-годишнината от рождението на сочения за най-простия комунистически функционер у нас – Добри Терпешев. В 11 часа червените другари са поднесли тържествено венци и цветя пред бюст-паметника на Терпешев, а по-късно са провели и тържествено събрание, посветено на \"светлата\" дата.  Мероприятието е част от предизборната кампания на червената партия, а БАС им е коалиционен партньор. Вчера вестник „Дума” отпечата специално съобщение за отбелязването на годишнината. Честването е ясен знак, че в столетницата днес връх са взели най-ретроградните и примитивни сили, защото дори по времето на Тодор Живков и развития социализъм, Добри Терпешев  се беше превърнал в разжалван, заради безкрайните си простотии и политически и стопански гафове. Всъщност самата биография на Терпешев е толкова скандална и комична, но и показателна, как след 9-ти септември 1944 г. неграмотните и агресивни болшевики обсебиха властта в страната и сътвориха безчет поразии. Роденият в Изворово Терпешев има едва завършен трети клас, но бързо се ориентира към комунистическите идеи и попада в обкръжението на Георги Димитров. През 1924-1925 година става политически ръководител на хасковската комунистическа чета \"Христо Ботев\", а зам.-командир на въоръжената групировка бил бандитът Митьо Ганев. Шайката му се прочула из хасковско, Родопите и Беломорието с безброй обири на мирни хора. До 1944 г. Терпешев влиза на няколко пъти в затвора, с тежки присъди за антидържавна комунистическа дейност, но все успява да се измъкне. Веднага след преврата той станал министър без портфейл в правителството на Кимон Георгиев.  Ето какво разказва Иван Бутовски в „168 часа” за видния комунист: \"Даже и за другарите му в комунистическата партия не било тайна, че бай Добри не е много умен, но с първите си действия задминал всякакви очаквания. Още през септември 1944 г.  заминал за Беломорието. В Гюмюрджина новата власт набързо свикала митинг. Цялото българско и гръцко население на града се стекло на него, за да чуе какво ще решават новите управници. Пръв на импровизираната трибуна на балкона в хотел \"Астория\" в центъра на града се изтъпанил Добри Терпешев. обърнал се той към множеството. Настъпили напрежение и хаос. Българското население е направо попарено от предателството на Добри Терпешев. А гърците започнали радостно да викат: „Зито! Зито!\" (\"Ура!Ура!\").Все пак се чули възклицания на огорчение от тълпата. \"Ами ние какво да правим, къде да ходим?!\", питали българите. \"Който ви е довел тук, той да ви бере гайлето\", отговорил им троснато партийният вожд. Покрусените българи веднага започнали да напускат площада и се втурнали по домовете си да се готвят за поредното напускане на своята родна Тракия. Терпешев обаче не спира дотук. На митинг в Драма от балкона на кметството, пред събралите се гърци той изрича друга „крилата\" фраза: „Българите са най-големите убийци на гръцкия народ.\" Свещеникът, стоящ на балкона, пуснал пари в джоба на преводача и помолил: „Заклевам те, не го превеждай!\" Гъркът замълчал... Най-лошото било, че Терпешев издал прибързано заповед за връщането на българските войски от Беломорска Тракия още преди руснаците да са му заповядали. И после отишъл да яде попара при майка си на село в Любимец. Актът, който е подписан и от Сава Гановски и Димитър Нейков, се оказва безпрецедентен случай в световната история. Причината е, че територията не е предадена на суверенната гръцка държава, а на комунистическите партизани от ЕЛАС. Подарена е с протокол без никакви преговори и без да бъдат поискани абсолютно никакви гаранции за сигурността на сънародниците ни, намиращи се в онзи момент там. На практика на червените партизани е подарено и българското военно и гражданско имущество, намиращо се в онзи момент там. По този начин са ограбени огромните складове на българските тютюнотърговци в Драма, Кавала, Ксанти, Гюмюрджина, Дедеагач, както и цялото лично имущество на българите. Без пари, само с дрехите на гърба като бежанци те се връщат в България. Затова и до днес потомците на тракийци помнят как бабите и дядовците им са проклинали Терпешев за предателството. Добри Терпешев, който междувременно е произведен за генерал-лейтенант от правителството на ОФ, не спира с глупостите и след завръщането си у нас. След изтеглянето на германците от територията на Македония през ноември между 28 и 30 декември 1944 година в Скопие се провежда Второто заседание на Антифашисткото събрание за народно освобождение на Македония (АСНОМ). В качеството си на самообявила се за върховна представителна и изпълнителна институция АСНОМ взема решение за включването на Вардарска Македония като федерална държава в рамките на Югославската федерация. Като представител на правителството на България и БРП(к) Добри Терпешев приветства “освобождението” на Македония и “справедливото решаване на македонския въпрос” чрез даденото право на Македония “да живее независимо и свободно”. На заседанието, без никой да го е упълномощил, той говори от името на българското население на Пиринския край и обещава, “че трябва да се върне този дял от Македония, който днес се намира в границите на България, и да се приобщи към Македония в Югославия”. Направената “декларация” от Добри Терпешев изумява дори английските дипломати, които се оказват по-големи български патриоти от него. Чрез незабавни дипломатически действия от страна на английското външно министерство и неговите представители в Москва, Белград и София Великобритания заявява, че е против всякакво прекрояване на българско-югославската граница и против всякакви налудничави идеи за изкуствено създаване на “велика Македония” под сръбско ръководство. Подобни разговори с българския министър на външните работи Петко Стайнов провежда и английският представител в България Хъстон Босфил. Основна тема е дали декларацията от Добри Терпешев на Второто заседание на АСНОМ, че България е готова да върне на Югославия Пиринска Македония, е официална позиция на българското правителство. Първият български дипломат го успокоява, че Терпешев е говорил като представител на БРП(к), а не на правителството, че то за разлика от англичаните не е изпращало на споменатото заседание официален представител. С този гаф обаче дори и за партийните му другари станало безпощадно ясно, че колегата им е безнадеждно тъп. Решили при първа възможност да го назначат на друга длъжност и постепенно да го махнат от изпълнителната власт. Назначили го за председател на Върховния стопански съвет и на Държавната планова комисия (1945–1950). С идването на Вълко Червенков на власт го изпратили в още по-глуха линия - председател на Международния съюз на борците против фашизма. Но и на новото поприще бай Добри продължавал да бълва глупости. Бил много активен и почти не оставял въпрос, независимо от коя сфера на живота е, по който той да не вземе отношение. За щяло и нещяло дръпвал обширни речи, които богато гарнирал с \"народни мъдрости\" и нецензурни фрази. Казват, че много обичал да обяснява защо народната власт няма да падне: \"И на коча мъдите се клатят, ама не падат!\" За качествата му като стопански ръководител можем да съдим по следния случай описан от самия него: \"Приехме 4-годишен план за възстановяване на икономиката (1944-1948 ), ама нещо в него не вървеше както трябва. След голямата национализация на 23 декември 1947 г. през януари привиках директорите на 60-те най-големи предприятия и ги попитах какъв е проблемът. Отговориха ми, че няма пари. Помислих си – властта е наша, печатницата също. Тогава наредих на управителя на БНБ  и така планът беше осъществен.\" А още докато бил подпредседател на Министерския съвет, веднъж с гордост му докладвали, че енергетиката се справя добре и в нито една родна електроцентрала няма котлен камък. Без изобщо да се замисля, неграмотният политик се разпоредил категорично: “Веднага да се достави котлен камък от братския Съветски съюз!” Тези случки звучат като вицове, но са съвсем истински и свидетелстват за нивото на новата власт. За бай Добри разказват и друга комична легенда. Веднъж решил да заведе жена си на опера. Навежда се пред гишето на билетопродавачката и иска два билета: - За \"Мадам Бътерфлай\" ли? - пита касиерката. - Не, не - за другарката Терпешева! - уточнява поверително под сурдинка  комуниста. Добри Терпешев се оказва и един от персонажите в „Задочните репортажи” на Георги Марков. Писателят, убит години по-късно от ДС в Лондон се оказва съсед на видния комунистически функционер Добри Терпешев. Дели ги само една ограда за известен период от време. Терпешев е настанен в луксозна резиденция в “Княжево”, но той, свикнал на селски живот, се преселил заедно с домашните си животни в нея. Случаят е описан от Георги Марков в  \"Прокълнатата вила\": \"Някъде през пролетта внезапен живот изпълни двора на нашите съседи. Не можехме да повярваме на очите си, като видяхме стадо кокошки и пуйки да се разхожда из красивия парк плюс две кози, агне и куче. А всред тях, ухилен до ушите, стоеше Добри Терпешев. Той и жена му бяха новите обитатели на прокълнатата вила. „Нещо ще му се случи на Добри Терпешев!” — помислихме си ние и зачакахме да видим точно как ще очистят и този гражданин Но до физическо унищожение не се стигна. Бай Добри беше изхвърлен от всички постове и в дните, в които чакаше да напусне вилата и да отиде да живее неизвестно къде, той беше лишен дори от правителствен автомобил и двамата с жена си бавно вървяха пешком по пътя.\"  Простодушен и самоуверен, Терпешев обаче пропуснал да забележи кога вятърът от Москва задухал в друга посока. Имал неблагоразумието да се опълчи срещу Тодор Живков на прословутия Априлски пленум, където го разкритикувал съвършено безцеремонно със следната убийствена присъда: \"Той е толкова дребен, че ние никога не сме го забелязвали - нито преди, нито след вземането на властта в София. Ако поживея още малко, може да прочета, че Живков сам е извършил революцията в България.\" И като резултат от това на 80-годишна възраст го изключили от партията, отнели му пенсията и го изселили от столицата в Плевен. По този повод бай Добри казал за самозванеца Живков: „Когато човек се роди прост, то не е за един ден, а за цял живот.” Терпешев умира през 1967 г. в немилост, но остава в историята като най-простия комунистически функционер. Днес обаче под лидерството на Корнелия Нинова името дори на този неграмотник, нанесъл непоправими щети на България, е реабилитирано и тачено с почести, венци и цветя. Въпреки, че комунизмът като престъпен строй е забранен в България със закон, в Изворово е издигнат паметник на терориста и разбойник, а името му се превръща в част от предизборната кампания на БСП за избор на европейски депутати.", "date": "2019.05.15", "title": "Предизборно БСП и антифашисткият съюз почетоха най-простия комунистически функционер у нас – Добри Терпешев"}
{"url": "https://www.faktor.bg/bg/articles/po-iskane-na-tsatsarov-osvobodiha-zam-glavniya-prokuror-penka-bogdanova", "text": "Прокурорската колегия на Висшия съдебен съвет (ВСС) гласува освобождаването на Пенка Богданова от поста \"заместник на главния прокурор\". Предложението е на главния прокурор Сотир Цацаров, който заяви, че Богданова заслужава благодарност за работата си, но й липсва комуникативност и умение за работа в екип. Тя ще бъде назначена за прокурор във Върховна касационна прокуратура, където има свободен щат. Няма да бъде назначаван нов заместник на Цацаров, стана ясно от изявлението му пред прокурорската колегия на ВСС. Главният прокурор каза, че това няма да се отрази негативно на работата на останалите му заместници, напротив – има възможност задълженията им да бъдат равномерно разпределени. Той добави, че трябва да има пълна комуникация между заместник-главните прокурори и пълно съзнание за екипната работа, което явно в случая не открива. Сотир Цацаров има общо 5 заместници, сега остават 4. Един от тях - шефът на Националната следствена служба Борислав Сарафов е в отпуск след като прокуратурата нареди на антикорупционната комисия проверка по сигнал от медии за имотното състояние на неговия син. Пенка Богданова беше назначена за заместник-главен прокурор при Върховната касационна прокуратура на 28 януари 2013 г. Тя беше първата, която Цацаров посочи за свой заместник след избора си. На заседанието на прокурорската колегия беше гласувано и наказание за следователя Бойко Атанасов. Запрлатат аму ще бъде намалена с 15% заради неизпълнение на служебни задължения.", "date": "2019.05.15", "title": "По искане на Цацаров освободиха зам.-главен прокурор"}
{"url": "https://www.faktor.bg/bg/articles/meditsi-otnovo-izlyazoha-na-natsionalen-protest-pred-ms", "text": "Медицински специалисти излязоха на протест пред сградата на Министерски съвет, предаде БНР. Сред исканията им са за стартово възнаграждение от две минимални заплати, както и за допълнително заплащане за работа в интензивните и спешни отделения. На протеста има хора от цялата страна. Те заявиха, че вече не се страхуват и ще отстояват всичките си искания до последно: \"Да се премахнат търговските дружества.\" \"Да ни признаят всичкото, което ни се полага, защото досега бяхме на минимални заплати. Аз съм от Габрово на 540 лв. заплата\". Медицинските работници не са удоволетворени от действията на институциите и твърдят, че до момента нито едно обещание не е изпълнено. Увеличените цени на клиничните пътеки, според тях, ще доведат до по-големи кражби в системата на здравеопазването. От тук те смятат да се отправят в шествие към здравното министерство, където ще настояват да разговарят със здравния министър. Заканват се и да блокират центъра на София. Казват, че протестите ще се радикализират още следващата седмица с гладни стачки и колективни оставки. Специалистите по здравни грижи не се отказаха от протестите въпреки гласуваните от правителството 50 млн. лева за повишаване на заплатите. С отпуснатите средства се цели постигане на стартово възнаграждение от 950 лева, което обаче е под искания праг от две минимални работни заплати в размер на 1120 лева. „Това е пети пореден протест (третият в София, другите два бяха във Враца и в Стара Загора). За тези две години нищо не се е променило, излъгаха ни. Отпуснатите милиони, от тези пари нищо не е стигнало до нас. Исканията ни в декларацията не са само за заплати. Искаме промяна и реформа в здравеопазването“, каза още в предаването „Преди всички\" Мая Илиева, представител на протестиращите сестри. През март медицинските сестри излязоха на протест. След това бяха гласувани 50 милиона лева за увеличение на заплатите на специалистите по здравни грижи. Преди това бяха заделени 30 милиона извънредно на болниците, от които също се очаква да има средства за работни заплати. Министерството на здравеопазването готви специална методика за изчисление на заплатите.", "date": "2019.05.15", "title": "Медици отново излязоха на протест пред Министерски съвет"}
{"url": "https://www.faktor.bg/bg/articles/fenove-na-loko-pv-i-botev-pv-blokiraha-am-trakiya-do-plovdiv-zatvoriha-benzinostantsii-i-zavedeniya", "text": "Всички магазини, заведения и бензиностанции на автомагистрала \"Тракия\" в участъка между София и Пловдив са временно затворени. Изходите на аутобана край Пловдив също са недостъпни. Причината е финалният мач за Купата на България по футбол, противопоставяща отборите на Ботев (Пловдив) и Локомотив (Пловдив), който ще се изиграе на националния стадион \"Васил Левски\" в столицата, съобщава Факти.бг. Настроението в града под тепетата е приповдигнато. Стотици фенове на двата местни гранда вече пътуват към София, за да присъстват на срещата, която започва в 19.00 часа. Феновете на Локомотив ще стигнат до храм-паметника \"Александър Невски\", където ще слязат и ще се насочат към стадион \"Васил Левски\" и по-конкретно секторите \"В\" и \"Г\", които са подготвени за \"черно-белите\" привърженици. Феновете на Ботев ще пристигнат и ще паркират на ул. \"Кирил Видински\", след което ще бъдат съпроводени до ст. \"Васил Левски\", като ще бъдат настанени в секторите \"А\" и \"Б\". Очакват се проблеми с придвижването и в центъра на София, и по магистрала \"Тракия\". Засилено ще е полицейското присъствие преди, по време и след мача. Въведени са и допълнителни ограничения. Бул. \"Евлоги Георгиев\" в участъка на националния стадион също ще бъде затворен.", "date": "2019.05.15", "title": "Фенове на Локо(Пв) и Ботев(Пв) блокираха АМ \"Тракия\" до Пловдив, затвориха бензиностанции и заведения"}
{"url": "https://www.faktor.bg/bg/articles/arestuvaha-zam-kmet-na-kardzhali-za-dalaveri-s-byudzhetni-sredstva", "text": "Арестуваха бивш заместник-кмет на Кърджали заради присвоени бюджетни средства за 100 000 лева. В схемата с липсващите пари са били въвлечени и кметове на села. Сумата е платена на фирми, които обаче не са свършили никаква работа срещу тях. Кметът на с. Перперек е свидетел по едно от образуваните досъдебни производства за съставени фактури с невярно съдържание за ремонти, които не са извършени. Само в Перперек са платени шест фактури по 5000 лева на фирма, която е трябвало да изгради канализация за мръсните води. Парите са усвоени, но нищо не е свършено. По същата схема е работено в няколко села, а източените от бюджета пари на малки суми са общо 100 000 лева. От години мръсните води на десетки къщи се стичат свободно в дере. Миналата година от общината отпускат 30 000 лева, които през кметството в село Перперек са преведени на малки суми на една фирма, работата не е свършена. Стремци също попада в списъка със селата длъжници, но кметът отрича да е плащал пари, без да е свършена работа. В село Соколяне пък са платени близо 6000 лева за разчистване на 50 метра път до язовир и ремонт на изпускателен кран. И там нищо не е свършено. Схемите са установени от общината още през февруари, заради което заместник-кметът Мюмюн Али е уволнен, а от днес и разследван. Според бащата на Мюмюн Али той не би откраднал пари от общината. Кметът на Община Кърджали Хасан Азис не беше открит за коментар, съобщи Би Ти Ви. От общината съобщиха, че всички 100 000 лева са върнати от фирмите, а по случая работи полицията. Освен бившият зам.-кмет на Кърджали, задържан за 24 часа е и един от собствениците на фирми, които са усвоявали пари, без да строят. Към момента не са им повдигнати обвинения.", "date": "2019.05.15", "title": "Арестуваха зам.-кмет на Кърджали за далавери с бюджетни средства"}
{"url": "https://www.faktor.bg/bg/articles/politika/hlyab-i-pasti/na-oruzhie-bratya", "text": "На 12 май 2019 мъж простреля жена си и съседа си с пушка в сливенското село Трапоклово, след което се самоуби. Все още не е ясно дали това е любовен триъгълник, или между двете убийства няма друга връзка освен стрелеца и оръжието. Но вече се чуват дежурните викове: „Вземете им оръжията, ще се избием!“ Били сме „нямали оръжейна култура“. „Такъв ни бил манталитета“. Ако човек знае, че за определени действия СЪС СИГУРНОСТ ще бъде наказан, той няма да ги извърши. Независимо дали е западняк, северняк или южняк. И това не е въпрос на манталитет, нито на  положителна или отрицателна генна селекция. На морков и тояга е – система на глоби и поощрения.  Що се отнася до оръжейната култура, тя се придобива. Когато има оръжие, ще има култура. Няма ли оръжие, няма предмет, създаващ културата. И съответно няма и култура. Но най-важното е: хората убиват, не предметите! Крайно време е управляващите да разберат, че да лишават гражданите от оръжие е толкова тъпо, колкото да им забранят да използват кибрит (ами ако направят пожар!), да се къпят (ами ако се удавят!), или да си карат колите (ами ако сгазят някого!).  Впрочем, на 11 май 2019 фермер в Белозем изполва пикапа си тъкмо за такава цел.  Не го оправдавам, но го разбирам. Едва ли му е било за първи път. Както и на  столичния иконописец Йордан Опиц, на пловдивския лекар д-р Иван Димитров и пр., които, изоставени от полицията, накрая  И съдът ги обяви за убийци. А те просто свършиха единствената легитимна работа на държавата: да ни пази и да ни съди. И когато държавата не прави дори това, трябва да ни позволи да го правим сами!    На 8 май 2019 проблесна лъч светлина в този много мрачен тунел. Депутатите приеха на първо четене промени в Наказателния кодекс, които предвиждат, че няма превишаване на пределите на неизбежна отбрана, когато \"нападението е извършено чрез противозаконно влизане в жилище\", както и когато \"нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем\". Тези \"поправки\" всъщност ще възстановят приетите през май 1997 от СДС и отменени през ноември 1997 г. от Конституционния съд промени в НК, които за няколко месеца бяха позволили на спазващите закона български граждани адекватно да защитят имота, живота и честта си от престъпни посегателства. Това обаче не е достатъчно. Трябва да се облекчи и процедурата за издаване на разрешително за притежание на оръжие. Според чл. 58 на действащия Закон за оръжията, боеприпасите, взривните вещества и пиротехническите изделия, „...Разрешения за придобиване и/или съхранение на взривни вещества и пиротехнически изделия, разрешения за придобиване, съхранение и/или носене и употреба на огнестрелни оръжия и боеприпаси за тях не се издават на лице:… което няма основателна причина – самоотбрана, ловни цели, спортни цели, културни цели, колекциониране, която по несъмнен начин обосновава издаването на разрешение!” Такъв разрешителен режим превръща притежанието на оръжие от право в привилегия, поставя правата на гражданите в зависимост от конкретния бюрократ, и предполага даването на подкуп за сдобиване с разрешение.   гражданинът уведомява властите, че желае да се сдобие с пистолет или револвер, и те са длъжни да му издадат лиценз, ако не е подсъдим, не е наркоман, не е безработен, и т.н. Така ще решава не чиновникът, а законът! И решението на съответния орган на изпълнителната власт трябва да може да се оспорва по съдебен път.  Така мислят „обикновените хора“ със здрав разум, които живеят в реалния свят и сами взимат решения за съдбата си. Другите обвиняват евреите, циганите, богатите, мъжете... Всеки друг, но не и себе си. И така подготвят почвата за поредния диктатор.  Първо са регистрирали, а после конфискували оръжията за самозащита най-безчовечните, най-аморалните режими в историята на човечеството. Прохибиционистите им дишат във врата. И доста хора им ръкопяскат. Само че не си дават сметка, че след като ни вземат оръжието, ще ни накарат да пишем доноси. Ще ни направят подозрителни и недоверчиви. Накрая ще затворят в концлагери „неправилно мислещите - тези, които  пречат на построяването на светлото бъдеще. Така ще свърши пътят ни към робството. Има една граница между свободата и робството, и това е оръжието. Така че: на оружие, братя! Дедите ни го завещаха.", "date": "2019.05.15", "title": "На оружие, братя!"}
{"url": "https://www.faktor.bg/bg/articles/fandakova-1-1", "text": "\"Колегите от БСП показаха за пореден път, че за тях домогването до властта е много по-важно от проектите за града.\" Това заяви днес пред журналисти кметът на София Йорданка Фандъкова. Повод за коментара й е твърдението на председателя на БСП-София Калоян Паргов, че ЕК е спряла проекта на Столичната община за финансиране на строежа на завода за изгаряне на RDF. ,,В тази политическа кампания беше премината многократно границата между манипулациите, пропагандата и откровените лъжи. Колегите от БСП видяха, че дори ЕК се налага да опровергае една фалшива новина, тиражирана с предизборни цели. Това е тежък обект, БСП го критикува миналата година, след като преди това подкрепяше изграждането на модерна инсталация за производство на енергия от отпадъци'', отбеляза столичният градоначалник. По думите на Фандъкова в момента по проекта работи голям екип, за да можем да отговори на всички изисквания на ЕК. ,,Не може проектите на България, на София, които изискват консенсус да се включват в партийна битка с много краткосрочни политически дивиденти'', подчерта Йорданка Фандъкова.", "date": "2019.05.15", "title": "Фандъкова: БСП премина границата между пропагандата и откровените лъжи, наложи се ЕК да ги опровергава"}
{"url": "https://www.faktor.bg/bg/articles/novini/svyat/indiya-maha-bankomatite-si", "text": "Haмиpaнeтo нa бaнĸoмaт в Индия cтaвa вce пo-тpyднa зaдaчa. Paзxoдитe зa тoзи тип yпpaвлeниe и cъxpaнявaнe нa пapитe ca дocтa виcoĸи, зapaди пo-cтpoгитe peгyлaции в дъpжaвaтa. Бpoят нa aвтoмaтитe зa тeглeнe нa пapи e нaмaлял pязĸo пpeз пocлeднитe двe гoдини, въпpeĸи нapacтвaнeтo нa тpaнзaĸциитe cпopeд цeнтpaлнaтa бaнĸa в Индия. Tя вeчe имa нaй-мaлĸo бaнĸoмaти нa 100 000 дyши oт нaceлeниeтo cpeд вcичĸи дъpжaви oт БPИKC, пишe Вlооmbеrg. Haмaлявaнeтo нa бpoя нa aвтoмaтитe зa тeглeнe нa пapи мoжe дa cтaнe oщe пo-интeнзивeн, тъй ĸaтo бaнĸитe и oпepaтopитe нa мaшинитe изпитвaт тpyднocти дa мoдepнизиpaт coфтyepa и oбopyдвaнeтo cи. Toвa мoжe дa пoдĸoпae пoлитиĸaтa нa миниcтъp-пpeдceдaтeля нa Индия - Hapeндa Moди, cлeд ĸaтo тoй извaди дocтa бaнĸнoти oт oбpaщeниe. Taĸa липcaтa нa бaнĸoмaти ce oтpaзявa въpxy гoлямa чacт oт нaceлeниeтo и ocoбeнo тeзи гpaждaни, ĸoитo ce нaмиpaт нa дънoтo нa coциaлнo-иĸoнoмичecĸaтa пиpaмидa. Paзxoдитe зa пoддъpжaнeтo нa бaнĸoмaтитe ce yвeличaвaт, a пeчaлбaтa oт мaшинитe ocтaвa ниcĸa зa oпepaтopитe. Бaнĸитe cмятaт, чe e пo-изгoднo дa плaщaт oбмeнни тaĸcи нa дpyги бaнĸи, oтĸoлĸoтo дa yпpaвлявaт coбcтвeнитe cи бaнĸoмaти, тъй ĸaтo тe ca пpeĸaлeнo ниcĸи, зa дa пoĸpият paзxoдитe. Bъпpeĸи тoвa, имa paзнoглacия дaли yвeличeниeтo им щe peши пpoблeмa c нaмaлявaнeтo нa бpoя нa бaнĸoмaтитe. Aĸo oбaчe тeзи тaĸcи ce пoвишaт, зa дa мoжe бaнĸитe дa пoддъpжaт cвoи aвтoмaти, тe щe бъдaт зa cмeтĸa нa пoтpeбитeлитe. Дocтъпът дo бaнĸoви ycлyги и мaшинитe зa тeглeнe нa пapи cтaнa oт изĸлючитeлнo знaчeниe, cлeд пoeмaнeтo нa влacттa oт Moди. Toй пpивлeчe 355 милиoнa дyши ĸъм бaнĸoвaтa cиcтeмa. Mнoгo индийци cи oтĸpиxa cмeтĸи, cлeд ĸaтo тoй нaпpaви 86% oт бaнĸнoтитe нeзaĸoнни. Toвa cтимyлиpa диpeĸтнитe тpaнcфepи и нyждaтa oт бaнĸoмaти. Бaнĸитe нямa дa yвeличaвaт ĸлoнoвeтe cи в бъдeщe и нямa дa paзчитaт нa тяx, тъй ĸaтo дигитaлнoтo бaнĸиpaнe пpoмeни нaчинa, пo ĸoйтo фyнĸциoниpa ceĸтopът. A eдин oт вceĸи двa бaнĸoмaтa ce нaмиpa в ĸлoн нa бaнĸa, ĸoeтo oзнaчaвa, чe мaшинитe щe пpoдължaвaт дa нaмaлявaт бpoя cи. Дигитaлнoтo бaнĸиpaнe ce paзвивa мнoгo бъpзo. Toвa ce дължи нa фaĸтa, чe в Индия нaceлeниeтo oт милeниaли и пoĸoлeниe Z e нaй-мнoгo. Бpoят нa мoбилнитe пpeвoди ce e yвeличил 65 пъти зa пocлeднитe 5 гoдини.", "date": "2019.05.15", "title": "Индия маха банкоматите си"}
{"url": "https://www.faktor.bg/bg/articles/novini/balgariya/v-simeonov-iskal-sam-ostavkata-na-rumen-porozhanov-i-drug-pat-zaradi-yavniya-lobizam", "text": "Рокадата в земеделското министерство и освобождаването на Румен Порожанов като министър породи коментари в Народното събрание. Според лидера на НФСБ Валери Симеонов оставката на Порожанов е дори закъсняла, а Искрен Веселинов от ВМРО посочи, че не са \"дълбоко разочаровани\" от тази смяна. От ДПС пък обясниха, че мотивите им да гласуват против рокадата е принципната им позиция срещу правителството. \"Искал съм оставката на Румен Порожанов и друг път заради явния лобизъм, който бе приложен при наредбата за училищен плод и мляко. Лично съм я поискал от Борисов на председателски съвет. Но не е оповестявано публично\", каза Валери Симеонов. Той коментира, че Десислава Танева е била и преди министър, и познава добре проблемите в бранша, но добави, че няма да й бъде лесно. \"Дано не се поддава на лобизъм или поне не в такава степен, каквато бяхме свидетели при сегашното ръководство\", каза още Симеонов. Лидерът на НФСБ настоя и че трябва да има още рокади в земеделското ведомство. \"Има основания да се извършват още промени и включително и по регионални дирекции, където все още кадри на ДПС продължават да дерибействат особено по отношение на стопанисването на държавните гори\", посочи той. Искрен Веселинов пък каза, че с Румен Порожанов са имали доста различно мнение по много въпроси и затова не са дълбоко разочаровани от тази оставка. Халил Летифов от ДПС обясни, че са гласували против, тъй като от самото начало са против това правителство на националисти и популисти. \"Ние не сме против оставката, а против това правителство и мнозинство на националисти и популисти. Тъй като решенията за оставакта и за избирането на новия министър са в едно, ние гласуваме против правителството и против това решение. Ако бяха отделно, щяхме да сме за оставката и против новия министър. Въпреки смяната ситуацията си остава същата и моделът си е същият\", каза той. В коментар на твърденията на Корнелия Нинова, че Порожанов има обвъзраност с Делян Пеевски, Летифов попита защо и червените залитат по популизми. \"Да каже Нинова защо залитат по популизми, изчерпаха ли тяхната управленска програма и предложенията за алтернатива? И те са част от този модел\", заключи депутатът от ДПС.", "date": "2019.05.15", "title": "В. Симеонов: Искал съм оставката на Румен Порожанов и друг път заради явния лобизъм"}
{"url": "https://www.faktor.bg/bg/articles/novini/svyat/naselenieto-v-sibir-pritesneno-dokarvat-ni-kitaytsi-a-nas-ni-ostavyat-bez-rabota", "text": "Хората в Омск са разтревожени. Опасяват се от притока на хиляди китайци. Руската държава смята да изгради селище за 3000 китайски работници в нефтохимическата индустрия. Местните хора се чувстват изиграни. Жилищата ще се изграждат върху бивша земеделска земя. Разрешение за нейното застрояване засега няма, но проектът се ползва с политически протекции. Зад високите огради багери и кранове вече работят трескаво. Любопитните погледи са нежелани,а това поражда остро недоволство сред местните хора. \"Как така ще даваме страната си на китайците? Това е нашият дом, домът на дедите ни\", казва една жена и добмавя: \"На какво основание ще разрешават на китайците да работят тук? Защо правителството позволява това и иска ние да си затваряме устата? И защо оставят мъжете ни без работа? Докарват китайци от не знам си къде, за да печелят пари тук. А с нас се отнасят като с боклук.\" Генадий Дроздов също е гневен. Дългогодишният професионален войник има семейство, междувременно е станал дядо. 68-годишният мъж доскоро е бил дори депутат от Комунистическата партия в местния градски парламент. Подобно на много други по-възрастни хора, и той си спомня с носталгия за някогашния Съветски съюз: \"Аз съм пенсионер и можех кротко да си стоя у дома. Но ми се къса сърцето като гледам какво се случва със страната ми - корупцията цъфти, и точно защото е така, сега ни отнемат и земята. Ако не притежавам земята, върху която живея, се превръщам в крепостен селянин.\" Тези страхове са пресилени и скоро ще се разсеят“, твърдят  представители на мощната нефтохимическа индустрия в Омск, но не желаят да съобщят имената си пред ДВ. Китайците обаче нямат такива притеснения и не се страхуват да говорят. Те са инженери и експерти на китайската компания \"СС-7\", която изгражда съоръженията. С руската фирма \"Газпром Нефт\" тя е сключила дългогодишен договор за модернизиране на газовата промишленост на Сибир. До този момент са пристигнали 500 души от Китай, но скоро броят им ще достигне няколко хиляди. Алина Атаманенко, говорителка на китайската фирма, казва: \"Китайските работници са много приятелски настроени. Те са дошли тук, за да работят, а като си свършат работата ще ги изпратят някъде другаде по света, или ще се върнат у дома си. Те нямат намерение да създават тук семейства. Нито пък имат време за това. Всяка сутрин в 6 тръгват за работа и се връщат в 23 часа. Нямат никакво време за контакти с хората от селището или от града.\" Генадий Дроздов не вярва нито думичка от това. За доказателство иска да ни покаже нещо и ни откарва в тайгата - на 7 часа път с кола, северно от Омск. Докъдето погледът ни стига, се простират само гори - брези, дъбове, иглолистни дървета. Русия е страната с най-много гори в света - те покриват почти половината от територията на огромната страна и са важен стабилизиращ фактор на световния климат. В тайгата няма много работни места. Почти всички са в сферата на дърводобива и са зле платени. Контрол над тяхната дейност почти не се упражнява. По оценка на природозащитната организация \"World Wide Fund for Nature\" в Русия нелегално се изсичат и продават по около 30 милиона кубически метра дървесина годишно. Със съдействието на корумпирани политици и държавни служители голямата част от суровината се пласира в Китай. Генадий Дроздов иска да ни покаже как става това. В селцето Нова Екатериновка той ни среща със свой стар познат - Олег Шадрин. 35-годишният лесничей познава гората от малък. Той ни показва едно сечище, колкото 6 футболни игрища - преди няколко месеца пристигнали китайци и изсекли всичко. \"Тук преди имаше борова гора, сега е гола поляна\", казва той. Убеден е, че сечта е била незаконна. Думите му не могат да бъдат проверени, но лесничеят ни обръща внимание на някои детайли. Ако всичко е било законно е трябвало дървото да се изтръгне с целия дънер, а на негово място да се посади ново дръвче. Вижда се, че всичко това не е извършено“, казва Шадрин. Но най-много го боли от това, че извършителите никога няма да бъдат подведени под отговорност. Генадий Дроздов също е възмутен: „Всичко е много просто: хората във властта, вместо да контролират спазването на законите, преследват своя личен финансов интерес\". Корупция, подкупност, произвол – все неща, които трудно могат да бъдат доказани. А дали в тях са замесени и китайците? Поне едно е ясно - те печелят от всичко това.", "date": "2019.05.15", "title": "Населението в Сибир притеснено: Докарват ни китайци, а нас ни оставят без работа"}
{"url": "https://www.faktor.bg/bg/articles/novini/balgariya/ekspert-nay-aktivna-e-kampaniyata-za-evroizborite-v-sotsialnite-mrezhi", "text": "„Във всички страни от Европейския съюз предизборната кампания за евровота започна вяло. Надпреварата за Европейски парламент е с все още нисък интензитет, макар че кампанията постепенно набира скорост. България е сред страните с преобладаваща активност“. Това каза пред БНР проф. д-р Лилия Райчева от Факултета по журналистика към Софийския университет и ръководител на българския екип на Европейския център за мониторинг на изборите.  Днес ще бъдат обявени първите междинни резултати от мониторинга на рекламните предизборни кампании на основните политически партии, участващи в изборите за ЕП.  „Във фокуса на предизборните кампании на страните в Евросъюза на първо място са икономическите параметри, следват миграцията и проблемите с околната страна. При нас излизат на първо място материалите с благосъстоянието, на второ място – материалите с икономическата проблематиката. Доста от страните пречупват кампаниите си през националния интерес“, допълни проф. Райчева.  Най-активна е кампанията в социалните мрежи, подчерта тя.", "date": "2019.05.15", "title": "Експерт: Най-активна е кампанията за евроизборите в социалните мрежи"}
{"url": "https://www.faktor.bg/bg/articles/yoncheva-1-1", "text": "„Да върнем младите в България с номер 18, на 26-ти май\". С този популистки призив водачът на листата на \"БСП за България\" за предстоящите евроизбори Елена Йончева се обърна към граждани в Монтана. Журналистката очевидно е с къса памет и вече не помни, че точно при управлението на нейната партия родината си напуснаха близо 2 милиона млади хора, които решиха да търсят реализация и по-добър живот в чужбина. Йончева обясни, че България се срива демографски, всяко 10-те село у нас изчезва. Йончева допълни, че има данни, че скоро ще се превърнем в демографска пустиня - 60% от територията на страната ни да бъде населена от по- малко от 10 души на квадратен километър. „Какво може да се направи срещу това? Трябва да има работеща икономика. Трябва да има политика към младите семейства и ние можем да го постигнем\", категорична бе водачът на листата на левицата. Като мерки, заложени от БСП, тя посочи семейното подоходно облагане; да бъдат намалени данъците за работещи семейства с деца с по 50 лв. на дете; за всяко второ и трето дете да бъдат давани по 6400 лв.; безплатни детски градини, да се оказва помощ при покупка на първо жилище. „Трябва са има и стимули за малкия и средния бизнес - да се oлекоти тежкият разрешителен режим за започване на бизнес\", обясни тя. По думите на Йончева заплатите у нас трябва да са съпоставими с европейските спрямо местния стандарт и местната покупателна способност- левицата ще се бори за общ стандарт за минимална европейска заплата и пенсия. Но едва ли може да обясни от къде точно ще дойдат парите, за да изпълни предизборните си обещания. Още повече, че като евродепутат тя няма никакви шансове да наложи тази идея, защото всичко опира до финансовите възможности на страната ни. Не на последно място кандидатът на БСП за евродепутат подчерта, че за да останат младите у нас, трябва да има качествено здравеопазване и образование.  „60% от българите, които днес завършват средно образование, са функционално неграмотни. За да се справим с това, предлагаме на първо място парите да не следват ученика и да има един учебник по един предмет\", коментира Йончева. В сферата на здравеопазването тя подчерта,че основното е здравеопазването да не е бизнес, болниците да не са търговски дружества, да се намали ДДС за лекарствата. „Искаме да останем тук и да живеем и да се трудим в България. Искаме нашите роднини да се върнат от чужбина. Те обаче няма да се върнат, докато нямат възможност да се реализират тук и да живеят нормален живот. Трябва да сложим край на тази криминалната диктатура на ГЕРБ- като излезем на 26-ти май и гласуваме с номер 18. Така ще започне възстановяването на България\", заяви Елена Йончева.", "date": "2019.05.15", "title": "След като правителства на БСП прогониха младите от България, сега Йончева ще ги връща в страната"}
{"url": "https://www.faktor.bg/bg/articles/moskva-deystviyata-na-sasht-provokiraha-iran", "text": "Русия съжалява за продължаващата ескалация на напрежението около ядреното споразумение с Иран и е на мнение, че то е предизвикано от действията на САЩ. Това заяви пред журналисти говорителят на Кремъл Дмитрий Песков, предава  . „Констатираме продължаване на ескалацията на напрежение, за съжаление, виждаме решенията, които взима Иран“ по отношение на Съвместния всеобхватен план за действие за ядрената програма на Техеран, заяви Песков, допълвайки, че „има очевидна ситуация, в която, за съжаление, има тенденция и за по-нататъшна ескалация“.  „Разбираме ясно, че Иран предприема тези действия в отговор на натиска, който напълно противоречи на духа и буквата на СВДП“, подчерта говорителят на Кремъл. „Именно действията на САЩ провокираха Иран. Тук, за съжаление, общата загриженост остава“, заяви Песков, като допълни, че на срещата с руския президент Владимир Путин държавният секретар на САЩ Майк Помпео не е дал никакви обещания по въпроса.", "date": "2019.05.15", "title": "Москва: Действията на САЩ провокираха Иран"}
{"url": "https://www.faktor.bg/bg/articles/gdbop-razbila-mrezha-za-kiberataki-nanesla-shteti-za-100-miliona", "text": "Българските власти са участвали в операция срещу многонационална мрежа за киберпрестъпления, нанесла щети за 100 милиона долара чрез атаки със зловреден софтуер.  Това съобщават от Министерството на правосъдието на САЩ. Оттам изтъкват, че ударът е дело на международна коалиция от 6 държави: България, САЩ, Германия, Украйна, Молдова и Грузия. Операцията е безпрецедентна и целта й е изправянето пред съда на криминалната мрежа, чиито членове живеят в различни страни. Подробности ще бъдат огласени утре в централата на Европол в Хага. България ще бъде представена от Главна дирекция „Борба с организираната престъпност“ (ГДБОП). Ще участват също представители на американското Министерство на правосъдието за Западния окръг на щата Пенсилвания, на ФБР в Питсбърг, на службата на германската Главна прокуратура във Ферден, провинция Долна Саксония и на главните прокуратури на Украйна, Грузия и Молдова. Ще има представител и на Евроджъст.", "date": "2019.05.15", "title": "Разбиха мрежа за кибератаки, нанесла щети за  $100 милиона"}
{"url": "https://www.faktor.bg/bg/articles/obedinenite-patrioti-podkrepyame-initsiativata-na-glavniya-prokuror-dans-da-proferyava-smetki-i-ofshorki-na-polititsi", "text": "От Обединените патриоти подкрепят инициативата на главния прокурор Сотир Цацаров в искането му ДАНС да даде информация за всички сметки и офшорки на лица, заемащи висши държавни постове. \"Изцяло го подкрепяме и смятам, че всички, които са укрили подобни сметки и имущества, следва да си си носят отговорността\", коментира Емил Димитров-Ревизоро. \"Но това е нормална реакция и той има право да го направи и мисля, че никой не би възразил, напротив, бихме го подкрепили, ако трябва и законодателно\", допълни Ревизоро. Според него политическите сили се атакуват едни други през офшорките си, за да си решават техни проблеми и би било по-добре някой невинен, който е обвинен, че има офшорна сметка, да може да се защити, като докаже, че го няма във въпросния списък. \"Ако аз вас ви обвиня, че вие имате такива сметки. Единственият начин да го докажете е, примерно, прокурорът да каже - тя не фигурира в списъка. Тоест, това ще даде увереност на хората, които нямат участие, да могат да се защитят, а другите ще си носят отговорността\", каза депутатът от ОП. \"Смятам, че е нормално да се случи, още повече в тази нажежена обстановка - къщи, вили, имоти, имущество, дялове, участие и опит да се скрие зад тези офшорки цялата тази история със сметки, с доходи, които не са декларирани. Мисля, че всички ще го подкрепят, въпреки че някои има от какво да се притесняват\", каза той за писмото на Цацаров до ДАНС.", "date": "2019.05.15", "title": "Обединените патриоти: Подкрепяме инициативата на Цацаров ДАНС да проверява сметки и офшорки на политици"}
{"url": "https://www.faktor.bg/bg/articles/tsik-za-vtori-pat-kontrira-bsp-borisov-ne-e-narushil-pravilata", "text": "Централната избирателна комисия за втори път не откри нарушаване на изборните правила от страна на премиера Бойко Борисов по жалба на БСП. Това съобщиха за izbori.bg от пресцентъра на ЦИК. Припомняме, че на 11 май БСП внесоха втори сигнал срещу министър-председателя с мотив за несъвместимост на функциите на Бойко Борисов като министър-председател, а от две седмици и като изпълняващ функциите и на председател на Председателския предизборен щаб на ГЕРБ и съпътстващите ги коалиции. Това е в категорично противоречие на Закона за администрацията, посочи тогава председателят на Националния предизборен щаб на \"БСП за България\" Георги Свиленски. На 10 май ЦИК излезе с първо решение по подобен сигнал от БСП, с което също не откри нарушение от страна на Бойко Борисов.", "date": "2019.05.15", "title": "ЦИК пак поряза БСП: Борисов не е нарушил правилата"}
{"url": "https://www.faktor.bg/bg/articles/sasht-izteglyat-neoperativnite-si-sluzhiteli-ot-irak", "text": "Всички американци в Ирак, чиято работа не е свързана с оперативни задачи, трябва да напуснат страната, пише на сайта на посолството на Вашингтон в Багдад. В съобщението се цитира нареждане на Държавния департамент на САЩ за евакуацията на гражданите. Във връзка с изтеглянето на персонала са били преустановени дейностите на американския визов център в столицата на близкоизточната страна  и консулството в северния град Ербил. Дипломатическата мисия е заявила, че мерките са временни. Причините за решението не се съобщават.", "date": "2019.05.15", "title": "САЩ изтеглят неоперативните си служители от Ирак"}
{"url": "https://www.faktor.bg/bg/articles/novini/svyat/tazi-vecher-e-debatat-mezhdu-kandidatite-za-predsedatel-na-es", "text": "Днес от 22 ч. българско време в пленарната зала на Европейския парламент в Брюксел ще се състои дебатът между шестимата претенденти за поста председател на Европейската комисия. В края на 2018 г. те бяха номинирани от европейските политически партии представени в Европейския парламент. Шестимата претенденти за поста председател на Европейската комисия са: Манфред Вебер, Европейската народна партия (ЕНП); Франс Тимерманс, Партията на европейските социалисти (ПЕС); Ян Захрадил, Европейските консерватори и реформисти (ЕКР); Маргрете Вестегер, Алианс на либералите и демократите за Европа (АЛДЕ); Ска Келер, Европейска зелена партия (ЕЗП); Нико Куе, Партия на европейската левица - група ЕОЛ/СЗЛ. Основните теми ще бъдат \"Моята Европа: Каква е ползата за мен?\", \"Околна среда\" и \"Нашите ценности и светът\". Дебатът ще бъде воден от трима журналисти, а финалът му се очаква в полунощ. Ще се дебатира по всички възможни теми, свързани с европейските ценности, климатичните промени, миграцията, опазването на сигурността и външните граници и целия спектър въпроси и проблеми, засягащи гражданите на Обединена Европа. Милиони зрители ще имат възможност да наблюдават дебата, който ще бъде излъчван и в ефира на БНТ2. Може да задавате и въпроси в социалните мрежи - в Туитър това ще бъде възможно с #telleurope. Допълнителна информация за правилата за номиниране на кандидатите и за провеждането на дебата между тях можете да намерите на сайта на Европейския парламент.", "date": "2019.05.15", "title": "Тази вечер е дебатът между кандидатите за председател на ЕС"}
{"url": "https://www.faktor.bg/bg/articles/novini/balgariya/zam-shefka-ivanka-bagdatova-mizova-shte-napusne-df-zemedelie", "text": "\"Иванка Багдатова-Мизова ще напусне ДФ „Земеделие“. Това каза пред журналисти новоизбраният министър на земеделието, храните и горите Десислава Танева след встъпването ѝ в длъжност. Припомняме, че тя трябваше да напусне поста си на зам.-директор на фонда, но е останала на поста си. Бойко Борисов заяви, че това е причина за оставката на Румен Порожанов.  На въпрос дали предвижда смени в ДФ „Земеделие“, Танева заяви, че със сигурност ще има промени в политическия екип. „Всичко е въпрос и на разговори. Аз имам определени виждания, които бих представила и защитила. Важно е всички решения да се вземат в режим на диалог и в убеденост, че те биха довели до резултатите, които всички търсим“, обясни тя. Попитана дали се притеснява от проверки, Танева подчерта, че доходите ѝ са ясно декларирани, както и че е декларирано къде живее.  „Това е най-тежкото министерство. Със земеделие се занимават над 100 000 души в България. Животът в селските райони зависи от земеделието. Те са изложени на тежкото администриране във връзка с получаването на подпомагане от Европа, което не може да стигне степента на опростяване, която се желае от тях. Защото трябва да спазваме процедури, правила“, коментира Танева и обясни, че земеделието е най-рисковата работа, тъй като е изложено на природата, срещу която решение няма.", "date": "2019.05.15", "title": "Зам.-шефката на ДФ „Земеделие“ напуска поста си"}
{"url": "https://www.faktor.bg/bg/articles/novini/balgariya/zemetresenie-ot-3-po-rihter-kray-bansko", "text": "Земетресение с магнитуд 3 по скалата на Рихтер е регистрирано край Банско. То е станало в около 9:15 часа тази сутрин, съобщи дежурният сеизмолог от Националния институт по геофизика, геодезия и география към БАН. Трусът не е бил усетен, дълбочината на земетресението е 15,6 км. Няма данни за пострадали и нанесени щети.", "date": "2019.05.15", "title": "Земетресение от 3 по Рихтер край Банско"}
{"url": "https://www.faktor.bg/bg/articles/borisov-pred-gardian-nyama-po-dobro-myasto-za-zhivee-po-sveta-ot-es", "text": "\"Няма по-добро място за живее по света от ЕС\", заяви българският премиер Бойко Борисов в обширно интервю за британското издание \"Гардиън\".  Във време, когато някои политици в Централна и Източна Европа печелят от враждебността си към Брюксел, българският Бойко Борисов поема различен път, целящ да спечели благоразположението на Европа, пише \"Гардиън\".  Заявявайки, че е бил навсякъде по света и може да каже, че няма по-добро място за живеене от ЕС, Борисов е внимателен да не критикува никой от европейските си колеги. Дори Тереза Мей, разочаровала много европейски лидери след две години \"напред и назад\" с Брекзит, получава положителна оценка.  \"Виждам всичките усилия, които Тереза Мей наистина полага, за да изложи своите аргументи пред всички останали 27 страни-членки, които оспорват доводите ѝ. Не бих желал да съм на нейно място. Но тя се бори твърдо\", казва Бойко Борисов в интервюто.  Запитан за различните виждания за бъдещето на Европа, изразени от френския президент Еманюел Макрон и унгарския му колега Виктор Орбан, Борисов отговаря:  \"Ние имаме българска визия. Някои аспекти съвпадат с вижданията на Макрон или Орбан, други не съвпадат\".", "date": "2019.05.15", "title": "Борисов пред \"Гардиън\": Няма по-добро място за живеене по света от ЕС"}
{"url": "https://www.faktor.bg/bg/articles/boyko-borisov-pravitelstvoto-otpuska-3-mln-leva-za-detsko-zdraveopazvane", "text": "Правителството отпуска 3, 450 млн. лв. за детско здравеопазване. Това каза министър-председателят Бойко Борисов по време на редовно правителствено заседание. „Поехме ангажимент към педиатричната клиника и бях възложил на министъра на здравеопазването да проучи колко кувьоза за цялата страна и колко апарати за дишане са нужни. Така, че в тази точка организираме и финансираме и педиатричната болница, и всички нуждаещи се болници- държавни и общински с необходимите кувьози и 15 апарата за дишане. Те поискаха 10, ние им даваме 15, за да може да се гарантира тази тема”, допълни Борисов.  От тези средства на държавните и общинските болници ще бъдат предоставени 500 хил. лв. за закупуване на 15 апарата за дихателна реанимация и 750 хил. лв. за осигуряване на 50 кувьоза. Отделно 1,7 млн. лв. са средствата, с които ще бъде финансирана педиатричната болница „Проф. Иван Митев“ по Програмата „Майчино и детско здравеопазване“ по реда на Наредба № 3 за медицинските дейности извън обхвата на задължителното здравно осигуряване. Ресурсът ще бъде използван за подобряване лечението на децата и увеличение възнагражденията на работещите.", "date": "2019.05.15", "title": "Правителството отпуска 3 млн. лева за детско здравеопазване"}
{"url": "https://www.faktor.bg/bg/articles/novini/balgariya/predlagat-zemedeltsite-da-badat-izvadeni-ot-obhvata-na-zakona-za-gorivata", "text": "Земеделските производители с ведомствени бензиностанции да бъдат извадени от обхвата на Закона за горивата, предлагат експерти. Предложението ще се обсъжда днес при министъра на икономиката.  Емил Караниколов събира всички заинтересовани страни от закона, който беше приет, но още не е влязъл в сила, за да се обсъждат предложенията за нормативните промени.  Законът, който трябваше да ограничи сивия сектор в бранша, срещна съпротивата на редица заинтересовани страни и не успя да влезе в сила. Заедно с това започнаха и предложенията за промени, които ще са част от разговорите и днес. Изненадващо, но не и неочаквано след възраженията на земеделците от Асоциацията на търговците-производители, вносителите и превозвачите на горива дойде предложението земеделците да бъдат извадени от обхвата на закона. \"Съгласно европейското законодателство, земеделците не могат да бъдат в този закон, тъй като те не подлежат на регистрационен режим. Техните ведомствени бензиностанции да си бъдат техни, освен ако не са решили да продават. Ще бъдат подвластни на Закона за ДДС, който достатъчно добре и сега регулира търговията с горива\", съобщи за \"Хоризонт\" Симо Симов, а министърът на икономиката Емил Караниколов увери, че по предложенията се работи. \"Има текстове, има дадени предложения, администрацията ги е анализирала и е започнало обсъждането им. Предложения дори по закона, и от земеделците  и от така наречените малки, не виждам защо се създаде това напрежение, при положение че предложенията наистина не са толкова много и не са толкова драстични и аз мисля, че те бързо могат да бъдат приети\".", "date": "2019.05.15", "title": "Предлагат земеделците да бъдат извадени от обхвата на Закона за горивата"}
{"url": "https://www.faktor.bg/bg/articles/novini/balgariya/samo-za-sedmitsa-nad-381-hil-dushi-sas-samneniya-za-grip-sa-potarsili-lekar", "text": "Над 381 хиляди души със съмнения за грип и остри респираторни заболявания са били прегледани в българските болници само през изминалата седмица. Това показват данните на Националния център по заразни и паразитни болести, съобщи Нова телевизия. Вирусът, който най-често заразява българите, е от типа А/H1N1, изолиран още през 2009-та година. Другият, който също върлува, е A/H3N2, сочи още статистиката на Центъра. Традиционно пикът на грипа и други остри респираторни заболявания е през есента, а около началото на април има затишие. Трима души са починали от вирусен хепатит А през същия период. През 2016 г. един човек е починал от тетанус, и един от морбили. Расте броят и на заболелите от морбили, като по данни на здравното ведомство към 5 май те вече са 625 души. Вече са засегнати 11 области в страната.", "date": "2019.05.15", "title": "Само за седмица над 381 хил. души със съмнения за грип са потърсили лекар"}
{"url": "https://www.faktor.bg/bg/articles/borisov-sutrin-kato-stane-biser-petkov-da-kazva-che-nyama-natsionalna-strategiya-za-deteto", "text": "\"Национална стратегия за детето 2019-2030 няма\". Това заяви премиерът Бойко Борисов преди началото на правителственото заседание. Премиерът нареди на социалния министър Бисер Петков всяка сутрин да излиза и да казва, че такава стратегия за детето няма. Вицепремиерът Томислав Дончев допълни, че появилата се информация за неправомерно отнети деца от семействата им е спекулация. \"На социалния министър възлагам сутрин като стане, обед и вечер да прави брифинг и да казва, че такава стратегия няма, защото във Фейсбук, включително протести готвят за това: \"Не на стратегията 2019-2030 г!\". Стратегия, която я няма и за която много ясно се разпоредих да се прави с дълго, с абсолютно всички мнения и категорично да защитава детето\", коментира премиерът. Припомняме, че стратегията беше спряна през април по нареждане на премиера заради негативните обществени настроения, подклаждани от вълна от фалшиви новини, както и заради готвени протести в много градове. Въпреки това протестите не спряха, а истерията, че държавата се готви да отнема деца, продължава с пълна сила.", "date": "2019.05.15", "title": "Борисов: Сутрин като стане, Бисер Петков да казва, че няма Национална стратегия за детето"}
{"url": "https://www.faktor.bg/bg/articles/novini/svyat/ukrayna-vavede-novi-sanktsii-sreshtu-rusiya", "text": "Украйна въведе нови икономически санкции срещу Русия, които предвиждат забрана за доставка на определени групи стоки и налагане на специални мита, предава TACC. Съответното обяви на заседание на кабинета министър-председателят Владимир Гройсман.  „Това са огледални мерки – ембарго и специални мита за руските товари“, подчерта Гройсман, отбелязвайки, че новите санкции ще засегнат стоки, които „изцяло се произвеждат“ в Украйна, или може да бъдат закупени от алтернативни доставчици. Първият вицепремиер на Украйна Степан Кубив допълни, че забраните за внос засягат някои видове „промишлени товари, селскостопански и транспортни стоки, минерални торове, шперплат и др.“.", "date": "2019.05.15", "title": "Украйна въведе нови санкции срещу Русия"}
{"url": "https://www.faktor.bg/bg/articles/desislava-taneva-parvite-mi-deystviya-kato-ministar-shte-sa-za-reshavaneto-na-ezhednevnite-problemi", "text": "\"Първите ми действия като министър ще са за решаването на ежедневните проблеми на земеделците, които не са малки\". Това каза пред журналисти новоизбраният министър на земеделието, храните и горите Десислава Танева след встъпването ѝ в длъжност.  „Моментът, в който става настоящата смяна, е пикът на една предизборна кампания – изключително изострена и нетипична за едни европейски избори. Със сигурност това дава отражение върху начина, по който се възприема смяната“, заяви Танева.  Тя обясни, че се е занимавала само със земеделие в професионалния си път. „И в този смисъл няма нищо изненадващо. Има много проблеми на ежедневието, има репутационни проблеми и тях трябва да решаваме“, коментира Десислава Танева.  „Аз съм човек, който е познат, включително и от предходния ми мандат в министерството. Следвам политиките на открит диалог, на програма, на планиране“, обясни Танева и изтъкна, че ще следва политиката в земеделието на ГЕРБ и голямата управленска коалиция. „Първите действия трябва да са ежедневните проблеми на земеделците, а те не са малки“, каза още тя.", "date": "2019.05.15", "title": "Десислава Танева: Първите ми действия като министър ще са за решаването на ежедневните проблеми"}
{"url": "https://www.faktor.bg/bg/articles/novini/balgariya/v-simeonov-prezidentat-uchastva-v-kampaniyata-a-tova-unizyava-avtoriteta-na-institutsiyata", "text": "\"Много искате да се харесате на публиката. Какво значи \"трябва\" да бъде заплатата, тя е такава каквито са икономическите реалности\", заяви пред Нова телевизия лидерът на НФСБ и кандидат за евродепутат Валери Симеонов в отговор на въпрос на водещите колко трябва да бъде минималната работна заплата. Той беше видимо ядосан на въпросите като от лексикон на водещите, като, например, с кого живее, кога е плакал, кои са пороците и достойнствата му, след като интервюто е било обявено като \"лидерски интервюта с водачите на листи за евроизборите\". Валери Симеонов заяви, че е имал сигнали за натиск и нередности в земеделското министерство, но отказа да отговори на въпроса дали лично Порожанов е знаел и извършвал тези неща. \"Лесно се атакува човек, който е паднал от власт\", коментира той и добави, че и сега в земеделското министерство има \"корупционни схеми\". \"Поведението на президента е като на кандидат за евродепутат. Определено участва в кампанията, а това принизява авторитета на институцията. Не може да използва всеки повод, включително и национални празници, за да отправя дебелашки намеци\", коментира той поведението на Румен Радев. \"Не виждам пряка връзка между евроизборите и изборите за НС. Те са просто едни от изборите, които са в цикъла на парламентарните. Тежестта на изборите е различна. Цялата тази напомпана агресивност ще се забрави три седмици след изборите\", отговори той на въпрос трябва ли да има предсрочни избори, ако ГЕРБ ги загуби.", "date": "2019.05.15", "title": "В. Симеонов: Президентът участва в кампанията, а това принизява авторитета на институцията"}
{"url": "https://www.faktor.bg/bg/articles/novini/balgariya/biser-petkov-vseki-ministar-nosi-ostavkata-si-v-dzhoba-nyama-opasnost-ot-trusove-v-darzhavata", "text": "„Всеки министър носи оставката си в джоба си. Не мисля, че оттеглянето на Румен Порожанов ще доведе до трусове в държавата. Реакциите по отношение на информацията в медиите в кабинета са адекватни“. Това каза пред БТВ социалният министър Бисер Петков.  „Всяко лице само може да си изчислява пенсията. От НОИ са осигурили приемни, в които служители ще консултират хората преди да са подали документи. Законът разрешава на осигуряващите се хора да изберат трите най-добри години преди 1997 г. за изчисляване на пенсията. Хората ще могат да избират до края на 2022 г. как да им се изчислява пенсията – по новата, или по старата методика“, обясни Петков.  „Предвиждаме увеличаване на броя на хората и на количеството помощи за отопление. За тази година са предвидени с 40 млн. лв. повече по тази програма и парите, които ще се отпуснат, стават 120 млн. лв. Предвиждаме с 20% увеличение на най-уязвимите групи, пенсионери, инвалиди и самотни родители. Помощите на семействата с деца, които не ходят на училище, ще бъдат намалявани с 30%. По този начин искаме да стимулираме децата да посещават учебни часове“, каза още социалният министър.", "date": "2019.05.15", "title": "Бисер Петков: Всеки министър носи оставката си в джоба, няма опасност от трусове в държавата"}
{"url": "https://www.faktor.bg/bg/articles/novini/balgariya/parvata-zadacha-na-noviya-zemedelski-ministar-da-udalzhi-sroka-na-kampaniyata-za-direktni-plashtaniya", "text": "Една от първите задачи на Десислава Танева като земеделски министър е да удължи срока на кампанията за директни плащания. Кампанията изтича днес, но преди два дни от агроведомството съобщиха, че имат готовност за удължаването, тъй като все още се очаква подаването на над 20 хиляди заявления за субсидии.  Два дни преди крайния срок бяха подадени 93 100 заявления за субсидии с обща очертана площ около 36 милиона декара. Практиката от предишни години сочи, че се подават около 110 хиляди заявления за субсидии.  Макар от агроведомството да отричат проблеми, фермерите недоволстват, че на много места в страната е имало закъснения и проблеми с подаването, очертаването и приключването на заявленията.  Очаква се днес да бъде публикуван регламент на ЕС, който ще разреши удължаване. И ако това се случи, земеделците ще разполагат с време до 23 май да подадат заявленията си.", "date": "2019.05.15", "title": "Първата задача на новия земеделски министър - да удължи срока на кампанията за директни плащания"}
{"url": "https://www.faktor.bg/bg/articles/lyo-pen-se-obidi-che-ya-svarzvali-s-moskva", "text": "Лидерката на френския крайнодесен Национален сбор Марин Льо Пен заяви вчера, че твърденията на медии, че партията й е свързана с Кремъл са обидни, предаде Асошиейтед прес, цитирана от БТА. Льо Пен посочи, че твърденията, че Националният сбор е получавал пари от Русия, са лъжа. Льо Пен каза това по време на визитата си в Естония за конференция на Движението за Европа на нациите и свободите, която е част от предизборната кампания за изборите за Европейски парламент този месец. Политиците в Естония, която е страна членка на Европейския съюз и бивша съветска република, не искат да бъдат отъждествявани с проруски проекти, отбелязва Асошиейтед прес. На пресконференция в Талин естонски журналист зададе на Льо Пен въпрос във връзка с твърденията на френски медии за заем, който партията й е получила от чешко-руска банка през 2014 г. и с твърденията, че Русия е подкрепила президентската й кампания през 2017 г.", "date": "2019.05.15", "title": "Марин льо Пен обидена, кълне се, че не взима пари от Москва"}
{"url": "https://www.faktor.bg/bg/articles/novini/svyat/globa-za-slovashkiya-prezident-ukrival-predizborna-informatsiya", "text": "Комисията по борба с конфликтите на интереси на словашкия парламент наложи глоба в размер на три месечни заплати на президента Андрей Киска, предаде БТА. Глобата е наложена на Киска заради това, че е укрил информацията, че предизборната му кампания през 2014 г. е била финансирана със средства на принадлежаща му компания. Киска, чийто президентски мандат изтича след месец, ще трябва да плати на бюджета 39 000 евро, като месечната му заплата е 13 000 евро. Президентът оспори решението на парламентарната комисия и го определи като политически мотивирано. Намерението на Киска е да внесе случая за разглеждане от словашкия конституционен съд. Той беше подкрепен от парламентарната опозиция. Андрей Киска дойде в политиката от света на едрия бизнес. Той встъпи в длъжност като президент на 15 юни 2014 г. Той веднага се отказа от президентската си заплата, като парите от нея даряваше на бедни словашки семейства. След месец в длъжността на президент ще встъпи адвокатката Зузана Чапутова, която през март победи на президентските избори в Словакия.", "date": "2019.05.15", "title": "Глоба за словашкия президент – укривал предизборна информация"}
{"url": "https://www.faktor.bg/bg/articles/kristalina-georgieva-s-golemi-shansove-da-oglavi-evropeyskata-komisiya", "text": "Правителствените и държавни ръководители на Европейския съюз обмислят все повече възможността българката Кристалина Георгиева, главен изпълнителен директор на Световната банка, да стане следващият председател на Европейската комисия, предава Bloomberg, позовавайки се на двама души, запознати с дискусиите. Позицията е една от трите най-важни, които трябва да бъдат заети през следващите месеци, наред с тази на гуверньора на Европейската централна банка и председател на Европейския съвет. След като правителствата започнаха консултации, за да запълнят позициите, лидерите са обсъдили потенциални имена на срещата на върха в Сибиу, Румъния, през миналата седмица, като Георгиева се очертава като силен претендент за ролята на председател на ЕК. Процесът ще се ускори след изборите за Европейски парламент през следващата седмица, а лидерите ще започнат да ограничават възможните кандидати на друга среща на високо равнище, насрочена за 28 май в Брюксел.  Припомняме, че Георгиева е бивш вицепрезидент на ЕК и бе комисар по бюджета между 2014 и 2016 г. Тя се присъедини към Световната банка през 1993 г. и заема текущата си позиция от 2017 г. От април тя работи под ръководството на Дейвид Малпас, кандидатна Доналд Тръмп  за позицията , който атакува политиката на банката за кредитирането за развиващите се страни. Говорител на Световната банка заяви, че институцията не коментира спекулации за служителите си. Подобно на сегашния председател на комисията Жан-Клод Юнкер, Георгиева е член на десноцентристкия съюз, за който се прогнозира да спечели най-много места при изборите за Европейски парламент. Това, според Bloomberg, би могло да допринесе за нейната кандидатура. Тя също така има и други предимства. Много правителства в ЕС смятат, че поне една от вакантните позиции трябва да бъде за жена за първи път и настояват за представителство на Източна Европа. Нейното евентуално назначаване ще даде на Франция и Германия, двете най-мощни държави в ЕС, повече свобода за действие, за да запълнят поне една от другите две вакантни позиции. Също на срещата на върха в Сибиу европейските социалисти определиха испанския премиер Педро Санчес да води преговори от тяхно име след изборите, съобщи El Correo. Санчес е сред лидерите на групата след победата си на парламентарните избори през миналия месец.", "date": "2019.05.15", "title": "Кристалина Георгиева е сред фаворитите за шеф на Европейската комисия"}
{"url": "https://www.faktor.bg/bg/articles/novini/balgariya/ministar-avramova-remontirame-800-km-patishta-v-momenta", "text": "\"Надявам се, че до 24 май ще открием 6-километровия участък на АМ \"Струма\" след Благоевград. Очаквам да има готовност преди празниците\", съобщи пред Нова телевизия министърът на регионалното развитие и благоустройството Петя Аврамова. \"Около 800 километра от републиканската пътна мрежа са в активни ремонти дейности. Ремонтираме и старите виадукти до основи\", каза още министърът.  \"Тол системата е един от вариантите да финансираме една система, която от години е недофинансирана. Имаме недостиг на пари за пътната мрежа. Много километри от пътищата са в лошо състояние\", коментира Аврамова. \"Няма да е лесно въвеждането на тол системата. Но 67 % от гражданите искат въвеждането ѝ, според запитване\", разкри министърът на регионалното развитие и благоустройството. \"Работим технически по тол системата, от днес започва тестови период в рамките на 3 месеца. Ще тестваме всеки един компонент. Не цялата републиканска и общинска пътна мрежа ще бъде платена. 25 % от пътната мрежа ще е платена, от тях ще бъдат извадени участъците в лошо състояние. Докато не се оправят - няма да се плащат\", завърши Петя Аврамова.", "date": "2019.05.15", "title": "Министър Аврамова: Ремонтираме 800 км. пътища в момента"}
{"url": "https://www.faktor.bg/bg/articles/121-deputati-izbraha-desislava-taneva-za-zemedelski-ministar", "text": "Парламентът избра Десислава Танева за министър на земеделието на мястото на Румен Порожанов. 121 депутати гласуваха за депутатката от ГЕРБ да оглави земеделското министерство, а петима се обявиха \"против\". Народните представители от ДПС също са в пленарната зала.", "date": "2019.05.15", "title": "121 депутати избраха Десислава Танева за земеделски министър"}
{"url": "https://www.faktor.bg/bg/articles/novini/svyat/v-sarbiya-zavalya-snyag-v-bosna-i-hertsegovina-i-harvatiya-navodneniya", "text": "Тази нощ аварийните екипи в Хърватия предприеха засилени мерки против наводнения в страната. Според местните власти нивата на реките ще се покачват още.  Реките достигнаха критично високи нива, застрашавайки много къщи в централна Хърватия. Няколко дни обилните валежи не спираха. Във вторник вечерта около 250 аварийни работници подготвяха град Карловац за буйните води, изграждайки диги с чували от пясък. Градът е разположен между четири реки. Биляна Железняк, началник на бюрото за управление на водите в Карловац: През следващите часове очакваме реките да достигнат максимално високи нива в Карловац. Това означава, че през този период през града ще премине най-много вода. В близост до центъра е изградена защита срещу наводнения, но все още остават големи райони в покрайнините, които не са защитени. По-рано пожарникари спасиха осем туристи, включително две деца, в централна Хърватия, а аварийните екипи се отправиха към границата с Босна, която също е тежко засегната от проливните дъждове. Там бяха срутени мостове, разрушени пътища, а на места беше прекъснато електричеството. В Сърбия също се предприемат превантивни мерки срещу евентуални наводнения На територията на цяла Сърбия продължава да вали дъжд, а в отделни райони като Златибор, Копаоник и Сйенци и сняг. Всички служби са в готовност за реагиране, съобщиха от Сектора за извънредни ситуации. Републиканският метеорологичен институт съобщи, че до края на деня валежите ще стигнат до 40-60 литра на кв. м. Кметът на Белград Зоран Радойчич заяви, че \"няма място за паника\". В Босна и Херцеговина най-много пострада територията на Република Сръбска, където много реки напуснаха коритата си и доведоха до наводнения. Много къщи бяха наводнени, а част от пътищата, включително и магистрални отсечки затворени за движение. Само в Приедор бяха наводнени над 200 къщи.  Спасители издирват шестгодишно момче, което паднало в придошла река край дома му в централната част на страната. В много части на републиката бе обявено извънредно положение.", "date": "2019.05.15", "title": "В Сърбия заваля сняг, в Босна и Херцеговина и Хърватия - наводнения"}
{"url": "https://www.faktor.bg/bg/articles/parlamentat-shte-glasuva-ostavkata-na-rumen-porozhanov", "text": "Очаква се парламентът да гласува промени в състава на Министерския съвет - оставката на министъра на земеделието, храните и горите Румен Порожанов и избора на Десислава Танева на негово място. В проектопрограмата са още второ четене на промени в Закона за държавната собственост, Доклад за състоянието на отбраната и въоръжените сили на Република България през 2018 г. и Проект на решение за работата на парламента през май 2019 г.", "date": "2019.05.15", "title": "Парламентът ще гласува оставката на Румен Порожанов"}
{"url": "https://www.faktor.bg/bg/articles/novini/balgariya/dazhdovete-prodalzhavat", "text": "На много места в страната ще има валежи от дъжд, в следобедните часове в Западна и Централна България ще са интензивни и с гръмотевици. Минималните температури ще са между 9 и 14 градуса, максималните - между 20 и 25. Над планините облачността ще е значителна, по високите части и мъгливо. Ще има валежи от дъжд, над 2000 метра - от сняг, в следобедните часове на места с гръмотевици. Температурата на морската вода е 14-15 градуса. Вълнението на морето ще е около 2 бала", "date": "2019.05.15", "title": "Дъждовете продължават"}
{"url": "https://www.faktor.bg/bg/articles/ek-otreche-informatsiya-na-bsp", "text": "Европейската комисия отрече информация на БСП, че е спряла проект за изграждане на инсталация за комбинирано производство на енергия в София с оползотворяване на RDF отпадък, съобщи БНР. Говорителят на Комисията по въпросите на регионалната политика Кристиян Шпар заяви, че е получена молба за третата фаза на системата и в момента изготвя оценката си. „Комисията ще излезе с решение по проекта, след като приключи оценката. На този етап не е спирано финансирането от еврофондовете“, уточнява Шпар. Припомняме, че председателят на БСП-София Калоян Паргов заяви, че ЕК е спряла проекта на Столична община за финансиране на съоръжението.", "date": "2019.05.15", "title": "ЕК отрече фалшива новина на БСП"}
{"url": "https://www.faktor.bg/bg/articles/novini/svyat/avstriyskiyat-prezident-se-sreshta-s-putin-zaradi-iran-i-ukrayna", "text": "Напрежението около Иран и кризата в Украйна са водещите теми на разговорите между президентите на Русия и Австрия, Владимир Путин и Александър Ван дер Белен днес в Сочи. Те слагат началото на редовни двустранни преговори. Австрийският президент Ван дер Белен пристига в Сочи след американския държавен секретар Майк Помпео. Очаква се една от основните теми в разговорите с Владимир Путин да бъде бъдещето на ядрената сделка и отношенията с Иран. Кризата в Източна Украйна хвърля сянка върху сътрудничеството между Европа и Русия, призна говорител на австрийския президент.  „Австрия се придържа към външнополитическия курс на ЕС и подкрепя санкциите срещу Русия. Успоредно с това обаче Виена търси път към решение на конфликта“, допълни говорителят. Възможност за това дава т.нар. „Диалог от Сочи“, чието начало слагат двамата президенти.  Двустранният формат между гражданските общества на Русия и Австрия е по подобие на платформите за диалог между Русия и Германия и Русия и Франция.  „Тази форма на контакт позволява да се повдигат и теми, които не са непременно приятни за Кремъл“, коментира говорителят на австрийския президент Райнхард Пикл-Херк.", "date": "2019.05.15", "title": "Австрийският президент се среща с Путин заради Иран и Украйна"}
