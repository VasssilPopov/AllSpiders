{"url": "https://www.faktor.bg/bg/articles/novini/svyat/minimalna-razlika-za-vodeshtite-partii-v-shvetsiya", "text": "Управляващият в Швеция ляв блок и дясноцентристката опозиция са с много близки резултати след произведените днес парламентарни избори, показват първите екзитполове. Според екзитпол на обществената телевизия СВТ опозиционният десноцентристки \"Алианс\" има крехка преднина пред лявоцентристките партии. \"Алиансът\" е получил 39,6% от гласовете, а управляващите Шведска социалдемократическа работническа партия, Партията на зелените и техните съюзници от Лявата партия са получили 39,4 на сто от вота. Антиимиграционната националистическа партия \"Шведски демократи\" е с резултат от 19,2%. Според екзитпол на телевизия ТВ4 лявоцентристката коалиция има лека преднина, като трите партии в нея са получили сборно 41%, изпреварвайки \"Алианса\", който е с 40,1 на сто.", "date": "2018.09.09", "title": "Минимална разлика за водещите партии в Швеция"}
{"url": "https://www.faktor.bg/bg/articles/novini/svyat/a-vuchich-v-kosovo-slobodan-miloshevich-beshe-golyam-srabski-lider", "text": "\"Дошъл съм да кажа истината за нашата тежка ситуация. Седмици и месеци се повтаря, че някой трябва и се готви да признае независимостта на Косово. Казвам на всички, че това е лъжа и тук, пред всички казвам, че това няма да се случи\", заяви в Косовска Митровица сръбският президент Александър Вучич. По думите му, той не желае промяна на границите с Косово. \"Длъжни сме да преговаряме с албанцитец. Някой някога, в бъдеще, ще трябва да постигне договор с тях. Приказките, че някой ден ще им върнем \"мило за драго\" са приказки за деца.  Той заявил, цитиран от В92, че няма да позволи на никого да унижава Сърбия.  В речта си Вучич заявил, че президентът на бивша Югославия Слободан Милошевич е бил \"голям сръбски лидер\", но, че желанията на Сърбия по онова време не са били реалистични. \"Преди 30 години близо 100 хиляди души, а тогава Милошевич беше достатъчно голям, за да ги събере, пееха с вяра и надежда: Кой казва, кой лъже, че Сърбия е малка\"(Ko to laže, ko to kaže Srbija je mala), припомни той събитието от 28 юли 1989 година, когато изгряващият политик Слободан Милошевич държи реч на годишнината от Косовската битка. Вучич добави, че Сърбия е избрала пътя си към ЕС, но ясно е заявила на всички, че не иска да влиза в НАТО, като думите му били изпратени с аплодисменти. Припомняме, че Александър Вучич беше министър на информацията в края на управлението на Слободан Милошевич.", "date": "2018.09.09", "title": "А. Вучич в Косово: Слободан Милошевич беше \"голям сръбски лидер\""}
{"url": "https://www.faktor.bg/bg/articles/novini/balgariya/grazhdani-i-blizkite-na-zhertvite-na-komunizma-pochetoha-izbitite-bez-sad-i-prisada-ot-bkp", "text": "Днес, 9 септември, близки и родственици на жертви на тоталитарната комунистическа система, както граждани, общественици и политически емигранти почетоха паметта на всички българи, убити без съд и присъда или онези, които са попаднали под ударите на половинвековните репресии на БКП, пише сайтът desebg.com. Те се събраха пред Мемориала на жертвите на комунизма край НДК в неделя преди обед, за да засвидетелстват своята почит и уважение към пострадалите от червения терор. Български свещеници от параклиса „На всички български мъченици”, които не принадлежат към Светия синод, отслужиха панихида в памет на жертвите. Както и в много предишни години Българската православна църква, оглавявана от агент на Държавна сигурност, остана глуха и по никакъв начин не почете жертвите на комунизма, макар едни от първите, които изпитват на свой гръб репресиите, са православните български духовници. На поклонението присъстваха председателите на Съюза на репресираните от Комунистическия режим Драго Михалев и Лиляна Друмева на Съюза на репресираните „Памет”. Драго Михалев заяви, че на 9-ти септември властта са взели „шумкари, мандраджии и терористи”, които от 1923 г. са били платени от СССР. Той подчерта изключителният реваншизъм, с който комунистите избиват цвета на нацията веднага след 9-ти септември. Само в първите няколко месеца на революционен терор са избити без съд и присъди над 30 000 души. Според изследване на Музея на революционното движение в България от 1969 г. е установено, че убити, екзекутирани, починали в затворите или вследствие на престоя им там са 5639 (юни 1923 г. – септември 1944 г.) Само за времето 1941-1944 г. издирените убити възлизат на 2740 души. По думите на Драго Михалев преходът е показал, че с комунистите и техните наследници не трябва да се правят компромиси, защото „те стават все по-нагли и по-нагли”. Лиляна Друмева отбеляза, че младите хора нямат представа за случилото се преди 74 години и следващите 45 години тоталитарно управление на Българската комунистическа партия.   Друмева призна, че се притеснява от реваншизма, който днес отново властва в българската политика, имайки предвид БСП и каза, че той напомня за реваншизма преди повече от 70 години. И Друмева, и Михалев бяха категорични, че е недопустимо честването на датата 9-ти септември от наследниците на комунистите в лицето на БСП. 96-годишният Дянко Марков, бивш депутат от СДС, който е възпитаник на 63-и випуск на ВНВУ и ветеран от заключителния етап на Втората световна война, кавалер на Орден „За храброст“, декламира част от своя поема, посветена на Българската Голгота след 9-ти септември 1944 г. Сред уважилите събитието бяха проф. Вили Лилков, проф. Никола Алтънков, Иван Сотиров, бивш депутат от СДС и зам.-председател на партията.", "date": "2018.09.09", "title": "Граждани и близките на жертвите на комунизма почетоха избитите без съд и присъда от БКП"}
{"url": "https://www.faktor.bg/bg/articles/novini/svyat/putin-uspya-da-glasuva-za-kmet-na-moskva-ot-tretiya-pat", "text": "Местни и регионални избори се провеждат тази неделя в Русия. Президент Владимир Путин гласува за кмет на Москва в сградата на Руската академия на науките. Машината, която трябваше да сканира вота на президента, обаче го затрудни. Путин трябваше да върти няколко пъти бюлетината, преди машината да я приеме.", "date": "2018.09.09", "title": "Путин успя да гласува за кмет на Москва от третия път"}
{"url": "https://www.faktor.bg/bg/articles/novini/balgariya/aktivist-na-bsp-balgariya-ima-nuzhda-ot-nov-9-ti-septemvri", "text": "Очакванията за голям и помпозен митинг в столицата, посветен на годишнината от 9-ти септември 1944 г. се провалиха тотално. Организаторите БСП – София и Софийския антифашистки съюз успяха да съберат в късния следобед на Братската могила в Борисовата градина едва 200 симпатизанти. Словата на преименуваните от комунисти на социалисти и на още по-съмнителните антифашисти се оказаха също равни и скучни. Наш дълг е да не допуснем възраждането на фашизма. Това заяви заместник-председателят на БСП - София и народен представител Христо Проданов в словото си по време на митинга. Единствено със своя матросовски плам впечатли изказването на лидера на районния съвет на БСП „Красна поляна” Евгений Белий. Той обяви, че България иска и има нужда от нов 9-ти септември, но не уточни дали пак ще избиват без съди и присъда мислещите различно от тях. Само чрез такава нова дата можем да постигнем промяната, която искаме. Някой казва, че няма такава втора  партия, която може да реализира тази промяна, но не другари, има – това е БСП”, с категоричност обяви Белий. За да оправда комунистическия преврат преди 74 години, Белия отново припомни за убитите ястребинчета и фашистките изстъпления. Според него основната цел на БСП сега е да реши демографския проблем в страната. А приоритети, когато дойдат на власт, ще бъдат образование, сигурност и здравеопазване, с които сегашната власт не можела да се справи. За разлика от други години на митинга нямаше плакати с образите на Георги Димитров, Ленин, Сталин и Путин. Не се вееха и руски знамена. Нито един от ораторите обаче не обели и дума за съветската окупация на страната и проведения с нейната армия кървав терор в страната. Отново нямаше и дума за извинение и покаяние, за искане на прошка за хилядите невинни жертви на червения терор.", "date": "2018.09.09", "title": "Активист на БСП: България има нужда от нов 9-ти септември"}
{"url": "https://www.faktor.bg/bg/articles/novini/svyat/bivsh-savetnik-ot-beliya-dom-tramp-e-izpraven-pred-prevrat", "text": "\"Американският президент Доналд Тръмп е изправен пред \"преврат\", заяви бившият му съветник Стив Банън в интервю за \"Ройтерс\", след анонимната статия във в. \"Ню Йорк таймс\", която описва съпротива в президентската администрация. \"Това, което наблюдавахме миналия ден, беше възможно най-сериозно. Това е пряка атака срещу институциите. Това е преврат, ясно?\", заяви Банън при кратко посещение в Италия.  \"Ню Йорк таймс\" публикува статия от анонимен високопоставен член на администрацията, който порицава \"неморалността\" на Тръмп и заявява, че много от сътрудниците му старателно работят \"отвътре\", за да осуетят части от плановете му и \"най-лошите му наклонности\". Според Банън последния случай, когато американски президент е бил предизвикван по такъв начин, е от времето на Гражданската война, когато генерал Джордж Маккелън влиза в сблъсък с президента Ейбрахам Линкълн. \"Има клика сред републиканците, според която Доналд Тръмп не е годен за президент на САЩ. Това е криза\", каза той в Рим. Стив Банън обаче предупреди прогресивните либерали в Демократическата партия като Бърни Сандърс да не изпитват задоволство от сътресенията в Белия дом.", "date": "2018.09.09", "title": "Бивш съветник от Белия дом: Тръмп е изправен пред преврат"}
{"url": "https://www.faktor.bg/bg/articles/novini/balgariya/ts-karayancheva-podavaneto-na-ostavkata-e-politicheski-akt-a-priemaneto-e-savsem-druga-tema", "text": "\"На коалиционен съвет утре вечер се очаква да стане ясна съдбата на тримата министри, подали оставки заради тежката катастрофа край Своге\", каза председателят на Народното събрание Цвета Караянчева. Тя определи министрите като \"много успешни\". \"Всяка парламентарна група има правото да реши дали да подкрепи или да отхвърли определено предложение за министър\", каза Караянчева и прогнозира, че \"следващата седмица ще бъде интересна\". \"Подаването на оставката е политически акт, а приемането вече е съвсем друга тема. Колегите достойно постъпиха и подадоха оставки. Дори и други да дойдат, ще продължат тяхната работа, защото те бяха много успешни министри и са все още много успешни министри\", добави Караянчева, цитирана от БНР.", "date": "2018.09.09", "title": "Ц. Караянчева: Подаването на оставката е политически акт, а приемането е съвсем друга тема"}
{"url": "https://www.faktor.bg/bg/articles/novini/balgariya/smam-me-e-bsp/k/-i-kragove-okolo-prezidenta-vazrazhdat-nay-porochnite-komunisticheski-praktiki", "text": "9 септември 2018 г. БСП/к/ иска предсрочни избори и властта!  Прави се опит за реабилитация на престъпния комунистическия режим и ново обвързване с Русия. Градският съвет на БСП – София, съвместно с т.н. „Български антифашистки съюз“ – който не чества никога истинските антифашисти, организира тържествено честване на злокобната дата 9-ти септември! Логично честването включва полагане на цветя пред позорния паметник на Съветската армия – нападнала България в момент, в който тя вече се сражава срещу нацистка Германия. На церемонията са поканени и представители на посолството на Руската федерация! И това се случва, докато   след като вече е доказано отвъд всяко разумно съмнение, че покушението над семейство Скрипал е организирано от руските служби, с благословия от най-високите етажи на властта. Същевременно президентът Радев мълча на 5 септември, когато Съветския съюз, напълно неоснователно обявява война на България. Но изпраща поздравителен адрес на Национално сдружение „Русофили“, които всяка година на язовир Копринка, очевидно честват не друго, а Съветската окупация на България. Междувременно в град Лозница е издигнат паметник на Пенчо Кубадински – човек от най-близкото обкръжение на Тодор Живков и един от архитектите на т.н. „Възродителен процес.“  Очевидно е, че БСП/к/ си служи и  и то докато иска властта.  Ужасяващо е, че днес наследниците на българските комунисти по нищо не се различават от своите предци!  И нека не си правим илюзии! Евентуалното идване на власт на БСП/k/ и кръговете около Румен Радев, със златния пръст на Атака, а вероятно и с мълчаливото съучастие на ДПС, представлява заплаха за сигурността и демокрацията в България, за нейното членство в ЕС и НАТО!", "date": "2018.09.09", "title": "Смам ме е! БСП/к/  и кръгове около президента възраждат най-порочните комунистически практики"}
{"url": "https://www.faktor.bg/bg/articles/novini/svyat/turtsiya-nyama-da-bade-otgovorna-za-migratsionna-valna-pri-ofanziva-v-idlib", "text": "Турция няма да бъде отговорна за миграционна вълна в случай на офанзива в северозападната сирийска провинция Идлиб, заяви днес турският министър на вътрешните работи. Сюлейман Сойлу говори пред журналисти в окръг Хатай, Южна Турция, където посети тюркмени, избягали от Сирия. \"Загрижени сме за човечността и няма да се откажем. Ние няма да бъдем отговорни за миграционна вълна при евентуални атаки в Идлиб\", каза той. Сойлу изтъкна, че Турция търпи най-сериозния проблем с миграцията заради сирийската война. Днес 3,55 милиона сирийци живеят в Турция, а 185 000 от тях се намират в лагери, каза още министърът.", "date": "2018.09.09", "title": "Турция няма да бъде отговорна за миграционна вълна при офанзива в Идлиб"}
{"url": "https://www.faktor.bg/bg/articles/novini/balgariya/partizanite-sa-obiknoveni-teroristi-sled-9-ti-septemvri-ni-razdeliha-na-chovetsi-i-nechovetsi", "text": "Случилото се на 9-ти септември 1944 г. със сигурност не е никаква народна революция или комунистическо въстание, а е много съмнително и дали е преврат. Да си припомним накратко събитията: На 5-и септември без никакви морални, политически и други причини Сталин обявява война на България, след като правителството вече е взело решение да скъса с Германия. Реално той напада една държава, която вече е на страната на Обединените нации. Открай време държавата ни е била на пътя на експанзията на Русия към Цариград, Босфора и Дарданелите. Това е единствената причина, поради, която се предприема тази война. В нощта на 8-и срещу 9-и септември, група звенари, активисти на политическия кръг „Звено” нахълтват в министерството на войната и с любезното съдействие на тогавашния военен министър ген. Иван Маринов се самопровъзгласяват за правителство. Любопитното е, че министрите на това правителство на Константин Муравиев, което обявява война на Германия са арестувани чак на 16 септември, когато завършва операцията на Червената армия по окупирането на България. Подобен оперетен спектакъл се разиграва и в Норвегия през април 1940 г., когато там нахлува германската армия, и едно лице на име Видкун Куинслинг заедно със свои привърженици се самопровъзгласяват за правителство. Не съм открил норвежки или друг историк, който да определя тези събития като преврат. Става просто дума за завладяването на една страна от армията на една тоталитарна система, от един тоталитарен вожд. В случая с Норвегия това е Хитлер, а при България – Сталин. И всеки завоевател си има своите помагачи и посрещачи. Когато провъзгласяват това прословуто правителство на Отечествения фронт, някои от министрите му даже нe се знаели, че са получили такива важни постове. Такъв е случаят с хора на Никола Петков, а Петко Стайнов също не е бил наясно дали е министър на външните работи. Това е просто една оперетна история. Фактически става дума за на всички времена в историята на човечеството. Що се отнася до митовeте за тази дата, за съжаление все още има хора, които честват този оперетен спектакъл, който бележи началото на една трагедия. По заповед от Москва започва да се изтребва офицерският, политическият и духовният елит на страната. Но се намират хора, които приемат това за някакъв празник. До скоро си мислех, че България е държава, в която живеят две нации – едните, които се подчиняват подсъзнателно на всичко руско и съветско и останалите, които се опитваме да бъдем българи. Но след като една част от българите продължават да честват с тъпани, зурли, ядене и пиене тази позорна дата, както и избиването на 20 ранени германски войници в един санаториум до село Жабокрек от неколцина комунистически терористи, започнах да си мисля, че всъщност не сме две нации, а сме разделени на човеци и нечовеци в една държава. Не може да празнуваш едно събитие, което от всяка гледна точка си е престъпление срещу човечеството. За съжаление това е част от нашия несполучил мирен преход, с цената на който комунистите и кадрите на Държавна сигурност си запазиха влиятелни позиции в обществото до днес. В БСП няма нищо социалистическо, след като тя почита и се клани все още на Ленин и Сталин. Но трябва да напомня, че това е същата комунистическа партия, която е дисциплинирана секция на Комунистическия интернационал, а през 1990 г. се преименува на социалистическа, запазвайки същността си. Комунистическата пропаганда действа на принципа на Гьобелс, даже много по-ефикасно. Всяка лъжа да се повтаря толкова пъти, докато стане истина. Комунистическите терористи, нарекли се партизани, по мои скромни сметки, до нахлуването на Червената армия у нас не са били повече от 1500 човека. Защото така наречената с гръмкото име Народно-освободителна въстаническа армия всъщност е името на партийната милиция на БКП. Те се делят на бригади, отряди и чети. Една чета е била не повече от 3 – 4 човека, отрядът от 15 – 16, а бригадата от максимум 100 души. Събирайки всичките им бойни единици, които се знаят по места се получава цифрата 1500. Тя също е малко надута. Тези партизани идват със щиковете на съветската армия и благодарение на службите на Берия. Те са били една петта колона на СССР в България, но след 1944 г. започват да пренаписват историята в духа на Министерството на истината на Оруел. Основната им цел е да посочат, че идването им на власт е закономерно и заслужено. От тук идват и всичките фантазии, че са продължители на партията на Благоев. Но те реално не са преките предходници на БКП. Защото това, което прави московската агентура след болшевишкия преврат от 1917 г. е да превземе тази партия отвътре. Това е засвидетелствано и документирано. Димитър Благоев изведнъж казва: Той не е бил съгласен да се влиза в Коминтерна, но някак си го е преглътнал. Но категорично не е бил съгласен да се подчиняват на Москва и да вдигат този метеж от септември 1923 г. Това е моментът, когато групата на Благоев се превръща в секция на Коминтерна. От там нататък това вече не е партия в истинския смисъл, а дисциплинирано звено в строго централизирания Комунистически интернационал, който е създаден като световна пратия. А целта му е с терористични действия да подготви почвата за съветизацията на целия свят. Това е всъщност и сегашната БСП. След 9-ти септември 1944 г. всъщност в България се установява марионетен съветски режим, тоест нищо не се прави тук без да се реши и разпореди от Москва. През октомври 1944 г. БКП прави първия си пленум и изведнъж бият тревога – оказва се, че общо членската им маса е доста под 10 хил. човека. И се тръгва към масовизация на партията. Почват да се привличат кадри. Всеки терорист и разбойник, който се е докоснал до пушка се  Едновременно с това се преплита и роднинската връзка. Активисти на партията започват да пробутват свои близки като помагачи, съратници, ятаци и бойни другари, защото усещат, че чрез признаването им за активни борци ще получават привилегии, имунитет от новата власт. Така от небитието се появиха до 1990 г. близо 200 хил. активни борци, а наследниците им се оказаха днешните господари на България.", "date": "2018.09.09", "title": "Партизаните са обикновени терористи, след 9-ти септември ни разделиха на човеци и нечовеци"}
{"url": "https://www.faktor.bg/bg/articles/obshtestvo/zakon-i-red/opashki-po-granitsite-stotitsi-hilyadi-na-magistralite", "text": "В последния от почивните дни изключително натоварен трафик по основните пътища у нас и на южните гранични пунктове. Стотици хиляди коли се насочиха следобед към столицата и големите градове. Опашките по пунктовете „Кулата” и „Маказа” с Гърция се проточиха с километри, а чакането - с часове. След като много от хората сляха почивните си дни и тръгнаха на път, днес се завръщат. Колко точно коли са влезли у нас и колко хора са на път – ще стане ясно в понеделник. А за безопасността от МВР са се погрижили, като са засилили полицейското присъствие в цялата страна. И все пак и денят не се размина без инциденти. „Най-голямо е натоварването от Гърция, на ГКПП „Кулата””, обясни Петър Соколов от Пътна полиция. Все още от Кресненското дефиле до Благоевград се пътува за повече от час и половина. Натоварен, макар и по-малко, се оказа и граничният пункт „Маказа”. И в двете посоки.  Колоните по обяд от българска страна достигнаха половин километър, хората обаче не се изнервиха. Колони се образуваха и на „Капитан Андреево” към и от Турция. Струпване имаше както от товарни автомобили, така и от леки коли, тръгнали на пазар. Така преминаването на границата отне на шофьорите около час-два. Голяма част от автомобилите, минали границата се запътиха към столицата. Соколов -06 40 колегите са възложили екипи на всички входове и изходи.. и където е наложителни ще регулират и ръчно.  И денят на голямото завръщане не мина без тежки инциденти. „Имаме 3 възникнали тежки ПТП. В Габрово, Монтана и Пловдив, където загина мотоциклетист”, обясни Соколов. Движението на автомагистрала „Хемус” пък беше временно блокирано заради самозапалил се автомобил. От Пътна полиция предупреждават, че пикът на трафика все още не е отминал, защото голяма част от колите, които до късния следобед чакаха или все още чакат на границите ни ще дойдат в столицата в късните часове.", "date": "2018.09.09", "title": "Опашки по границите, стотици хиляди на магистралите"}
{"url": "https://www.faktor.bg/bg/articles/obshtestvo/zakon-i-red/politsiyata-tarsi-blizkite-na-neizvesten-i-neadekvaten-mazh", "text": "СДВР търси съдействие за установяването на самоличността на доведен в Седмо РУ мъж.  На 8 септември към 21.30 часа мъжът бил открит в безпомощно състояние на ул. \"Андрей Ляпчев“, съобщиха от МВР. Той бил без документи за самоличност и е отговарял неадекватно на всички въпроси, свързани с името му, с адреса на който живее и с близки, които биха могли да го подслонят. Мъжът е отведен в столичното Седмо РУ и до момента полицаите се грижат за него. От СДВР търсят съдействие за установяването на самоличността на човека. Гражданите, които го разпознаят и имат допълнителна информация за самоличността му, могат да сигнализират на тел. 112 или в най-близкото поделение на МВР.", "date": "2018.09.09", "title": "Полицията търси близките на неизвестен и неадекватен мъж"}
{"url": "https://www.faktor.bg/bg/articles/ikonomika/tsipras-interkonektorat-s-balgariya-e-proekt-s-osobeno-znachenie", "text": "\"Интерконекторът между Гърция и България (Газопроводът IGB) ще бъде много по-силен проект, ако съществуват възможностите, които дава един плаващ терминал за втечнен природен газ\", заяви на пресконференция в Солун премиерът на Гърция Алексис Ципрас. \"Интерконекторът с България и терминалът за втечнен газ са проект с особено значение и сме щастливи, че се създават предпоставки за осъществяването му\", е казал още Ципрас.  Според гръцката обществена телевизия ЕРТ премиерът е прогнозирал, че проектът за терминал за втечнен газ ще отбележи напредък през 2019 г.", "date": "2018.09.09", "title": "Ципрас: Интерконекторът с България е проект с особено значение"}
{"url": "https://www.faktor.bg/bg/articles/novini/balgariya/valentin-vatsev-se-opraka-pred-ruski-medii-zavizhdal-na-svobodata-na-balgarite-v-krim", "text": "\"Гордеем се с нашите сънародници, живеещи в Крим и дори малко им завиждаме. Това е урок за нас\", заявил пред РИА Новости Валентин Вацев, който е в състава на българската делегация в Крим, за която Faktor.bg вече писа. А ето и защо Вацев \"завижда\" на сънародниците ни в окупирания Крим: \"Никой не им пречи да са българи, а в България, която е член на НАТО и ЕС, внушават на жителите и, че трябва да забравят своята културна история. Никой не принуждава моите сънародници в Крим да се откажат от българския дух\", заявил Вацев.  \"Никой не трябва да вярва на западната пропаганда, че Русия е откъснала къс свещена украинска земя. Нищо подобно. Крим отдавна е руски и такъв ще бъде и впредстоящата вечност\", заявил Вацев.", "date": "2018.09.09", "title": "Валентин Вацев се ожали пред руски медии, \"завиждал\" на свободата на българите в Крим"}
{"url": "https://www.faktor.bg/bg/articles/novini/balgariya/o-minchev-ot-gledna-tochka-na-balgarskata-darzhavnost-i-balgarskiya-natsionalen-ideal-9-9-1944-g-e-den-na-traur-na-dalbok-natsionalen-traur", "text": "На днешния ден преди 74 години прекрати своето независимо съществуване българската държава. Третото българско царство има 66 годишна противоречива история. През тези години бе отчасти реализиран националният идеал за независима българска държава, обединяваща териториите, населени преимуществено с етнически българи. България преживя две катастрофи на своя национален идеал, които доведоха до радикализация и полярно разделение на българското общество в годините след Ньойския договор, написа в профила си във Facebook политологът Огнян Минчев.  Но историята на Третото българско царство не е само низ от поражения. През 1885 г. България постигна своето Съединение и успя да се освободи от опеката на новия имперски господар в Петербург, който смяташе страната ни за легитимен трофей от Руско-Османската война от 1977-78 г. Под управлението на Стефан Стамболов България избра своята геополитическа ориентация към Европа, което отговаряше на европейската идентичност на българската национална общност. Под управлението на княз/цар Фердинанд България се превърна в цивилизована европейска държава - с ефективна администрация, динамично развиваща се многосекторна икономика и мощни въоръжени сили. Погрешните решения, взимани от първия Кобург и неговите правителства през 1912-1919 г. доведоха до пораженията на българската национална идея, но не отклониха България от нейната принадлежност към Европа. Страната ни сподели всички дилеми и сътресения на европейското развитие между двете световни войни, но оцеля като независима - суверенна държава. Дори присъединяването на страната към силите на Оста под диктата на нацистката армия не доведе до пълна загуба на национален суверенитет, доказателство за което са - спасението на българските евреи, отказът да бъдат изпратени български войскови части на източния фронт и т.н. Режимът, установен в България след 9.9.1944 г. представлява  под всеобхватния контрол на съветската сталинистка империя. Нито един от атрибутите на независимата държавност не бяха съхранени в България под комунистическо управление. Сталинисткият режим започна с унищожаването на българския национален елит и големи групи от хора, които се съпротивляваха срещу властта на антинационалното комунистическо управление.  През първите две десетилетия на комунистическия режим бе изградена квазидържавната структура на комунистическа България. Нейните характеристики включваха възкачване на власт на посочени от Москва представители на най-нисшите социални слоеве в българското общество, чийто манталитет изразяваше робско покорство пред имперския господар, пословична жестокост в удържане на диктаторската власт и интелектуален, психологически и политически примитивизъм, призван да поддържа българския национален живот далеч от всяка идея или стремеж към изразяване и утвърждаване на националния интерес на България.  Комунистическият режим - с всичките си претенции за институционализация и законов ред на държавата - беше примитивен режим на персонификация на властта. България след масовите убийства през първите 15 години на режима вече нямаше лидери - духовни, политически, стопански, интелектуални. Вакуумът на лидерството бе запълнен от уродливия феномен на персонифицираната власт, наречен \"човекът от народа\". Тази формулировка обикновено има предвид проточилото се три десетилетия управление на \"правешкия цар\" Тодор Живков, но нейният смисъл надхвърля характера на упражняваната от него власт на върха. \"Човек от народа\" бе всеки простак и негодник, който чрез пълзене, самоунижение, жестокост и безскрупулност можеше да достигне до значима позиция на разпореждане с власт в партията-държава. Угодничеството и липсата на достойнство превръщаха \"човека от народа\" в удобен субститут на политически и обществен лидер, в компрадор, на когото можеше без големи рискове да се възложи упражняването на съветското господство в България. \"Човекът от народа\" - независимо дали се наричаше Тодор Живков, Пенчо Кубадински или безименния партиен секретар, милиционер или друг червен \"нотабил\" - редуцира приоритетите за управление на държавата до собствената си личностна дребнавост и нищожност. В продължение на половин век България се управляваше от \"мъдрости\", възникнали във височайшите глави на инсталираните на власт марионетки от типа на: \"демокрацията аз я разбирам като народът да има за ядене...\" (не хлебом едином жив будет человек); \"да се снишим, пък като мине бурята - ще гледаме дали да се преустройваме...\"; \"хайде тази година полупроводници, пък догодина - цели проводници (при откриване на завод за транзистори в Ботевград)\"... Просташкият манталитет на управление в съчетание с репресивна власт, удържаща населението, оставено без лидери, в пълно покорство е свидетелство за пълно унищожаване на българската държавност. Най-видното доказателство за това получихме в десетилетията след 1989 г. За разлика от други посткомунистически страни, които възстановиха своята независима държавност, България остана в сивата зона на квазидържавно мъждукане и вегетиране. Комунистическият елит (второ и трето поколение) доказа своята стерилност и отсъствие на потенциал за държавотворност дори в условията на политическа свобода. Опитите за възникване и утвърждаване на алтернативен елит се провалиха.  Властта в България се трансформира и съхрани в ръцете на малка група криминални представители на бившия режим - преди всичко от институциите на Държавна сигурност и (по-прикрито) на висшия ешелон на партийната йерархия. Те организираха криминална революция за трансформиране на общодържавната собственост в свои частни - корпоративни ръце. Направиха го чрез системния терор на мутренските групировки, създадени и поставени за фасада, които бяха призвани с насилие да прикрият криминалната трансформация.  Държавната собственост бе придобита в частни ръце с ужасяващ примитивизъм и разхищение, довели до срив на българското стопанство чрез системата \"вход-изход\", чрез хиперинфлацията в средата на 90-те и чрез изпразване от съдържание на постприватизационния контрол на подчинената и мародерствана квазидържава.  \"Неандерталската\" приватизация изпрати българското стопанство за скраб.  Политически държавата бе трансформирана в съвкупност от контролирани зад сцената анемични институции, неспособни да формулират и да постигат значими национални цели. България и до днес не притежава дори наченки на това, което може да се дефинира като държавотворен елит. Отново имаме квазирешения на остри национални дилеми. Отново имаме \"човека от народа\", който превръща собствената си картина на света в опит за държава.  9.9.1944 г. бележи края на независимата и отговорна за националното ни развитие българска държава. Моето поколение и още няколко поколения, получили възможност да възстановят държавността през десетилетията след 1989 г. не успяхме да постигнем тази цел. Успяхме да постигнем две значими външни условия за перспективно национално развитие - членството в ЕС и в НАТО. Но тези две членства не са заместител на държавност - самите те изискват независима държавност.  Дано идващите след нас се справят с тази нелека задача - възстановяването на националния държавен суверенитет на България! От гледна точка на българската държавност и българския национален идеал, 9.9.1944 г. е ден на траур - на дълбок национален траур...", "date": "2018.09.09", "title": "Огнян Минчев: От гледна точка на българския национален идеал, 9 септември е ден на траур - на дълбок национален траур..."}
{"url": "https://www.faktor.bg/bg/articles/novini/balgariya/zashto-selena-gomes-poseti-tayno-balgariya", "text": "Американската актриса е била инкогнито в страната ни за 24 часа Холивудската звезда Селена Гомес тайно посети столичен ромски квартал. Невероятната на пръв поглед новина се оказа истина. Американската актриса е била инкогнито в страната ни за 24 часа. Екип на „Събуди се” тръгна по следите й, за да разбере кой доведе Селена Гомес в България и защо всичко толкова тайно. За секретната визита в България световната звезда се похвали сама в социални мрежи. Тя била впечатлена от това, което видяла у нас. Една от най-известните американски пеещи актриси, бивш тийн идол по време на връзката си с Джъстин Бийбър, посещава страната ни за втори път. Но когато през 2012-а пристига за снимките на филма \"Бягство\", всичко е официално. Тълпи еуфорични фенове я следват денонощно. Посещението от миналата седмица обаче е анонимно. То е по покана на А21 - международна организация, която се бори с трафика на хора. Селена Гомес е техен доброволец. За заплашителните размери на трафика на хора, считан в много държави за престъпление срещу човечеството, организации като А21 предупреждават от години. В Европа жертвите са основно от България. Близо 70% от жертвите са експлоатирани сексуално. Останалите случаи са на трудова експлоатация, продажба на бебета, насилствени бракове и просия. Колкото и невероятно да ни се струва, предупреждават от А21, потенциална жертва на трафик е всеки. Моделът в случаите на сексуална експлоатация е най-прост. А21 се борят всичко това с информационни кампании, обучават ученици, а три години разкриват и първата в България национална телефонна линия за борба с трафик на хора. На жертвите, които са успели да спасят, помагат с психолози и адвокати. Как Селена Гомес ще се включи в това и ще посети ли страната ни отново - предстои да разберем.", "date": "2018.09.09", "title": "Защо Селена Гомес посети тайно България?"}
{"url": "https://www.faktor.bg/bg/articles/novini/svyat/migranti-ot-afganistan-sa-arestuvani-za-ubiystvo-v-germaniya", "text": "Мъж е убит на детска площадка в събота вечер в германския град Кьотен в Германия, провинция Саксония – Анхалт. Според информация на „Ди Велт” трима афганистанци са спорили ожесточено с млада германка на площадката. Двама други германци, които случайно минавали от там, се намесили в спора. Конфликтът прераснал в бой, при който е ранен 22-годишен германец. Той умира по-късно в болница след мозъчен кръвоизлив. Задържани са двама заподозрени, граждани на Афганистан. \"Мотивите и конкретните обстоятелства още не се знаят, тече разследване във всички посоки\", съобщи прокуратурата в град Наумбург. Пропомняме, че на 26 август мигранти от Сирия и Ирак убиха германски гражданин, което доведе до серия от протести в град Кемниц.", "date": "2018.09.09", "title": "Мигранти от Афганистан са арестувани за убийство в Германия"}
{"url": "https://www.faktor.bg/bg/articles/novini/svyat/yuzhna-karolina-obyavi-izvanredno-polozhenie-zaradi-priblizhavashta-tropicheska-burya", "text": "Губернаторът на американския щат Южна Каролина Хенри Макмастър обяви снощи извънредно положение, за да даде на щата възможност да се подготви за приближаването на възможен ураган, предаде Асошиейтед прес. Националният Център за ураганите съобщи вчера, че се очаква тропическата буря Флорънс да се превърне в голям ураган, докато преминава между Бермуда и Бахамите във вторник и сряда. Очаква се тя да приближи югоизточното крайбрежие на САЩ в четвъртък. Губернатор Макмастър подчерта, че не е известно кога и къде бурята Флорънс ще достигне сушата, нито кога ще се наложат евакуации. Губернаторът на Северна Каролина Рой Купър обяви извънредно положение в петък и призова гражданите на щата да използват уикенда, за да се подготвят за възможно природно бедствие, припомня АП.", "date": "2018.09.09", "title": "Южна Каролина обяви извънредно положение заради приближаваща тропическа буря"}
{"url": "https://www.faktor.bg/bg/articles/novini/svyat/b-obama-da-varnem-malko-zdrav-razum-v-nashiya-politicheski-zhivot", "text": "Бившият президент на САЩ Барак Обама призова снощи избиратели в Калифорния да се мобилизират за изборите, за да дадат властта в Конгреса на Демократическата партия, предаде Асошиейтед прес. Той порица политиката на страха на действащия президент Доналд Тръмп, без обаче да го назове поименно, отбелязва Франс прес. \"Ние сме изправени пред труден момент\", заяви Обама пред избиратели в Анахайм, традиционно републикански район в щата Калифорния, който обикновено печелят демократите. На изборите в средата на мандата, които ще се проведат през ноември, \"имаме възможност да върнем малко здрав разум в нашия политически живот\". \"Ако не отговорим сега, нещата може да се влошат\", предупреди бившият президент, призовавайки избирателите да изпратят ясен сигнал да се сложи край на \"цикъл на гняв и разделение\". \"Най-голямата заплаха за нашата демокрация не е един човек, а апатията и безразличието\", подчерта Обама. Кратката и трезва реч контрастираше с изявленията му предишния ден в Илинойс, когато той отправи нападки срещу Тръмп въпреки американската традиция бивши президенти да не критикуват тези, които са ги заменили на поста.", "date": "2018.09.09", "title": "Б. Обама:  Да върнем малко здрав разум в нашия политически живот"}
{"url": "https://www.faktor.bg/bg/articles/novini/svyat/rekordno-niska-podkrepa-za-upravlyavashtite-v-germaniya", "text": "Общата подкрепа за партиите от управляващата в Германия \"широката коалиция\" достигна рекордно ниско, сочи проучване на социологическата агенция Емнид, публикувано днес във в. \"Билд ам зонтаг\". Управляващите партии преживяха тежко лято на вътрешни борби заради имиграцията, които се разпалват отново след протести на привърженици на десницата в източния град Кемниц. Те започнаха след убийството на германец, за което са задържани двама мигранти, отбелязва Ройтерс. Според проучването подкрепата за Християндемократическия съюз (ХДС) на канцлера Ангела Меркел и баварските му съюзници от Християнсоциалния съюз (ХСС) е спаднала с един пункт до 29 на сто. На федералните избори партиите получиха 32,9 на сто от гласовете, припомня Ройтерс. Германската социалдемократическа партия (ГСДП) е загубила 2 пункта, спадайки до 17 на сто. На изборите ГСДП получи 20,5 на сто от гласовете. Общо управляващата коалиция има подкрепа от 46 на сто - най-ниската за правителство на \"широката коалиция\". ХДС, ХСС и ГСДП са управлявали съвместно и преди - от 2005 до 2009 г., както и от 2013 до 2017 година. Подкрепата за антиимигрантската партия \"Алтернатива за Германия\" остава непроменена с 15 на сто. Крайнолявата партия Левите е спечелила 1 на сто, достигайки 10 на сто.", "date": "2018.09.09", "title": "Рекордно ниска подкрепа за управляващите в Германия"}
{"url": "https://www.faktor.bg/bg/articles/novini/svyat/naprezhenie-mezhdu-italiya-i-avstriya-zaradi-yuzhen-tirol", "text": "Плановете на дясното австрийско правителство да предложи паспорти на немскоезичното малцинство в италианската провинция Южен Тирол са провокация и враждебна инициатива, заяви снощи италианският министър за връзки с парламента и пряката демокрация Рикардо Фракаро, цитиран от ДПА. \"Да се предлага на южнотиролците възможността да получат двойно гражданство трябва да се смята за враждебна инициатива и чист акт на пропаганда без практически ползи, защото и двете страни са членки на ЕС\", заяви министър Фракаро.  \"Не можем да приемем провокации по толкова важен въпрос\", добави той, порицавайки правителството във Виена за предприемането на подобна разделяща стъпка малко преди местните избори в Южен Тирол, насрочени за 21 октомври и в момент, когато Виена е ротационен председател на ЕС. Южен Тирол преминава под италиански контрол след Първата световна война, от което много жители на областта са недоволни. И до днес много от тях не се смятат за италианци, но районът беше умиротворен, след като през 70-те години на миналия век получи широка автономия. В петък италианското външно министерство съобщи в изявление, че е научило от Виена, че австрийска правителствена комисия разглежда проектозакон за даване на австрийски паспорти на граждани на Южен Тирол.  Австрийското правителство заяви, че в момента въпросът се обсъжда на експертно равнище и все още няма окончателен вариант на проектозакона. Според канцлерството във Виена, Австрия иска да обсъди анализа на експертите с Италия и с местното правителство на областта.", "date": "2018.09.09", "title": "Напрежение между Италия и Австрия заради Южен Тирол"}
{"url": "https://www.faktor.bg/bg/articles/tsvetanov-tolerantnostta-v-rodopite-tryabva-da-bade-sahranena-i-da-se-prevarne-v-politiki-za-horata", "text": "Благодаря на всички хора в Родопите за тяхната толерантност. Тази толерантност трябва да бъде съхранена и да се превърне в политики за хората. Това заяви председателят на ПГ на ГЕРБ и зам.-председател на партията Цветан Цветанов, който днес посети събора на велинградското село Грашево. Цветанов бе придружаван от народния представител от ГЕРБ-Велинград  Димитър Гечев, областния координатор на ГЕРБ-Пазарджик Найден Шопов, кмета на община Велинград д-р Костадин Коев и кметове на кметства от община Велинград. Традицията да се провежда общоселско събиране в местността \"Поляните\" датира от 1997 година, но е прекъсната през последните три години и сега се възобновява. Цветан Цветанов поздрави лично всички присъстващи по случай празника им. „Благодаря на кмета на с. Грашево Асен Мастев за неговата енергичност и смелост да търси решения  на проблемите на селото на най-високо ниво. Благодаря и на кмета на Велинград д-р Костадин Коев за това, че в управленската си програма е заложил да има проекти за всичките 19 населени места в общината, в които живеят над 42 хил. души.“, заяви Цветан Цветанов. Към всички присъстващи на събора председателят на ПГ на ГЕРБ се обърна с думите: „Когато заставам тук, пред вас, не ми остава нищо друго, освен да се ангажирам с изпълнението на нещо, което ще подобри вашия живот. Ето защо ПГ на ГЕРБ ще дари средства, с които ще бъдат закупени нови легла с детски модули за детска градина „Кокиче“ в с. Грашево“, каза той. Вторият голям ангажимент, който Цветанов пое, бе да съдейства за отпускането на средства за ремонт на пътя Грашево-Мечо корито-Асанова махала-Кръстава-Горно Бирково, който е с дължина над 20 км., като за целта ще бъде актуализиран проектът в Община Велинград. Стана ясно, че първият етап ще започне още догодина. „Когато правителството и парламентарното мнозинство са стабилни е стабилна и държавата. Това позволява да се възползваме пълноценно и от европейската солидарност и да решаваме проблемите на хората по регионите. По време на управлението на ГЕРБ и Бойко Борисов у нас има тенденция за отлична събираемост на приходите, което на свой ред ни дава възможност да търсим решение на въпроса с пътищата, да развиваме районите и да осигурим на жителите им достойна среда за живот“, посочи Цветанов. На свой ред кметът на Велинград д-р Костадин Коев съобщи, че до края на септември започва ремонт на улица „Вела Пеева“ в с. Грашево, като това е част от по-голям проект за ремонт на улици в 5 населени места. „През този управленски мандат в Грашево е ремонтирано кметството, джамията и на много места са изградени подпорни стени“, каза градоначалникът. От сцената в местността „Поляните“ художникът от Сопот Стефан Йорданов подари портрет на Апостола на свободата – Васил Левски, на едноименното училище в с. Грашево.", "date": "2018.09.09", "title": "Цветанов: Толерантността в Родопите трябва да бъде съхранена и да се превърне в политики за хората"}
{"url": "https://www.faktor.bg/bg/articles/novini/svyat/protesti-v-82-ruski-grada-aresutvt-aktivisti-na-navalni-v-tsyala-rusiya", "text": "В 82 руски градове днес се провеждат протеси против пенсионната реформа, свикани от опозиционера Алексей Навални, съобщава сайтът \"МБХ Медиа\".  В по-голямата част от градовете, в Москва и Санкт Петербург, те не са разрешени от властите.  От 24 часа насам руската полиция арестува активисти на нерегеситрираната партия на Навални, арестуван е и неговият икономически съветник Владимир милов. Припомняме, че на 19 юли руската Държавна дума гласува на първо четене законопроект, с който се повишава драстично пенсионната възраст - с 8 години за жените и пет години за мъжете, което породи силни протести. Социологическо проучване показа, че 92% от руснаците са против проекта на правителството, а рейтингът на Владимир Путин падна драстично. Затова на 29 август той заяви, че ще бъдат смекчени мерки.", "date": "2018.09.09", "title": "Протести в 82 руски града, арестуват активисти на Навални в цяла Русия"}
{"url": "https://www.faktor.bg/bg/articles/novini/balgariya/tsvetanov-dali-shte-badat-prieti-ostavkite-na-ministrite-e-vapros-na-razgovori", "text": "Кандидатите за министерските позиции ще бъдат предложени от ГЕРБ. Дали ще бъдат приети оставките на министрите е въпрос на разговори. Силата на ГЕРБ е че в такива моменти може да поема политическа отговорност. Това заяви пред журналисти в с. Грашево председателят на ПГ на ГЕРБ и зам.-председател на партията Цветан Цветанов. „Вече окончателното решение ще бъде взето след като в парламента бъдат внесени оставките. Миналата седмица имахме доста конструктивен разговор с коалиционните ни партньори, като очаквам утре да надградим постигнатото. Всички ние трябва да формираме политическите си решения си на базата на колективната воля в коалицията“, подчерта Цветанов. Председателят на ПГ на ГЕРБ бе категоричен, че не медиите са мястото, от което участниците в коалицията трябва да съобщават какви са техните лични очаквания и предпочитания. „Бих се радвал, ако нашите партньори от „Обединени патриоти“ имат единна позиция. Ние винаги сме се съобразявали с техните решения“, отбеляза Цветан Цветанов. На въпроса какви качества трябва да притежават новите кандидати за министерските постове, Цветанов коментира: „Това трябва да са хора с безспорни професионални качества, с професионална тежест и да бъдат ангажирани с изпълнението на управленската програма на ГЕРБ и „Обединени патриоти““.", "date": "2018.09.09", "title": "Цветанов в с. Грашево: Кандидатите за министерските позиции ще бъдат предложени от ГЕРБ"}
{"url": "https://www.faktor.bg/bg/articles/novini/svyat/vuchich-v-kosovo-blokirani-patishta-chuvat-se-izstreli", "text": "На пътя на сръбския президент Александър Вучич, на пет места в Косово са изградени барикади, а по информация на RTS, се чуват и изстрели. По думите на министъра на отбраната на Сърбия Александър Вулин барикадите и стрелбата са дело на въоръжени ветерани от Армията за освобождение на Косово. RTS твърди, че КФОР и косовската полиция не са в състояние да осигурят безопасността на президента Вучич. На барикадите са издигнати транспаранти против посещението на Вучич в сръбските общини. Министърът на вътрешните работи Небойша Стефанович съобщи, че ситуацията се усложнява и \"се следи минута за минута\". Днес е вторят ден от посещението на сръбския президент в Косово, където трябваше да се срещне с жители на населени с етнически сърби общини.", "date": "2018.09.09", "title": "Вучич в Косово: блокирани пътища, чуват се изстрели"}
{"url": "https://www.faktor.bg/bg/articles/novini/svyat/ruskoto-voenno-razuznavane-e-atakuvalo-britanskite-energiyni-sistemi", "text": "Енергийните мрежи на Великобритания са били подложени на серия кибератаки от страна на руското военно разузнаване, съобщава The Telegraph, който се позавав на източници от британското правителство. По данни на изданието, цел на ГРУ са били също така и телекомуникационните системи и редица медии.  През 2017 година шефът на Националния център по киберсигурност на Великобритания Кийрън Мартин съобщи, че през 2016 година Русия многократно е атакувала британската инфраструктура.  По думите му, само за година служителите в центъра е трябвало да реагират на над 600 кибератаки.  The Telegraph пише, че руските хакери не са успели да получат достъп до енергийната систума, но са събрали \"важна информация\".", "date": "2018.09.09", "title": "Руското военно разузнаване е атакувало британските енергийни системи"}
{"url": "https://www.faktor.bg/bg/articles/google-klekna-predizborno-ruskite-vlasti-blokira-plateni-reklami-na-navalni-sreshtu-pensionnata-reforma", "text": "Google блокира повечето платени реклами в YouTube, които рекламираха митинги на опозиционния Алексей Навален срещу пенсионната реформа на 9 септември. За това съобщи в Telegram неговият сподвижник и бивш шеф на предизборния Щаб на опозиционер . Според него интернет търсачката за първи път в своята история \"удовлетворява незаконни искания на руските власти\". Волков публикува скрийншот в Twitter, от който е видно, че някои видеоклипове са блокирани поради \"юридически основания“. \"Блокирането на рекламите настъпи в полунощ, и ние сме сигурни, че това е в отговор на писмо от Централната избирателна комисия - тоест, те вярват, че нашата видео трябва да бъде блокиран, съобразявайки се с \" деня за размисъл“ преди изборите днес, казва Волков, отбелязвайки, че митингите по никакъв начин не нарушават „деня на размисъл\", а писмото на ЦИК \"няма никаква юридическа стойност\". Според Волков, YouTube е  блокирал рекламната кампания дори и в градове, където протестите срещу пенсионната реформа са съгласувани с местната власт, а избори днес там няма да има. \"Адвокатите на Google очевидно не осъзнават, че има ситуации - като например сегашната, и страни – например като Русия - където властите прибягват много често до незаконни действия\", добавя съратникът на Навални. Зато привържниците на опозицията са написали жалба до Google и възнамеряват да се обърнат към съда, където да си търсят правата, изтъква  Волков пред Интерфакс.", "date": "2018.09.09", "title": "Google клекна предизборно на руските власти, блокира платени реклами на Навални"}
{"url": "https://www.faktor.bg/bg/articles/novini/svyat/kosovskiyat-premier-zapovyada-poseshtenieto-na-vuchich-da-bade-nezabavno-prekasnato", "text": "Премиерът на Косово Рамуш Харадинай съобщи, че разрешението Александър Вучич да посети няколко села в района на Дреница се отменя незабавно.  Въпреки това Вучич е заявил, читиран от В92, че ще опита да стигне по село Баня. Местни медии съобщават, че на мястото се намира патрул на КФОР, който обаче само наблюдава ситуацията. Както Faktor.bg вече съобщи тази сутрин на пет места по пътя бяха изградени барикади, според някои информации, са се чували изстрели. В момента са запалени огньове на пъть и да издигнати транспаранти с надписи: \"Вучич, не си добре дошъл\", както и \"Вучич, няма да минеш\".", "date": "2018.09.09", "title": "Косовският премиер заповяда посещението на Вучич да бъде незабавно прекъснато"}
{"url": "https://www.faktor.bg/bg/articles/novini/balgariya/intsident-s-vlak-po-chudo-se-razmina-bez-zhertvi", "text": "Счупен локомотив е предизвикал нов инцидент с бързия влак от София за Бургас вчера вечерта. Елемент от ходовата част на локомотива е паднала в движение, съобщи бТВ. Инцидентът е станал между гарите Черноград и Айтос, където се е счупил редуктора на локомотива. От БДЖ твърдят, че това не е застрашило живота на пътниците. Комисия разследва причините. Не е изключена възможността влакът да е ударил предмет на релсите. Инцидентът предизвика закъснение от 226 минути, докато бъде изпратен нов локомотив, който да извози пътниците до Бургас.", "date": "2018.09.09", "title": "Инцидент с влак по чудо се размина без жертви"}
{"url": "https://www.faktor.bg/bg/articles/novini/svyat/navodneniya-v-ispaniya-pod-voda-sa-kashti-razrusheni-sa-patishta", "text": "Двуметрова приливна вълна в провинция Толедо Силни бури удариха района на град Толедо и причиниха незапомнени от години наводнения. Реката, която преминава през градчето Себоя, западно от Толедо, излезе от коритото си с почти 2 метра приливна вълна, свидетелстват местни жители пред испанските медии. Под вода са къщи, разрушени са пътища и мостове. В най-драматичните часове на бурята по улиците водата е носела автомобили и камиони. На този етап не се съобщава за пострадали хора. Проливните дъждове в Испания ще продължат и днес, посочват местни метеорологични служби. За почти цялата централна част на страната е издаден жълт код за валежи и гръмотевични бури.", "date": "2018.09.09", "title": "Наводнения в Испания – под вода са къщи, разрушени са пътища"}
{"url": "https://www.faktor.bg/bg/articles/novini/balgariya/nova-kofa-boya-za-pametnika-na-savetskata-armiya", "text": "На 9 септември паметникът на Съветската армия в София осъмна залят с блажна боя. Бяла боя е плисната точно върху надписите на фасадата на монумента, а долу е излято автомобилно масло. В района има засилено полицейско присъствие. Години наред организации активно настояват той да бъде премахнат от центъра на столицата.", "date": "2018.09.09", "title": "Нова кофа боя за Паметника на съветската армия"}
{"url": "https://www.faktor.bg/bg/articles/novini/svyat/gartsiya-otkaza-viza-na-blizak-do-putin-ruski-mitropolit", "text": "Гърция е отказала виза на руския митрополит Варсофоний, ръководител на администрацията на РПЦ, макар че преди той всяка година е посещавал манастирите в Атон. Освен с близостта си с руския презиеднт Владимир Путин митрополит Варсофоний стана скандално известен като притежател на часовник Rolex Daytona от 18-каратово бяло злато на стойност 2 милиона и 550 хиляди рубли или около 36 хиляди евро. Снимката беше направена именно по време на посещение в Атон. От РПЦ отбелязват, че няколко свещеници не са могли да получат гръцки визи и правят връзка с конфликта между Москва и Цариградската вселенска патриаршия заради автокефалността на украинската православна църква. \"Свещениците от РПЦ се възприемат като шпиони и агенти на влияние\", оплакал се представител на Руската църква пред ВВС. Припомняме, че на 11 юли Гърция изгони двама руски дипломати, а също така забрани на още двама руски посланици да посещават страната.  Като допълнителна мярка беше забранено на руски официални представители да вземат участие в митинги в Гърция срещу договора с Македония. Ди пломатите бяха обвинени в подкуп на гръцки чиновници и висши представители на църквата с цел да работят срещу нормализирането на отношенията с Македония и членството и в НАТО и ЕС. Вчера пък, Руската православна църква заплаши Вселенската патриаршия със скъсване на отношенията заради назначаването на представители в Украйна. Високопоставен представител на РПЦ дори нарече патриарха \"подъл и коварен\", заради намерението му да признае автокефалност на украинската православна църква.", "date": "2018.09.09", "title": "Гърция отказа виза на близък до Путин руски митрополит"}
{"url": "https://www.faktor.bg/bg/articles/novini/svyat/turtsiya-rusiya-i-iran-se-dogovoriha-da-targuvat-pomezhdu-si-s-natsionalnite-valuti", "text": "Турция, Русия и Иран са се договорили занапред да осъществяват търговскоикономическите операции помежду си чрез заплащане в националните валути, съобщи председателят на Иранската Централна банка Абдуннасър Химмети. По думите му в много близко време предстои ръководителите на централните банки да проведат съвместно съвещание, на което да бъде обсъдена постигнатата договореност помежду им. Банкерът е заявил още, че планират в най-скоро време трите страни да преминат в разплащане в националните си валути при търговските и икономическите операции. Търговските операции и разплащания между трите страни се предвижда в бъдеще да се осъществяват при фиксиран курс на паричните единици. В същото интервю Химмети заявява още, че от износ, който не включва петрол, през миналия месец Иран е получил 2 млрд. и 500 млн. долара печалба. Сумата е била отпусната на производителите, за внос на основни стоки и за доставка на суровини на фабриките. Припомняме, че националните валути и икономики и на трите страни са в период на стагнация заради американски санкции, затова е се опитват да избегнат разплащането с долари.", "date": "2018.09.09", "title": "Турция, Русия и Иран се договориха да търгуват помежду си с националните валути"}
{"url": "https://www.faktor.bg/bg/articles/novini/balgariya/r-bachvarova-prikazkite-za-predsrochni-izbori-izdavat-lichna-ambitsiya-za-vlast", "text": "\"Коалиционните партньори държат да се преосмислят оставките на тримата министри, защото вероятно виждат техния потенциал. Надявам се опитът и разумът утре да надделеят, да се видят плюсовете и минусите на всяко от решенията. Нека изчакаме утре\", заяви пред бТВ началникът на кабинета на премиера Борисов Румяна Бъчварова. По думите и, няма ече взето решение за оставането на един или друг министър на поста. \"Нека не забравяме за хората, които си отидоха по един нелеп начин. От злободневието забравихме за това, че има 17 жертви\", каза тя. \"Оставката е личен акт, а политическата преценка на премиера е друга и няма нищо лошо в това, че някакви министри са подали оставка и са останали. Оставките не са толкова важен проблем, важна е посоката, в която се движи правителството. Много  е важно да се мисли за политики\", коментира Бъчварова. Тя припомни, че много бързо са забравени постиженията на българското европредседателство. \"Трябва да не забравяме това, което остава в политиката. Един политик на територията на трета страна в отсъствието на Борисов го поздрави за смелостта на политиката, която предприе към Западните Балкани\", заяви тя. Бъчварова нарече \"конспиративна\" тезата, че срещу Ангелкова работи \"ядро свързано с Ветко Арабаджиев\" изразена от Волен Сидеров, но поясни, че не е имало ситуация, в която да е искана оставката на министъра на туризма. По думите и, правителството работи много добре, въпреки \"външните коментари\". \"Тъжно е, когато големите цели, около които можем да се обединим се подменят с междуличностни отношения\", смята Бъчварова. \"Ако управлението на борисов наистина беше еднолично нямаше как парламентарната група да се застъпи за тримата министри\", каза още тя. \"На БСП трябва да се припомни, че това правителство е демократично избрано. В такава теза се екстраполира личното желание на някой да дойде на власт. Кой е този проблем, който да налага подобно сътресение в държавата?\", попита Бъчварова. Тя категорично отрече, че ще бъде министър на МВР, но не отрече, че ще бъде следващия ни посланик в Израел.", "date": "2018.09.09", "title": "Р. Бъчварова: Приказките за предсрочни избори издават лична амбиция за власт"}
{"url": "https://www.faktor.bg/bg/articles/novini/balgariya/maksimalni-temperaturi-mezhdu-25-i-30-gradusa-dnes", "text": "Времето ще бъде слънчево, но в следобедните часове отново ще има временни увеличения на облачността, по-значителни над източната половина от страната. На места там ще има валежи, в отделни райони - и с гръмотевици. Ще духа до умерен северозападен вятър. Максималните температури ще са между 25 и 30 градуса, в София - около 25 градуса. Температурата на морската вода е около 26 градуса. Вълнението на морето ще бъде 2-4 бала. Максималните температури на 1200 метра ще са около 19 градуса, на 2000 метра - около 11 градуса.", "date": "2018.09.09", "title": "Максимални температури между 25 и 30 градуса днес"}
{"url": "https://www.faktor.bg/bg/articles/novini/svyat/kraynata-desnitsa-mozhe-da-si-izvoyuva-pozitsiyata-na-arbitar-v-shvedskiya-parlament", "text": "Швеция избира днес нов парламент, а също така 20 провинциални и 290 общински събрания. Според анализатори вотът ще приключи, без никоя партия да е спечелила ясно мнозинство, а крайната десница би могла са извоюва позиция на арбитър в парламента, отбелязват „Франс прес” и ДПА, цитирани от БТА. Около 7,4 милиона души имат право да гласуват.  След изборите съставянето на ново правителство се очертава сложно. Социологическите изследвания показват, че лявоориентираният блок, съставен от Шведската социалдемократическа работническа партия на досегашния премиер Стефан Льовен, Партията на зелените и Лявата партия, ще спечели 41 процента от вота, а главният им съперник - десноцентристкият Алианс, съставен от Умерената партия, Партията на центъра, либералите и християндемократите, ще получи 37,7 на сто. Според социологическите изследвания социалдемократите ще се представят най-зле от 20-те години на миналия век и ще получат 25-26 процента от вота, с около 6 процентни пункта по-малко от резултата им през 2014 г. Предизборните анкети отреждат също така на крайнодесните \"Шведски демократи\" 19 на сто от вота, с 6 пункта повече от резултата им през 2014 г.  Според шведското законодателство след изборите досегашният председател на парламента - социалдемократът Урбан Алин, провежда консултации с всички парламентарно представени партии и после предлага за гласуване кандидатурата на партиен лидер за премиерския пост. В случай, че кандидатурата не бъде одобрена, той има право на още три опита. Досега в съвременната шведска история до подобно нещо не се стигало. Анализатори предвиждат няколко възможни сценария след изборите. Според първия, социалдемократът Стефан Льовен може да състави второ правителство на малцинството, като се надява да бъде подкрепян от центристите и/или от либералите. Вторият вариант предвижда правителство на консервативния лидер Улф Кристершон (лидер на Умерената коалиционна партия) и на партиите от коалицията „Съюза”. Те обаче ще имат нуждата от гласовете на крайната десница, за да достигнат мнозинство. В замяна крайната десница може да поиска отстъпки, смятат наблюдателите. При провал на двата варианта, може да се стигне до отправяне на покана от социалдемократите към либералите и центристите за преговори за съставяне на правителство. Някои анализатори заговориха и за предсрочни избори, ако преговорите след изборите днес не дадат резултат.", "date": "2018.09.09", "title": "Крайната десница може да си извоюва позицията на арбитър в шведския парламент"}
{"url": "https://www.faktor.bg/bg/articles/novini/svyat/abhazkiyat-premier-zagina-pri-avtomobilna-katastrofa", "text": "Премиерът на грузинската сепаратистка област Абхазия Генадий Гагулия почина късно снощи при автомобилна катастрофа, докато автомобилният му ескорт се връщаше от летището след посещение в Сирия, съобщи ТАСС. В автомобила с премиера се е блъснала кола, навлязла в насрещната лента, управлявана от млад абхазец. Той е дал негативна проба за алкохол, но пробата за наркотици е била положителна. Прокуратурата вече заведе дело срещу него. При катастрофата бяха ранени шофьорът на премиера и един бодигард. Те вече бяха освободени от болницата. Президентът на Абхазия Раул Хаджимба, който пътуваше със същия кортеж, не е пострадал. Той изрази съболезнованията си на семейството и близките на премиера, встъпил в длъжност през април тази година. Гагулия посети Сирия, за да се срещне с живеещи в страната абхазци, според правителствен сайт. Независимостта на Абхазия е призната само от няколко страни, главно място сред които заема Русия. Грузия смята региона за част от своята територия, въпреки че няма контрол над него от 2008 година.", "date": "2018.09.09", "title": "Абхазкият премиер загина при автомобилна катастрофа"}
{"url": "https://www.faktor.bg/bg/articles/novini/balgariya/v-siderov-nyamame-edinna-pozitsiya-po-ostavkite", "text": "\"Бих нарекъл декларацията на НФСБ абсурдна. В нея нарекоха премиера едва ли не диктатор, обвинение, че обвинява авторатарно и еднолично\", заяви пред Нова телевизия лидерът на \"Атака\" и председател на ПГ на ОП Волен Сидеров. \"Трябва да си коректен, не може да седиш до него на МС и да го наричаш диктатор. Тогава какво правиш там\", попита той. \"Ние си живеем в някаква провинциална леност и дребнотемие, в света стават огромни промени. Човекът, който създаде Тръмп, Стив Банън пристига в Европа, за да обедини националистическите партии. Той казва - бъдещето е на национализма. Ние се занимаваме с някакви оставки. Ние като патриоти не поддържаме ниво, не гледаме по-далече от носа си\", коментира той. \"Иначе ще се размием, ще изчезнем, ще се обезличим. Аз искам да застанем на позиции и да излезем от васалната зависимост. Да поставим темите за миграцията, за концесиите\", каза още той. \"Поставих въпроса за оставката на Валери Симеонов, но не се прие от никого\", призна Сидеров и каза, че утре ще припомни искането си. \"Нямаме единна позиция по оставките. Симеонов смята, че и тримата не трябва да бъдат сменени. Каракачанов мисли, че поне регионалния министър трябмва да остане. Аз сметам, че това е преценка на премиера, това е негово право\", зояви той. \"Ако бях на мястото на Борисов щях да сменя всички министри, защото нито един не стана да каже, че няма еднолично управление, не стана да защити премиера\", смята той. \"В парламента не исма да кърпим закони, какво правим с вероучението, с номините на турски, които от много време се заканваме да махнем\", каза Сидеров и отново разви тезата си за одържавяване на някои сектори от икономиката. \"Някои хора използваха, че Варели Симеонов е напорист и енергичен и се опитаха да го настроят срещу министъра на туризма Ангелкова. Става дума за негови съветници, които по някакъв начин са свързани с Ветко Арабаджиев, а той е в ядрото на атаката срещу нея. Бяха им отнети някои територии и те започнаха тази атака, подвеждайки Симеонов\", съобщи Сидеров.", "date": "2018.09.09", "title": "В. Сидеров: Нямаме единна позиция по оставките"}
{"url": "https://www.faktor.bg/bg/articles/novini/balgariya/15-dushi-ostavat-v-bolnitsa-sled-katastrofata-v-razgradsko", "text": "Многопрофилната болница в Разград остава пълна с пострадали от вчерашната тежка катастрофа между бус със самодейци и камион на пътя между Разград и Благоево. Вчера бяха приети 18 души, от които трима са били изписани, каза пред бТВ директорът на лечебното заведение д-р Гечо Жеков. Най-тежко е състоянието на 82-годишен мъж, който има кръвоизлив в главата. Консултиран е с неврохирург от Варна и днес ще бъде транспортиран до морската ни столица за последващи интервенции. Освен него 3 жени са в тежко състояние, като една е с руптура на черен дроб и далак. Утре ще бъде оперирана пострадала с фрактура на бедро. „Всички екипи бяха налице и успяхме да се справим учудващо добре – 18 човека в спешно отделение на носилки, картината не е много лицеприятна”, откровен беше д-р Жеков.", "date": "2018.09.09", "title": "15 души остават в болница след катастрофата в Разградско"}
{"url": "https://www.faktor.bg/bg/articles/novini/svyat/4-700-razlichni-glasuvaniya-v-rusiya-v-moskva-izbirat-kmet", "text": "В Русия започна \"единен изборен ден\". Първите избирателни участъци бяха отворени в 23 часа в събота вечер в Чукотка, където по това време беше 8 часа сутринта и където се избира губернатор. Само в рамките на един ден в различни региони на Русия ще бъдат проведени 4 700 избори от различно ниво: 22 избори за губернатори, както и частични избори за парламент. В Москва избират кмет, кандидатите са петима, но социологическите проучвания сочат сигурна победа за близкия до Путин действащ кмет Сергей Собянин. Пак проучванията сочат ниска избирателна активност, резутатите ще станат известни в 22 часа българско време.", "date": "2018.09.09", "title": "4 700 различни гласувания в Русия, в Москва избират кмет"}
