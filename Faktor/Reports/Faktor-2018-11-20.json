{"url": "https://www.faktor.bg/bg/articles/novini/svyat/-gazprom-zloradstva-ukrayna-taka-se-e-uvlyakla-v-borbata-sreshtu-severen-potok-2-che-ne-e-zabelyazala-turski-potok", "text": "Украйна така се е увлякла в борбата срещу „Северен поток 2“, че не е забелязала строителството на „Турски поток“. Това заяви пред журналистите официалният представител на руската енергийна компания„Газпром“ Сергей Куприянов, коментирайки думите на шефа на Съвета по въпросите за газовата промишленост и пазара на природен газ на Украйна Леонид Униговски, който призова да не се допуска строителството на второ разклонение на „Турски поток“, предава ТАСС. Униговски заяви, че в резултат от пускането в експлоатация на „Турски поток“ количеството на руски газ през Украйна ще спадне на 12-13 млрд. куб. м. годишно, а пускането на второ разклонение ще намали още повече тези обеми. За да не допусне това, Униговски предлага да се привлекат европейски партньори, чрез чиято подкрепа би било по-лесно да се преговаря с Руската Федерация. „Украйна е толкова заета в борбата срещу „Северен поток 2“, че чак не е забеляза как бързо положихме газопровод в Черно море. „Турски поток“ е с капацитет 31,5 млрд. куб. м. газ годишно. И в Киев го забелязаха. Там се чуват призиви за борба срещу „Турски поток 2“, заяви Куприянов. „Газпром“ започна строителството на морския участък на „Турски поток“ през май 2017 г., полагането на морската част беше завършена на 19 ноември тази година. Тръбопроводът с дължина 930 км се простира по дъното на Черно море до брега на Турция. Освен това ще се постави линия за транзитно преминаване до границата на Турция със съседни страни с дължина 180 км. Първата тръба на „Турски поток“ е предназначена да снабдява вътрешния пазар на Турция, а втората - за страните от Южна и Югоизточна Европа. „Газпром“ смята Гърция, Италия, България, Сърбия и Унгария за потенциални пазари. Капацитетът на всяко разклонение е 15,75 милиарда куб. м. газ годишно. Първите доставки на газ са планирани за края на 2019 г. Общият бюджет за изграждането на газопровода „Турски поток“ се оценява от руската компания на 7 млрд. евро.", "date": "2018.11.20", "title": "\"Газпром\" злорадства: Украйна така се е увлякла в борбата срещу „Северен поток 2“, че не е забелязала „Турски поток“"}
{"url": "https://www.faktor.bg/bg/articles/rumen-radev-s-uslovie-za-sreshta-s-borisov-kogato-razraboti-viziya-po-tri-temi", "text": "След като Румен Радев изрази готовност за разговор с премиера Бойко Борисов, но впоследствие началникът на кабинета му Иво Христов обясни, че думите на държавния глава са разбрани погрешно, днес президентът  се върна на темата и повтори заучените фрази, които използва във всяка своя реч и изявление.  „Среща ще има, когато водената от премиера коалиция разработи ясна и конкретна визия за справяне с корупцията по високите етажи на властта, за прекратяване на катастрофалния срив на инвестициите и за постигане на икономически ръст, който да направи така, че да догоним държавите от Централна и Източна Европа. Нали не очаквате, че ще разговаряме и ще обсъждаме четиригодишната програма на кабинета „Борисов“ 3, която изведе хората на улиците?“, заяви Радев в отговор на журналистически въпрос дали ще има среща между него и българския министър-председател. В отговор на въпрос, държавният глава подчерта, че една от причините  българските граждани да протестират днес е и в това, че те не вярват, че политиците разчитат само на своите заплати. „Българите ще имат достоен живот тогава, когато възпитат своите политици да живеят само от заплатата“, подчерта Радев. По думите на президента увеличаването на заплатите на политическия елит е оправдано само ако бъде обвързано с тяхната дейност за реалното повишаване на благосъстоянието на българските граждани. „Такива тенденции засега няма“, посочи още държавният глава и добави, че неговата заплата  (11 000 лева) се определя от Народното събрание и народните представители са в пълното си право да я намалят както намерят за добре.", "date": "2018.11.20", "title": "Румен Радев постави условие за среща с Борисов - когато разработи визия по три теми"}
{"url": "https://www.faktor.bg/bg/articles/krititsi-na-kremal-se-obediniha-za-da-poprechat-na-ruskata-kandidatura-za-shef-na-interpo", "text": "Общото събрание на Интерпол трябва да избере утре в Дубай нов президент на организацията. Постът беше овакантен, след като през октомври властите в Пекин задържаха и обвиниха в корупция китаеца Мън Хунвей. Фаворит при утрешното гласуване е руснакът Александър Прокопчук. Кандидатурата му предизвика безпокойство във Вашингтон и някои европейски столици и въодушевление в Москва. Четирима американски сенатори изпратиха писмо до президента Тръмп, в което се обявиха категорично против кандидатурата на Прокопчук. Според тях избирането му на поста е като да повериш охраната на курник на лисица. „Русия рутинно злоупотребява с Интерпол с цел разчистване на сметки и тормоз над политически опоненти“, написаха сенаторите. Говорителят на Кремъл Дмитрий Песков определи действията им като намеса в избора на международна организация. „В чуждестранните медии се наблюдава кампания, насочена към дискредитирането на руския кандидат за поста президент на Интерпол“, заяви на свой ред говорителят на руското министерство на вътрешните работи Ирина Волк. „В тази връзка смятаме за недопустимо политизирането на Интерпол като професионална международна организация, обединяваща усилията на 192 държави в борбата срещу транснационалната престъпност и тероризма“, добави тя. Кандидатурата на Александър Прокопчук предизвика остри реакции в Литва и Украйна. „Ако Прокопчук бъде избран за ръководител на Интерпол, то Литва заедно с другите демократични страни незабавно трябва да разгледа възможността за напускане на тази организация“, се посочва в приета от литовския сейм резолюция. В същия дух се изказа и украинският министър на вътрешните работи Арсен Аваков. От 2011 г. Александър Прокопчук работи като началник на Националното централно бюро на Интерпол към руското министерство на вътрешните работи. На 10 ноември 2016 г. беше избран за вицепрезидент на организацията.", "date": "2018.11.20", "title": "Расте съпротивата срещу руската кандидатура за шеф на Интерпол"}
{"url": "https://www.faktor.bg/bg/articles/novini/balgariya/ognyan-minchev-stranni-protesti-napomnyat-drugi-motivirani-ot-zainteresovani-tselyashti-destabilizatsiya-na-upravlenieto", "text": "Протестите стават все по-малобройни, но за сметка на това – все по-радикални. Това каза за обзорното предаване „Това е България“ на Радио „Фокус“ политологът Огнян Минчев. Той ги определи като странни и направи паралел с протести от миналото, които, по думите му, са били мотивирани от заинтересовани лица и организации, целящи дестабилизация на управлението.  Огнян Минчев обясни, че понастоящем властта е много дестабилизирана. „Както премиерът Борисов, така и неговите колеги във властта допуснаха поредица от грешки, които изпратиха към обществото сигнали за арогантна употреба на властта и злоупотреба с властта. И именно заради това значителна част от хората поддържат нарастващ негативизъм към това управление. Трудно ще бъде религитимирано това управление, възможно е то да оцелее, възможно е да се закрепи, но това закрепване ще бъде с цената на отлагането, може би с няколко месеца, на един договорен край на управлението и ориентацията към предсрочни избори догодина през пролетта, в най-краен случай през есента“, каза още политологът. Огнян Минчев обясни, че понастоящем в средите на основните политически партии, както и на опозицията няма силно желание за предсрочни избори.", "date": "2018.11.20", "title": "Огнян Минчев: Странни протести, напомнят други,мотивирани от заинтересовани лица, целящи дестабилизация"}
{"url": "https://www.faktor.bg/bg/articles/smehotvorna-beseparka-horata-pitat-ako-spechelim-vlastta-s-kogo-shte-upravlyavame", "text": "Депутатка от БСП разсмя тв аудиторията на една телевизия.  БСП нямало да работим \"с партиите на статуквото, което означава, че няма да са тези, които управляват сега, твърди тя. Пред такова твърдение създателите на театъра на абсурда трябва незабавно да си подадат оставките. ОТ БСП явно наистина вече са загубили всяка връзка с действителността, убеждавайки се един друг, че властта ги чака с отворени обятия, че те не са създатели на престъпното статукво.   „Колегите, които са тук ще влязат и ще се регистрират утре за оставката на Валери Симеонов. След днешния инфарктен ден, се надявам да са се уговорили. Вече много бутафорно стои цялата тази разправия в управляващата коалиция. Гражданите нямат впечатление, че живеят в стабилна държава”, каза в предаването „Денят на живо” на Канал 3, депутатът от БСП, Ирена Анастасова.  „Валери Симеонов има достатъчно голямо его и аз не мисля, че той ще дойда в парламента да мълчи. Той няма заявка за тихо и кротко пребиваване в парламента. Той ще отстоява позициите си в пленарна зала”, каза още тя. „Налага ни се да отговаряме на въпросите дали ще се справим в цялата страна, както и на тези, ако спечелим властта, с кого ще управляваме. Хората се интересуват.  Нещата сега са различни, защото те идват при нас и открито казват проблемите си. Те не прегръщат възторжено БСП, а казват какви проблеми имат и се надяват да им ги разрешим. Ние сме последователни в действията си”, каза Анастасова. „Ако сега заплатите ни са 3000 лева, с 543 лева ще спаднат. Това предлага БСП. Ние искаме към този етап да се замрази, след което финансовият министър трябва да предложи какъв да е механизма и как да се формира депутатската заплата. Ние казваме, че трябва да се смени модела на управление и след като го казваме, значи, че не сме съгласни със статуквото. Обективния поглед показва, че от всички партии, само БСП може да се променя. В последните година, две аз наистина виждам промяна, а съм в партията много години”, категорична беше Анастасова. „Не пречи да направим допитване с кого да управляваме ако спечелим изборите. Но ние казваме, че няма да работим с партиите на статуквото, което означава, че няма да са тези, които управляват сега. Ние ще работим с народа, ако той ни гласува доверие. Трябва да има искрени хора в политиката”, каза още депутатът от БСП.", "date": "2018.11.20", "title": "Смехотворна бесепарка: Хората питат, ако спечелим властта, с кого ще управляваме"}
{"url": "https://www.faktor.bg/bg/articles/novini/svyat/tramp-sasht-ostavat-stabilen-partnyor-na-sauditska-arabiya-dori-prestolonaslednikat-da-e-znael-za-planovete-da-bade-ubit-zhurnalista-hashogi", "text": "Президентът Доналд Тръмп е заявил, че Съединените щати възнамеряват да останат „стабилен партньор“ на Саудитска Арабия дори престолонаследникът принц Мохаммед бин Салман да е знаел за плановете да бъде убит журналиста Джамал Хашоги, информира агенция Reuters, цитирана от \"Фокус\" . В изявление на президента, разпространено от Белия дом, се изтъква, че той не възнамерява да отмени военните договори с Рияд с аргумента, че „ако ние глупаво се откажем от тези договори, най-голяма изгода от това ще имат Русия и Китай.“  Тръмп е съобщил, че разузнавателните служби на САЩ продължават да проучват доказателства за това как е бил убит Хашоги в сградата на саудитското консулство в Истанбул на 2 октомври и кой го е планирал.  “Нашето разузнаване продължава да оценява цялата информация, може би престолонаследникът да е имал сведения за това трагично събитие, а може и да не е знаел за него!“, твърди Тръмп.", "date": "2018.11.20", "title": "Тръмп: САЩ остават стабилен партньор на Саудитска Арабия дори престолонаследникът да е знаел за плановете да бъде убит  Хашоги"}
{"url": "https://www.faktor.bg/bg/articles/dimitar-dimitrov-ne-mozhe-da-ima-predsrochni-izbori", "text": "\"Не може да има предсрочни избори, защото всички които са губещи ще удължат времевия хоризонт на пребиваване. Не се притесняват от това да има скандали помежду им, смятаj, че това е полезно$, заяви политологът Димитър Димитров в \"Още от деня\" на БНТ.\" \"Това е оценка на хора с високо его и които смятат, че няма лоша реклама. Вицепремиерът, ако има такъв, трябва да се поеме за следващите 6 месеца от ГЕРБ, това сигурно ще стабилизира разправията. Това трябва да ексминистърът по европейското председателство, той и без това ще остане без портфейл. И когато станат ясни резултатите от Европейските избори партиите да се съберат и да договорят края и мандата\", обяни политологът.  \"Парламентарните партии не искат и не са готови за предсрочни избори. Имаме  обаче нов фактор, и това е факторът \"улицата\". При нея няма лица и фигури, тя просто е гневна. Тя иска държавата да започне да работи, защото тя не работи. Много е важно какво ще направи властта сега \", заяви журналистката Валерия Велева, която много добре знае, че това, което говори не е точно така. Просто така трябва да се представи. \"Днес гледахме 8 часа цирк при патриотите, който ще продължи и утре. Три са били точките, по които те не са се разбрали. Първата е предложението Мариана Николова, началник на кабинета на Валери Симеонов, да заеме вицепремиерския пост. Това е вбесило Волен Сидеров и той е напуснал коалиционния съвет. Втората точка е била исканата оставка на Красимир Каракачанов от Волен Сидеров. Третата точка е била, че ако не се разберат помежду си, трябва да се върви към предсрочни избори\", коментира  още  Валерия Велева", "date": "2018.11.20", "title": "Димитър Димитров: Не може да има предсрочни избори"}
{"url": "https://www.faktor.bg/bg/articles/valeri-simeonov-shte-napravi-izyavlenie-utre-predi-zasedanieto-na-kabineta", "text": "След продължилото 7-часово заседание на Обединени патриоти, официални изявления нямаше, но имаше обещание за такова за утре, сряда, около 9 часа. Валери Симеонов ще направи изявление преди началото на правителственото заседание, съобщи служителка от кабинета на вицепремиера в оставка. Заседанието на малката коалиция бе предшествано от събиране на голямата коалиция в кабинета на премиера Бойко Борисов рано сутринта, между 8 и 9 часа. Име на бъдещ вицепремиер официално тази вечер не бе оповестено. Симеонов е предложил своя началник-кабинет Мариана Николова, на което остро реагирал Волен Сидеров. Именно заради тази номинация Сидеров напусна предсрочно коалиционния съвет на патриотите и си тръгна още около 16 часа. Съветът приключи малко преди 18 часа, когато сградата на МС напусна и Красимир Каракачанов. Идеята е изборът на нов вицепремиер да бъде гласувано в Народното събание незабавно. От програмата на Народното събрание става ясно, че промените в кабинета ще бъдат гласувани като първа точка.", "date": "2018.11.20", "title": "Валери Симеонов ще направи изявление преди заседанието на кабинета утре"}
{"url": "https://www.faktor.bg/bg/articles/novini/balgariya/radev-uchi-studenti-na-liderstvo-tryabva-da-se-sazdavat-standarti-i-da-se-pokazva-spazvaneto-im", "text": "Президентът Румен Радев изнесе  днес неформална лекция за лидерството пред студенти от Алмаматер. „Ако в професионалния си път в бъдеще ви се наложи да ръководите дори и един човек, е важно да знаете, че добрият лидер сам трябва да спазва принципите и стандартите, които поставя на останалите. Това заяви президентът Румен Радев при разговор със студенти от Стопанския факултет на Софийския университет \"Св. Кл. Охридски\", които гостуваха на \"Дондуков\"2, съобщава сайтът на президентството.  „За да стане един човек лидер, той трябва да иска промяна, на базата на която да създаде визия, да убеди хората в стратегията си, да създаде стандарти и да показва спазването им с личен пример, в противен случай е обречен на неуспех”, заяви президентът в отговор на въпроси за успешното лидерство и за обучението му като военен летец в Стратегическата академия на Военновъздушните сили на САЩ. Румен Радев отбеляза, че лидерството  се различава от формалното упражняване на власт по това, че лидерът работи за каузи и цели, които допринасят за благоденствието, сигурността, за качеството на живот на останалите. Президентът заяви, че младите хора не бива да спират да учат и да се развиват дори след като завършат образованието си в университета. „Не разчитайте само на дипломата, истинското обучение и себеусъвършенстване е постоянно и ежедневно“, каза държавният глава. Неслучайно държавният глава е избрал темата за лидерството, защото в мандата му тя се превръща в негова фиксация, а нескритата цел е овладяване на изпълнителната власт. От съобщението на пресцентъра не става ясно за какви каузи и цели работи президентът на България, още по-малко пък дали те обединяват нацията или я разделят, или обслужват само определени интереси.", "date": "2018.11.20", "title": "Радев учи студенти на лидерство: Трябва да се създават стандарти и да се показва спазването им"}
{"url": "https://www.faktor.bg/bg/articles/razvrazkata-mariyana-nikolova-shte-bade-noviyat-vitsepremier-na-myastoto-na-valeri-simeonov", "text": "Началникът на кабинета на вицепремиера Валери Симеонов - Марияна Николова ще заеме неговото място в правителството. Това става ясно от програмата на Народното събрание за утрешното заседание. Промените в кабинета ще бъдат гласувани като първа точка. Тя е адвокат по професия. От 2015 г. до 2017 г. е ръководител на отдел „Договорно-правен и правна защита“ . Преподавател е по структура на администрацията и административен процес в Института по публична администрация към МС.", "date": "2018.11.20", "title": "Развръзката: Марияна Николова ще бъде новият вицепремиер"}
{"url": "https://www.faktor.bg/bg/articles/kola-ubi-peshehodka-na-okolovrastnoto-v-sofiya", "text": "Тежък инцидент на столичния Околовръстен път взе жертва. Пешеходка е починала, след като е бил ударена от лекотоварен автомобил преди разклона за „Драгалевци” в посока \"Бояна\". Сигнал за инцидента е подаден малко след 13:00 ч., съобщиха от МВР. В района на разклона за бул. „Черни връх“ няма пешеходна пътека или светофар и по всяка вероятност неправилно пресичане е причина за трагедията. Движението в района не е затруднено.", "date": "2018.11.20", "title": "Тежък инцидент на Околовръстния път в София"}
{"url": "https://www.faktor.bg/bg/articles/karanikolov", "text": "Правителството продължава да изпълнява заложените политики. Приоритети в политиките на правителството са образованието, социалната сфера, здравеопазването, увеличаване на доходите, коментира по БНТ икономическият министър Емил Караниколов. За тази година имаме около 400 млн. лева повече за образование, в социалната сфера имаме също увеличаване, отчете Караниколов. Министър обърна внимание и на протестите на хората с увреждания, на майките и не само тези, които протестират, че през последните 20 години и повече не са видели решение на техните проблеми. А в момента те виждат в това правителство решение и не искат неговата смяна. Разбира се, че 150 милиона увеличение само за хората с увреждания, след като навършат 18 години не е решение, те искат и среда, обясни той. - Затова този закон, който е внесен, трябва да работи, той няма да реши всичките проблеми, коментира Караниколов. Независимо какво се случва, това правителство решава проблемите и основни проблеми в момента са увеличаване на доходите. Но ако чувате - никой от опозицията не казва минималната работна заплата ще е 1000 лева, не, правителството има управленската програма, там е казано, че минималната работна заплата до 2021 година ще бъде 650 лева, средната работна заплата - 1050. Караниколов посочи също, че Министерството на икономиката чрез държавата агенцията по метеорология и технически надзор контролира качеството на горивата. Само от началото на годината сме спрели от пазара един милион литра некачествено гориво. Проверките продължават и ние се занимаваме с това. А относно цените на горивата - първо това е наистина международни пазари и другото - КЗК следи дали няма картел, монопол или изкривяване на пазарите. Проблемът е в доверието, убеден е Емил Караниколов. Хората нямат доверие, хората са на ръба, за съжаление ние нямаме магическа пръчка и никой не е обещавал нещо невъзможно, например доходи минимални над 1000 - 1500 лева. Това ще стане с времето, няма как - ние почнахме от дъното и настина малко по малко нещата се развиват. Икономиката ни върви, посочи министър Караниколов", "date": "2018.11.20", "title": "Емил Караниколов: Само за година сме спрели 1 000 000 литра некачествени горива от пазара"}
{"url": "https://www.faktor.bg/bg/articles/hubchev-igrahme-na-predela-na-fizicheskite-si-vazmozhnosti", "text": "Националният селекционер Петър Хубчев изрази задоволство от представянето на България в Лигата на нациите. След равенството 1:1 със Словения на \"Васил Левски\" българският състав остана втори в група 3 от Дивизия С с две точки по-малко от Норвегия. \"Не обичам много да споделям какво говорим в съблекалнята, но общо взето изразих благодарност към момчетата. Не само за този мач, но и за работата им през цялата година\", каза Хубчев пред БНТ. \"Играхме на предела на физическите си възможности. Имаше и емоция. Момчетата знаеха резултата от другата среща и емоцията ни подведе още малко. Но другият мач няма значение. Аз не съжалявам за нищо в този турнир\". Селекционерът нарече участието в Лигата на нациите повече от полезен урок. \"Шест мача на високо ниво не могат да се сравнят с приятелските мачове, които щяхме да играем вместо тях, затова беше полезно\". \"Кажете ми за коя футболна сила не е проблем, ако излязат три-четири основни фигури. Какво остава за нас? Но във футбола винаги има контузии, картони и т.н. Няма какво да се оправдаваме за това, че са отсъствали някои играчи\", добави селекционерът. По повод участието на националния отбор в по-горна урна в жребия за европейските квалификации Хубчев изрази задоволство. Той не беше запознат с това и обяви, че ще донесе още самочувствие на отбора. \"Тренираме три или четири дни преди мач. Много е трудно за такъв кратък период да се наблегне на някакви детайлни неща. Затова исках да подобрим себераздаването, друго не ми оставаше. Но всеки трябва и сам да се усъвършенства\", каза още селекционерът.", "date": "2018.11.20", "title": "Хубчев: Играхме на предела на физическите си възможности"}
{"url": "https://www.faktor.bg/bg/articles/layf-stayl/glavniyat-geroya-ot-seriala-malkalm-se-sgodi", "text": "Франки Мюниц, звездата от сериала \"Малкълм\", се сгоди за дългогодишната си приятелка Пейдж Прайс, съобщи Уърлд ентъртейнмънт нюз нетуърк. Мюниц, който е на 32 години и се изявява като автомобилен състезател, е направил предложение за брак на Пейдж в неделя. Бъдещата булка се похвали с новината в Instagram, като публикува серия от снимки. В текста към тях Пейдж нарече Франки Мюниц \"мъжа на мечтите си\". Франки Мюниц има сериозни проблеми с паметта заради девет преживени сътресения на мозъка и няколко мини инсулта. Той признава, че дори не си спомня участието си в сериала, който го направи известен. За да помни ценните моменти от връзката си с Пейдж, той си води дневник.", "date": "2018.11.20", "title": "Главният герой от сериала \"Малкълм\" се сгоди"}
{"url": "https://www.faktor.bg/bg/articles/zvezdite-ni-se-vklyuchvat-v-blagotvoritelen-kontsert-v-pamet-na-ubitata-viktoriya", "text": "Голям благотворителен концерт в памет на убитата Виктория Маринова - административен директор на телевизия TVN и водеща на предаване, ще се състои на 2 декември тази година в зала \"Арена Монбат\" в Русе. Това съобщиха организаторите от фондация \"Направи добро за непознат\", създадена в памет на Маринова, предаде БТА. В концерта ще участват Георги Христов, Дичо, Крисия, Силвия и Теди Кацарови, Пресияна и Мирела Димитрови, Хилда Казасян, Орлин Павлов, DEEP ZONE Project, ПоПоКАТЕ5Л. Водещи ще бъдат Боряна Баташова и Руслан Мъйнов. \"Събраните средства ще бъдат използвани за благотворителни кампании на фондацията - каузи, които Виктория Маринова, наградена посмъртно от Съюза на българските журналисти за гражданска доблест, не успя да завърши, но ние заедно ще успеем\", заявяват от фондацията.  Организаторите са подготвили специални сертификати за дарение, които ще бъдат връчвани веднага на дарителите. От фондацията информират още, че по време на Коледните и Новогодишни празници ще бъде подредена изложба с рисунки - \"Картички на доброто\", сътворени от деца от различни градове в България. Те ще могат да бъдат закупени от посетителите на експозицията, като средствата ще се използват за благотворителни цели.", "date": "2018.11.20", "title": "Звездите ни правят благотворителен концерт в памет на убитата Виктория"}
{"url": "https://www.faktor.bg/bg/articles/ikonomika/reviziya-na-bnb-povishi-chuzhdite-investitsii-s-600-mln-evro", "text": "Ревизия на Българската народна банка (БНБ) повиши чуждите инвестиции в страната до 826.4 млн. евро към септември, което е с близо 600 млн. евро над нивото, отчетено през август. Така преките вложения от чужбина вече надвишават миналогодишното си ниво от 808.5 млн. евро. Голямата промяна идва от ревизия на числата от юли и август, като сумата идва в страната под формата на реинвестирана печалба и дългови инструменти, основно от Холандия и насочени към преработваща промишленост, финанси и застраховане. Основният приток на капитали е под формата на дългови инструменти, които се асоциират с краткосрочен инвеститорски интерес - 646.7 млн. евро. Преди ревизията сумата беше 275.6 млн. евро. Реинвестираната печалба през третото тримесечие също е ревизирана нагоре до 210.9 млн. евро, като така общата сума от началото на годината достига 192.9. За сравнение, година по-рано нивото беше почти седем пъти по-ниско. Реинвестираната печалба показва каква част от нетния финансов резултат на българските подразделения оставят в страната външните вложители, вместо да изтеглят дивидент. Дяловият капитал, който се асоциира с дългосрочни планове, продължава да стои на минус - от 13.2 млн. евро от януари, но тук едва ли става въпрос конкретно за отлив на средства. Понижението се дължи и на намаление на капитала на българското поделение на италианската Unicredit и Банка ДСК, собственост на унгарската OTP Bank, заради операции във връзка с нов счетоводен стандарт. Най-много чужди инвестиции към септември идват от Холандия - 625.4 млн. евро дългови инструменти и още 100 млн. евро дялов капитал и реинвестирана печалба. По-либералният данъчен режим в страната я прави популярна за компании, зад които често се крият български капитали или от други държави извън ЕС. Най-голяма част от чуждите инвестиции се насочват към преработващата промишленост - 577.6 евро от началото на годината според данните на БНБ. За сравнение, през периода януари - септември на 2017 г., сумата възлизаше на 408.8 млн. евро. На второ място е търговията с общо вложения за 226.9 млн. евро, което е малко под миналогодишната сума. От друга страна, инвеститорският интерес към имотния сектор отслабва. Според данните миналата година операциите с имоти са привлекли 210 млн. евро от чужди инвеститори, докато тази година е видим отлив на капитали в размер на 13.3 млн. евро.", "date": "2018.11.20", "title": "Ревизия на БНБ повиши чуждите инвестиции с 600 млн. евро"}
{"url": "https://www.faktor.bg/bg/articles/ikonomika/temenuzhka-petkova-otkri-koreysko-balgarski-energien-forum-v-sofiya", "text": "Министърът на енергетиката Теменужка Петкова откри корейско-български енергиен форум в столицата, съобщиха от Министерството на енергетиката. \"Уверена съм, че можем да си бъдем взаимно полезни в усилията за повишаване на енергийната сигурност, диверсификация на енергийните източници, насърчаване на възобновяемата енергия, развитие на ядрената енергетика, които са приоритетни направления в енергийната област както за нашата страна, така и за Република Корея\", е заявила по време на форума Теменужка Петкова. Тя е посочила усилията на българското правителство за диверсификация на енергийните източници и маршрутите за доставка на природен газ като един от водещите приоритети на правителството в енергийната област. Петкова е запознала участниците в дискусията с решението българската страна да участва в проекта за изграждане на терминал за втечнен природен газ край Александруполис. Теменужка Петкова е акцентирала и върху възможността за изграждане на нова ядрена мощност. \"Един от потенциалните инвеститори, заявили интерес за участие в този проект, е Корейската Хидро Атомна Енергийна корпорация\", е уточнила Петкова.", "date": "2018.11.20", "title": "Теменужка Петкова откри корейско-български енергиен форум в София"}
{"url": "https://www.faktor.bg/bg/articles/kalin-hristov-za-vlizaneto-v-evrozonata-prilivat-povdiga-vsichki-lodki-dori-probitite", "text": "Преди да започнем разговора за присъединяването към еврозоната, е добре да погледнем какво е състоянието ѝ в момента. Заради обвързаността на курса на българския лев с еврото случващото се там директно се пренася в българската икономика, категоричен е подуправителят на БНБ Калин Христов. В края на годината Европейската централна банка ще приключи политиката по наливане на пари в икономиката чрез изкупуване на активи - т.нар. \"количествени улеснения\". Също така лятото на следващата година най-вероятно ще има увеличение на лихвените проценти. Като цяло тази политика на сериозни стимули дава резултат. \"След този стимул ние видяхме подобряване на икономическата активност в цялата еврозона. То е повсеместно, дори в страни от периферията със силни структурни проблеми като Италия, като Португалия, които също растяха, но с по-бавни темпове. Това е аргументът, че прилива повдига всички лодки, дори пробитите. Основният въпрос е дали това е движено изцяло от паричния стимул или от структурни подобрения\", коментира в интервю за БНР Христов.  Между другото, знаете ли, че има две страни, които не са прекарали две години във валутно-обменния механизъм ERM II - Гърция и Италия. Именно заради случващото се в тях - за нас правилата са променени. \"Ние сме приели към единния надзорен механизъм, с цел да можем да се присъединим към ERM, но условието, което сме приели, е двата процеса да станат едновременно в един и същ момент от времето. Ако след преминаването на оценката на ЕЦБ за готовност на присъединяване на страната към единния надзорен механизъм ние нямаме позитивно решение за ERM, нито един от двата процеса\", каза Калин Христов. Именно заради това от Европейската централна банка започнаха проверка на качеството на активите и стрес - тестове на шест банки в България. \"Не би трябвало да се очаква банките да са много изненадани от това, което ще се състои\", по време на стрес тестовете. Той допълни, че банките извън обхвата на проверките технически имат \"конкурентно предимство\", защото ще продължат да насочват ресурса си към кредитиране.  Като цяло в момента кредитирането расте с много бързи темпове, а икономиката вече е под върховата си форма, което означава, че е трябва да се подготвим за следващия негативен икономически цикъл. За банките това естествено означава - по-високи лихви по кредитите и депозитите и повече необслужвани кредити. Затова и от БНБ очакват повече провизии на банките. \"Добре е да провизираме сега, с поглед към следващия цикъл, отколкото само да се радваме на големите печалби\", каза Христов.  Какво означава това за потребителите - предстоящи по-високи лихви и по-сериозни трудности за обслужване на задълженията си, което може да се нарече \"политико-икономическият риск от пренасянето на лихвени проценти върху потребителите, които са и гласоподаватели. \"Това е един риск, който трябва да се мисли и управлява отсега\", изтъква подуправителят на БНБ.  Председателят на асоциацията на търговските банки Петър Андронов също предупреди, че постепенно ще започне затягане на условията за кредитиране. Според него, конкуренцията между банките и високите нива на ликвидност в момента понякога ги карат да бъдат неразумни. \"Клиент на една банка, който е получил кредит за мобилен телефон, си го купува и смело погасява кредита за 3 месеца. Автоматично системите подсказват, че той може да поеме по-голям кредит. Предлагат му се на другия ден 70 000 лева потребителски кредит. Той гордо ми съобщава, че може да ги използва за още едно жилище някъде. Не първо, не основно жилище, което е необходимо, а жилище, с което да спекулира, защото щял да получи лесен кредит, да си купи това жилище, да добави нещо и да печели от наеми. Когато склонността на хората да спекулират бъде подхранена от банките и стигне до размери, в които получават лесно пари и инвестират в нещо, което не им е от първа необходимост, то вниманието ни трябва да се повиши и да избягваме прекалената либералност в кредитните стандарти\", посочи Андронов. Той е категоричен, че предстои неблагоприятен икономически цикъл. \"Може преди да сме получили лихвеното лекарство от ЕЦБ, да се окажем отново със сериозни дисбаланси, които ще трябва да се коригират през следващите години.\"  Което неминуемо ще има и своя негативен ефект върху потребителите.", "date": "2018.11.20", "title": "Калин Христов за стимулите в еврозоната: Приливът повдига всички лодки, дори пробитите"}
{"url": "https://www.faktor.bg/bg/articles/novini/svyat/le-monde-samo-za-nyakolko-sedmitsi-sa-razkriti-305-agenti-na-gru", "text": "\"Само за няколко седмици 305 руски агенти са излезли от анонимност против волята си. Към тях трябва да бъдат прибавени 12-те агенти обвинени в САЩ , 4-има екстрадирани от Холандия и 2-ма издирвани от Великобритания. Такова нещо досега не се е случвало\",  пише френският Le Monde. \"Разкрити са 305 агенти, но над хиляда са парализирани\", казва пред вестника Роман Доброхотов, главен редактор на сайта за журналистически разследвания The Insider, който заедно с британския Bellingcat е в основата на голяма част от тези разкрития. Той коментира, че службите действат с \"обезкуражаваща простота\", като дава пример с опита за държавен преврат в Черна гора. Един от организаторите, агентът на ГРУ Едуард Широков, например, финансирал сърбите използвайки Western Union, а адресът на изпращача бил официалният адрес на ГРУ. Озадачен от подобни \"маса нелепи детайли\", Валерий Ширяев, заместник-директор на вестник \"Новая газета\" и бивш офицер от КГБ смята, че \"вредата, нанесена на личния състав на спецслужбите и отбраната е огромна. Делото \"Скрипал\"  от \"страшно съобщение, адресирано до всички предатели на Русия, се превърна в срамен водевил. Не си бяха дали труда дори да създадат легенда. Версията с туристите не убеди никого\", коментира изданието. \"Беше допусната тактическа грешка, доколкото британците мълчаха половин година. Кремъл помисли, че те нямат никакви доказателства. Путин допусна огромна грешка, мислейки, че те нямат нищо, освен лицата им\", коментира главният редактор на \"Карнеги център\"Александър Баунов. -", "date": "2018.11.20", "title": "Le Monde: Само за няколко седмици са разкрити 305 агенти на ГРУ"}
{"url": "https://www.faktor.bg/bg/articles/feysbuk-i-instagram-se-srinaha", "text": "Милиони потребители съобщават за срив на Фейсбук и Инстаграм в последния час. Мнозина не могат изобщо да отворят социалната мрежа, а при други това става изключително бавно, съобщава Канал 3. Не се отварят и бизнес страниците на потребителите.  Още не е ясна причината за случващото се.", "date": "2018.11.20", "title": "Фейсбук и Инстаграм се сринаха"}
{"url": "https://www.faktor.bg/bg/articles/pravitelstven-vestnik-v-budapeshta-ungariya-dava-ubezhishte-na-gruevski", "text": "Бившият македонски премиер Никола Груевски е получил политическо убежище в Унгария, съобщават близки до властта медии в Будапеща, цитирани от „Ройтерс”. Подалият оставка след 10 години във властта политик избяга от Македония, след като беше осъден на 2 г. затвор по обвинения, свързани с корупция и злоупотреба с власт. Полицията в Скопие го издирва. Към момента няма официален коментар от страна на унгарското правителство и миграционните власти в страната. Днешната публикация на в.”Маджар Идок” хвали Груевски за борбата му със „свързани със Сорос” неправителствени организации и обвързва присъдата му именно с тези му действия. Това не е случайно, след като унгарският лидер Виктор Орбан подкрепи Груевски на изборите през 2017 г. Бившият лидер на ВМРО-ДПМНЕ водеше политика, която влоши отношенията на страната с повечето й съседи, а освен това беше белязана от мултимилионни „антични” културни проекти.", "date": "2018.11.20", "title": "Близки до властта медии в Будапеща: Унгария даде политическо убежище на Груевски"}
{"url": "https://www.faktor.bg/bg/articles/novini/balgariya/anton-todorov-i-v-montana-i-v-pernik-aktivisti-na-bsp-dvizhat-protestite", "text": "Политологът Антон Тодоров продължава разкритията си за пряката ангажираност на хора, свързани с БСП, които са и организатори и водачи на протестите в страната. Общинският ръководител на БСП Монтана Камелия Трифонова се оказа пряко ангажирана с протестите и дори демонстрира участието си в тях на фейсбук страницата си. „Трифонова е първа пушка на протестите и затварянията на пътища. Даже се чувства оптимистично. Според мен е по-правилно да се чувства позорно!”, казва Тодоров. Червеният лидер лично е участвал при блокирането на пътя    Е79. В същата ситуация е и лидерът на младежката организация на БСП в Перник. „БСП няма нищо общо с организацията и логистиката на протестите. Но при блокирането на АМ \"Люлин\" областният координатор на Младежката организация на БСП-Перник Мартин Жлябинков е на предна линия”, сочи Антон Тодоров и публикува негова снимка, документираща участието му. Според политолога столетницата демонстрира за пореден път лицемерие и бягство от отговорност. От една страна непрекъснато убеждава, че няма нищо общо с протестите, а от друга не иска да поеме отговорност и да се освети като истинския им организатор.", "date": "2018.11.20", "title": "Антон Тодоров: И в Монтана, и в Перник активисти на БСП движат протестите"}
{"url": "https://www.faktor.bg/bg/articles/novini/svyat/bloomberg-naemnitsi-i-polittehnolozi-na-gotvacha-na-putin-deystvat-v-10-strani-v-afrika", "text": "Структури на руския олигарх Евгений Пригожин, известен като \"готвачът на Путин\" оказват усулги по сигурността, въоръжението и организацията на пердизборни кампании в страни от Африка в замяна на правото за добив на полезни изкопаеми и други възможности, съобщава агенция Bloomberg. По информация на агенцията военни наменици и политически консултанти от компании на Пригожин работят в 10 африкански страни: Конго, Судан, Либия, Ангола, Мадагаскар, Гвинея, Гвинея-Бисау, Мозамбик, Зимбабве и Центральноафриканската република(ЦАР). Според изданието, активността на структурите на Пригожин е свързана с това, че руският президент Владимир Путин се готви да посрещне лидерите на над 50 страни на първата среща Русия – Африка през 2019 година. Политтехнолозите на Пригожин са работили в кампанията на президента на Зимбабве Емерсон Мнангагве през 2017 година. В ДР Конго действующият президент Джозеф Кабила отскоро е назначил свое доверено лице за посланик в Русия и му е възложил да води преговори за доставки на оръжие и друга помощ. Припомняме, че там предстоят избори през 2019 година.", "date": "2018.11.20", "title": "Bloomberg: Наемници и политтехнолози на \"готвача на Путин\" действат в 10 страни в Африка"}
{"url": "https://www.faktor.bg/bg/articles/italiya-udari-s-konfiskatsii-v-rim-nay-moshtnata-familiya-na-mafiyata-kazamoni-a", "text": "20 ноември се превърна в историческа дата. Италиaнcĸaтa пoлиция ĸoнфиcĸyвa след 10 месеца работа 8 лyĸcoзни вили, нeзaĸoннo пocтpoeни в Pим oт нaй-мощната фамилия на мафията - Kaзaмoниĸa,  което дълго време никой нямаше куража да стори. Така се похвалиха сами на специална пресконференция днес от силите на реда. B aĸциятa, ĸoятo ce пpoвeдe призори yчacтваха над 600 пoлицaи. Kмeтът нa гpaда Bиpджиния Paджи, ĸoятo нaблюдaвaшe oпepaциятa, извъpшeнa cpeщy Kaзaмoниĸa, зaяви, чe имoтитe щe бъдaт paзpyшeни дo ĸpaя нa гoдинaтa. Bицeпpeмиepът на Италия Maтeo Caлвини, ĸoйтo е шеф на ĸpaйнoдяcнaтa пapтия \"Лигa\", oбeщa дa ce пpиcъeдини, ĸoгaтo бyлдoзepитe зaпoчнaт дa cъбapят вилитe. \"Днec e иcтopичecĸи дeн зa Pим и зa pимлянитe. Cлaгaмe ĸpaй нa гoдинитe нa нeзaĸoннocт и изпpaщaмe cилнo пocлaниe ĸъм фамилията Kaзaмoниĸa\", зaяви Paджи, члeн нa \"Движeниe Πeт звeзди\", ĸoeтo бeшe ĸpитиĸyвaнo, чe нe пpaви твъpдe мaлĸo зa пpoчиcтвaнeтo нa итaлиaнcĸaтa cтoлицa. Cлeд ĸaтo гoдини ocтaвaшe в cянĸa ceмeйcтвoтo cи cпeчeли oбщecтвeнo внимaниe c пищнoтo пoгpeбeниe нa eдин oт ĸpъcтницитe мy пpeз 2015 г. Xeлиĸoптep пocипa poзoви лиcтeнцa въpxy oпeчaлeнитe, a плaĸaти бяxa нaнизaни нa пapaпeтитe нa гpaдcĸaтa бaзилиĸa c нaдпиc: \"Tи зaвлaдя Pим, ceгa щe зaвлaдeeш paя\". Ceмeйcтвo Kazaмoниĸa e cвъpзaнo c пpecтъпнocттa в югoизтoчнитe ĸвapтaли нa Pим в пpoдължeниe нa няĸoлĸo дeceтилeтия, нo виcoĸoпocтaвeнoтo пoгpeбeниe пpeдизвиĸa oжecтoчeнa peaĸция cpeщy пoлитицитe, изиcĸвaйĸи цялocтнo зaĸoннo нaпaдeниe нaд ĸлaнa. Πpeз юли 33 члeнoвe нa гpyпaтa бяxa apecтyвaни пpи пoлицeйcĸи aĸции в пищни имoти, изпълнeни c пoзлaтeни oглeдaлa, мpaмopни cĸyлптypи нa живoтни и eĸcтpaвaгaнтни, ĸpaлcĸи мeбeли. Hяĸoи oт вилитe, ĸoнфиcĸyвaни във втopниĸ, ca пocтpoeни в oблacти c apxeoлoгичecĸи нaxoдĸи. \"Hяĸoи ĸъщи дopи ca вгpaдили цели пapчeтa oт иcтopичecĸия Aĸвeдyĸт \"Фeличe\", ĸaзa Paджи, визиpaйĸи гpaдcĸия вoдeн път oт 16 вeĸ. Bицeпpeмиepът Maтeo Caлвини, ĸoйтo oглaвявa ĸpaйнoдяcнaтa пapтия \"Лигa\", oбeщa дa ce пpиcъeдини, ĸoгaтo бyлдoзepитe зaпoчнaт дa cъбapят вилитe. \"Πapтитo пpиĸлючи\", ĸaтeгopичeн бe тoй.", "date": "2018.11.20", "title": "Италия удари с конфискации в Рим нaй-мощната фамилия на мафията - Kaзaмoниĸa"}
{"url": "https://www.faktor.bg/bg/articles/vmro-podkrepya-ideyata-vitsepremierat-da-bade-izlachen-ot-nfsb", "text": "ВМРО подкрепя идеята вицепремиерът да е излъчен от НФСБ. Лидерите ще оповестят окончателното име, когато бъде решено. Валери Симеонов ще продължи да работи като депутат, тъй като е избран от народа. Това заяви зам.-председателят на ПГ на „Обединени патриоти“ Искрен Веселинов в предаването \"Лице в лице\" по БТВ. \"Обсъдихме възможната оставка на Красимир Каракачанов. Когато един министър има високо доверие сред хората и се е заел с тежката мисия за модернизация на армията, ще е нелепо той да подаде оставка. Естествено, че ще има хора, които го клеветят\", посочи депутатът. \"За първи път патриотите са в управлението и дават конструктивни предложения\", заяви той.  \"Трябва да бъде чут гласът на протестиращите, а ако са разумни исканията им - да бъдат изпълнени\", каза още той. \"Лесно е да се кажа, че 10 или 15 лева са малко от джоба на потребителите, но тук говорим за увеличения от 30-40%. Темата трябва да се преразгледа, но няма да подкрепим ветото на президента\", коментира Веселинов темата за данъка на старите автомобили.", "date": "2018.11.20", "title": "Искрен Веселинов, ВМРО: Ще има вицепремиер, който ще е от НФСБ"}
{"url": "https://www.faktor.bg/bg/articles/nikola-gruevski-vav-feysbuk-ungariya-mi-predostavi-ubezhishte-zashtoto-v-zatvora-shte-bada-likvidiran", "text": "Бившият македонски премиер Никола Груевски обяви на своята страница във „Фейсбук“, че Унгария му е предоставила политическо убежище. Това, по неговите думи, се е случило, защото е жертва на политическо преследване в Македония и също така, защото е получил информация, че в затвора ще бъде ликвидиран, предава Агенция \"Фокус\".  В изявлението си Груевски посочва още, че съдът и прокуратурата са се превърнали в инструмент за политически натиск и разправа над инакомислещите.  „Аз реших да се противопоставя на всичко това и с моите действия да изпратя този въпрос на по-високо ниво. Някой може да ме иска, или да не ме иска, да се съгласява, или да не се съгласява с мен, да смята, че водя добри или лоши политики, но не може да отрече, или да си затвори очите пред онова, което се случва в Македония в този период и което ще опиша“, пише бившият македонският премиер.  Той казва още, че е решил да не изпълнява желанието на СДСМ (Социалдемократическия съюз на Македония) да седи в затвора, докато те „разпродават държавата“. Груевски пише, че продължава борбата за македонската кауза.  „Аз не избягах от правосъдието, а, използвайки други методи, регулирани от международното право, продължавам да търся справедливост за мен и всички други жертви на политическо преследване в Македония“, обяснява още Груевски.  Почетният председател на ВМРО-ДПМНЕ посочва също, че Македония трябва да стане членка на НАТО и Европейския съюз, но „не трябва да позволява под прикритието на тази цел настоящата недемократична власт да се разправя с политически опоненти и да им организира съдебни дела и хвърляне в затвора, за да може безпрепятствено да извършва престъпления, корупция и разпродажба на държавните и националните интереси“.", "date": "2018.11.20", "title": "Груевски във Фейсбук: Подготвяха да ме ликвидират в  затвора"}
{"url": "https://www.faktor.bg/bg/articles/hristo-ivanov-tova-koeto-izkara-horata-na-ulitsata-e-koalitsiyata-lukoyl", "text": "\"С бъдещите си съюзници трябва да имаме обща визия. Големият въпрос е в това какво бъдеще предлагаме на страната, какво е отношението им към управлението, например към коалицията \"Лукойл\".  Това, което изкара хората  на улицата  е фактът, че в България не се правят реформи\", това заяви лидерът на \"Да, България\" Христо Ианов в \"Лице в лице\"  на Би Ти Ви. Другият гост беше председателят на ДСБ Атанас Атанасов. Двамата съпредседатели на \"Демократична България\" демонстрираха завиден оптимизъм. \"От самото начало сме заявили, че ръцете ни са протегнати за всеки, който иска да застане до нас, на ясна позиция за опозиция на този управляващ коруппционен режим. Мога да ви уверя, че поддържаме диалог с всички потенциални свои партньори . Разбира се, че сме готови да разширим обединението си\", каза Христо Иванов. Попитан защо електоралната подкрепа за формацията не нараства, Иванов посочи, че \"Демократична България\" е едва на шест месеца и хората все още не са чули решенията, които тя предлага на проблемите. Христо Иванов подчерта, че с времето новото име ще се наложи, а и има очевидни електорални резерви. Според него общото усещане е за тотален морален банкрут на управлението. \"Те помежду си не могат да разговарят, занимаваме се с техните отношения като третокласници в пушкома. Моралната легитимност я няма и протестите ще продължат. Дълбоката причина за тях е отказът да се правят реформи\", подчерта той. \"Въпросът за обединението не е с кого, а за какво. Ние изграждаме политически субект, който иска да отстрани това корумпирано управление. Ние няма да работим за нова патерица на следващото издание на Борисов, в никакъв случай \",  отсече Атанас Атанасов. \"Има много напрежение в обществото и протестите не само няма да спрат, но и ще продължат. Горе върховете не могат да вземат решения, долу хората са недоволни\", обобщи той.", "date": "2018.11.20", "title": "Христо Иванов: Това, което изкара хората  на улицата е коалицията \"Лукойл\""}
{"url": "https://www.faktor.bg/bg/articles/novini/balgariya/daniela-gorcheva-pishman-balgarski-intelektualtsi-iznesete-se-v-moskva-osvobodete-tozi-narod-ot-sebe-si", "text": "„И сега какво излезе? Че най-моралният в тази държава е Волен Сидеров?” Така изследователят на новата ни история и анализатор Даниела Горчева, която от години живее в Холандия коментира драмите в Обединени патриоти – Валери Симеонов подаде оставка, на Каракачанов му искат оставката, а постът му се клати, а лидерът на „Атака” триумфира като победител. „Бедни, бедни български пишман интелектуалци... защо не се изнесете вкупом в Москва и да освободите този народ от себе си? Без вас все някакси ще му дойде умът. Вие сте тези, които го тровите с отровените и затлачени от идеологически клишета мозъци. Вие, с конформизма си и угодничеството си, от което не виждате по-далеч от пъпа си, вие сте достойни за презрение. Защото ви липсват и достойнство, и знания, и кураж!”, казва още в коментара си Даниела Горчева.", "date": "2018.11.20", "title": "Даниела Горчева: Пишман български интелектуалци – изнесете се в Москва, освободете този народ от себе си"}
{"url": "https://www.faktor.bg/bg/articles/hampartsumyan-svetovnata-ikonomika-e-vav-vazhodyashta-faza", "text": "Част от характеристиката на демокрацията е, че може да има периоди на политическа нестабилност, заяви банкерът Левон Хампарцумян по Нова тв, в предаването “Плюс-Минус”. По думите му, за да се постигнат целите на протеста, трябва да има солидно наредена база. Той обясни, че голяма част от лошите кредити вече са до голяма степен разпродадени и изчистени. Вървим към една разумна посока, каза той. По думите му България не е от държавите със свръхзадлъжняло население.  Левон Хампарцумян обясни, че съотношението на цените на жилищата и доходи е далече от “балон”. В няколко големи града на България има растеж на цените, което, по думите на Хампарцумян, е нормално. Сега сме във възходяща фаза на цикъла на световната икономика. Лихвите ще тръгнат нагоре, когато видим по-висока инфлация в еврозоната, обясни той. Еврозоната е доброволен съюз, и очевидно искат да се убедят, че ние наистина сме желаещи, каза още банкерът.", "date": "2018.11.20", "title": "Левон Хампарцумян: За да се постигнат целите на протеста, трябва да има солидно наредена база"}
{"url": "https://www.faktor.bg/bg/articles/politicheski-analizator-v-imeto-na-vlastta-obedineni-patrioti-shte-se-razberat", "text": "В името на това да останат на власт Обединени патриоти са намирали и ще продължават да намират начин да се разберат, каза пред БНР политическият анализатор Слави Василев. Очаквам те да намерят решение на ситуацията в момента и всеки един от тях да запази правителството, добави той по повод коалиционния съвет на патриотите в ранния следобед. Очаква се на него да бъде обсъдено кой да заеме поста на подалия оставка вицепремиер Валери Симеонов от НФСБ и искането на лидера на \"Атака\" Волен Сидеров и другия вицепремиер Красимир Каракачанов от ВМРО да подаде оставка. Политическият анализатор нарече \"още по-експлозивна\" ситуацията, която се очаква в парламента с присъствието на Сидеров и Симеонов. Цялото правителство се крепи в момента на егото на трима-четирима човека и дали ще преглътнат това, което е трудно за преглъщане, каза Василев. Той посочи, че много му харесва фразата на Сидеров \"вървим по стъпките на Реформаторския блок\", защото това е фазата на откровеното говорене. С оглед на ситуацията в Обединени патриоти той трябва да изпъкне по някакъв начин и според мен доста успешно го прав, заяви политическият анализатор. Според Слави Василев сегашната ситуация поставя няколко въпроса, като един от тях е докога властта ще зависи от коалиционно управление. Василев смята, че по тази тема трябва да има дебат, който да включва и други форми за управление, включително президентска република.", "date": "2018.11.20", "title": "Анализатор: Очаква се  \"още по-експлозивна\" ситуация в парламента с присъствието на Симеонов"}
{"url": "https://www.faktor.bg/bg/articles/aets-kozlozuy-s-nov-shef", "text": "С решение на Съвета на директорите (СД) на „Български Енергиен Холдинг” ЕАД е извършена промяна в ръководния състав на „АЕЦ Козлодуй“ ЕАД, съобщиха от БЕХ. На мястото на Иван Андреев, като член на СД и изпълнителен директор, застава Наско Михов. Решението за освобождаването на поста е поискано лично поради здравословни причини. Промените влизат в сила от деня на вписване на решенията в Търговския регистър към Агенцията по вписвания. Наско Михов е заемал ръководни длъжности в енергетиката. Има 16-годишен опит в „АЕЦ Козлодуй“ ЕАД и 2-годишен стаж в ДП „Радиоактивни отпадъци“. Работил е и в Министерство на финансите.", "date": "2018.11.20", "title": "АЕЦ \"Козлозуй\" с нов шеф"}
{"url": "https://www.faktor.bg/bg/articles/volen-siderov-izleze-ot-sreshtata-i-zayavi-az-sam-samo-edin-prost-deputat", "text": "Волен Сидеров излезе от инфарктната среща на Обединени патриоти, която все още продължава. Той бе съпроводен от Десислав Чукалов. Сидеров бе нападнат с въпроси от чакащите вече 4 часа журналисти. Лидерът на \"Атака\" витиевато и кратко отговори на въпрос кой ще замести Валери Симеонов като вицепремиер. \"Това ще реши премиерът. Аз съм само един прост депутат. Всичко е наред, всичко е спокойно, коалицията \"Обединени патриоти\" остава.\" След което отново повтори: \"Аз съм само един прост народен представител. Всичко е прекрасно.\"", "date": "2018.11.20", "title": "Волен Сидеров излезе от инфарктната среща и заяви: Аз съм само един прост депутат, всичко е спокойно и прекрасно"}
{"url": "https://www.faktor.bg/bg/articles/sadat-prashta-severin-v-psihiatrichnata-klinika-kam-zatvora-v-lovech-za-izsledvaniya", "text": "Северин Красимиров, обвинен за изнасилване и за убийство по особено мъчителен начин и с особена жестокост на 30-годишната Виктория Маринова - административен директор на TVN и водеща на предаване, ще бъде настанен за изследване за срок от 30 дни в психиатричното отделение на болницата за лечение на лишени от свобода към затвора в Ловеч. Това определи днес Окръжният съд в Русе, като искането бе отправено от Окръжната прокуратура. Окръжният прокурор на Русе Георги Георгиев обясни, че по всяко едно дело се назначават съдебно-психиатрични експертизи, които дават становище за вменяемостта на обвиняемите лица. \"Това дело не е изключение и по него също сме назначили такава експертиза\", каза Георгиев.", "date": "2018.11.20", "title": "Северин влиза в психиатричната клиника към затвора в Ловеч за изследвания"}
{"url": "https://www.faktor.bg/bg/articles/dots-spas-spaskov-nzok-tryabva-da-ima-svobodata-da-regulira-protsesite-v-zdraveopazvaneto", "text": "Да се преливат средства съобразно нуждите на здравеопазването, а не да бъдат фиксирани по пера, е по-добрият вариант за бюджета на НЗОК. Такова мнение изрази бившият директор на „Пирогов” доц. Спас Спасков в предаването „Плюс-Минус. Коментарът след новините” по Нова телевизия. Той коментира декларацията на Българския лекарски съюз, в която се настоява предложението за фиксиране на средства по параграфи да бъде вписано в Закона за бюджета на НЗОК. От БЛС съобщиха, че текстът, според който не може да се прехвърлят средства от перо в перо в бюджета на НЗОК, липсва в проекта на закона. „НЗОК трябва да има свободата до известна степен да може да регулира и текущо част от процесите в здравеопазването”, коментира доц. Спасков. „Ако бъдат фиксирани средствата, има опасност какъвто и проблем да възникне, да бъде прехвърлено решаването му за следващата година”. Според доц. Спасков харченето на средствата в НЗОК става по начин, който може да бъде контролиран. Той изрази и положително мнение за директора на Касата и го определи като добър мениджър. „Трябва да бъде засилен контролът от страна на Здравната каса към лечебните заведения”, допълни доц. Спасков.", "date": "2018.11.20", "title": "Доц. Спас Спасков: НЗОК трябва да има свободата да регулира процесите в здравеопазването"}
{"url": "https://www.faktor.bg/bg/articles/spetssadat-ostavi-v-aresta-sina-na-hoteliera-vetko-arabadzhiev-valcho", "text": "Спецсъдът остави в ареста сина на хотелиера Ветко Арабаджиев – Вълчо. Днес той поиска да бъде освободен с по-лека мярка, за да се погрижи за здравето си, тъй като имал проблеми с гръбначния стълб.  Съдът изслуша и прие експертиза, според която обаче заболяването може да се лекува с изписаните му медикаменти. Пред магистратите Вълчо Арабаджиев каза, че от години не живее в България, защото е завършил образованието си първо в Швейцария, после и в Лондон. Той каза, че е имал късмета да се роди в семейство на заможни родители, но подчерта че никога не е предполагал, че средствата, с които фамилията разполага, са придобити от престъпна дейност. Днес в съдебната зала стана ясно, че му е повдигнат по-тежък състав на обвинението – че е подозирал че парите, намерени от разследващите в края на август в хотелите на Ветко Арабаджиев в София и по Черноморието, са от престъпна дейност.  До момента 21-годишният младеж бе обвинен само в пране на пари. Според спецсъда има достатъчно доказателства, които уличават Вълчо Арабаджиев в престъпление, макар че няма свидетели, които да са посочили, че той е предполагал за престъпния произход на парите. Освен това според съда Арабаджиев-син може да намери начин да се укрие, включително извън страната. Родителите му Ветко и Маринела все още се издирват с червена бюлетина на Интерпол и до момента разследващите нямат информация къде са, въпреки че адвокатът на семейството Илиян Василев още преди два месеца каза че те ще се върнат в България до дни. Решението на съда не е окончателно и може да бъде обжалвано пред апелативните спецмагистрати.", "date": "2018.11.20", "title": "Спецсъдът остави в ареста сина на Ветко Арабаджиев – Вълчо"}
{"url": "https://www.faktor.bg/bg/articles/byudzhetnata-komisiya-odobri-tavan-na-obezshteteniyata-za-dalechni-rodnini", "text": "Обезщетения за неимуществени щети до 5 хиляди лева при смърт на пътя ще се получават от далечни роднини, включително брат и сестра на загиналия. Това решиха депутатите от Комисията по бюджет и финанси в Народното събрание. Днес те приеха на второ четене Кодекса за застраховането. За близките роднини - съпруг, съпруга, деца, родители, няма да има таван при обезщетенията. Текстовете ще важат следващите шест месеца, през които трябва да бъде изготвена методика за формирането на лимитите за обезщетение на застраховката \"Гражданска отговорност\".", "date": "2018.11.20", "title": "Бюджетната комисия одобри таван на обезщетенията за далечни роднини"}
{"url": "https://www.faktor.bg/bg/articles/sotsiolog-upravlyavashtite-shte-tryabva-da-mobilizirat-otdrapvashtite-se-ot-tyah", "text": "Има стопяване между първата и втората политическа сила. Трябва да имаме предвид, че това стопяване не е в контекста на повишаване на електоралния потенциал на БСП, а по-скоро в ерозия от страна на ГЕРБ, заяви пред бТВ социологът от „Тренд” Евелина Славкова.  Българският избирател винаги търси спасителя, този човек, който ще оправи нещата, смята тя. По думите й винаги има нужда от „алтернативен играч”, но не всеки може да бъде такъв: „Това усещане за алтернативен играч „Воля” се опитаха да го запълнят и едва прескочиха 4%, има известно стабилизиране по отношение на актуалните политически играчи”. \"Има много сериозен глад за справедливост. Огромен дял хора не вярват, че ще има справедливи присъди, според тях има политически натиск. Хората се надяват на нови партии и лица, които да навлязат в управлението\", каза още тя и подчерта, че е важно кой ще бъде начело, какви ще са исканията и каква ще е ситуацията. Славкова даде пример с Мая Манолова, която е имала много нисък рейтинг като депутат, докато в ролята си на омбудсман е сред най-одобряваните личности в България. Според нея управляващите на предстоящи избори ще трябва да мобилизират тази периферия, която се отдръпва от тях, но така и не се ориентира към БСП.", "date": "2018.11.20", "title": "Социолог: Управляващите ще трябва да мобилизират отдръпващите се от тях"}
{"url": "https://www.faktor.bg/bg/articles/mayka-na-dete-s-uvrezhdaniya-pet-mayki-okupiraha-protesta-preprashtat-ni-za-informatsiya-kam-palatkata", "text": "\"Разграничаваме се от тези майки на деца с увреждания, които протестират. Тази Вера Иванова е превзела протестите, ние всички се борим за една кауза, не сме фирма или партия, че някой да е начело, затова се разграничихме от тях\", заяви в \"Още от дена\" на БНТ Ина Маринова, майка на дете с увреждания. \"Когато отиваме да попитаме къде да получим информация за това докъде е стигнало решаването на проблема, ни казват: \"Елате в палатката\". Но има хора от Добрич. Има интернет, Фейсбук, които могат да ни спестят това. Натискът от улиацата не е от всички майки, а от пет. Бързаме да станат промените, но това е начинът. Реформата върви, но не трябва да я натискаме от улицата\", посочи още Маринова. \"Ние също искаме промени, но не само за \"нашите\" деца, а за всички деца и за всички хора с увреждания\", каза още майката. Според нея оставката на Валери Симеонов е морален акт, \"постъпката му беше ужасна\". \"Ако целта на тези майки е да свалят само министри, то ние отначало имахме друга цел. Ние протестирахме за всички хора с увреждания, не само за децата\", завърши Ина Маринова.  От своя страна в предаването се включи и Вера Иванова от инициативата \"Системата ни убива\". \"Малка спечелена битка за протеста от 26 дни е подадената оставка на Валери, който е изцяло морален протест и не само на майките, но защити и достойнството на всички българи. Реформата в законите в социалната система е голямата битка, каза тя. \"Законите минаха на първо четене с предложени от нас текстове по Закона за личната помощ, но между първо и второ четене имаше лек проблем с изкарване на едно от нашите искания. Затова палатката пред НС продължава. Вече 200 дни протестираме до гласуване на второ четене и то в текстове, които сме дали като наше предложение\", обясни Иванова. \"Над 13 000 лева получихме от спечелено дело от Слави Трифонов, които бяха преведени в същия ден и ще се изразходват за храна за най-тежките случаи на хора над 18 години с увреждания, които буквално гладуват. Вече сме готови със списъка, каза Иванова. И тази вечер те се събраха пред Министерски съвет, но вече като \"присъствие\", както самите те го наричат. Те ще продължат да \"присъстват\" там, докато депутатите не гласуват окончателно оставката на вицепремиера Валери Симеонов в Народното събрание.", "date": "2018.11.20", "title": "Ина Маринова: Пет майки \"окупираха\" протеста, препращаха ни към \"палатката\" за информация"}
{"url": "https://www.faktor.bg/bg/articles/politika/hlyab-i-pasti/kak-ban-rodi-1-mln-novi-balgari-do-2040-g-za-da-dokazhe-che-aets-belene-e-neobhodima", "text": "Няколко пъти съм писал за манипулациите в доклада на БАН за АЕЦ Белене. Една от най-драстичните е прогнозата за огромен ръст на електропотреблението към 2040 год. Основната причина за него са нереалните прогнози за ръста на населението, което пък определя най-важния компонент – битовото електропотребление. Моите критики, както и на други експерти бяха отхвърляни, тъй като тези прогнози били научно обосновани. В този материал привеждам доказателствата за   в доклада на БАН за АЕЦ Белене. Демографската криза у нас отдавна е факт и управляващите се опитват да вземат мерки за отслабването й. Така на 8 декември 2016 год. Министерският съвет с Постановление 347 отпуска на БАН един млн. л за разработване на проект „Мерки за преодоляване на демографската криза на Република България“. Проектът се разработва 2017-2018 год. основно от Института за изследване на населението и човека (ИИНЧ) към БАН. Първият етап завършва с доклад „Прогнози за демографското развитие на България 2015-2040 г.”, който е приет от МС на 28 март т.г. (http://government.bg/files/common/doklad-2040.pdf). В него се анализират съществуващите прогнози на НСИ и международни институции - Евростат (2017), Световната банка (2017), ООН (2017) и IIASA (2017), според които населението у нас към 2040 год. ще бъде под 6 млн души (между 5,934 и 5,400 млн). Броят на родените деца ще продължи да намалява и от около 66 хил. през 2015 ще достигне 51 хил. (Евростат) и до 53 хил. (ООН). Главната причина е запазването на ниска  , основно обусловена от намаляващият брой жени в детеродна възраст. Другите причини са високата смъртност и нетната емиграция. Изводите на ИИНЧ-БАН са, че  като прогнозното общо намаление варира между 20 и 25 %. Така от 7,202 млн през 2015 год., в реалистичния вариант населението у нас през 2040 год. ще е 5,934 млн души, по-малко при висока емиграция и още по-малко в съчетание с ниска раждаемост (5,645 млн). В най-благоприятния вариант ще бъдем 6,2 млн души.  През миналата седмица ИИНЧ - БАН е представила изпълнението на целия проект \"Мерки за преодоляване на демографската криза в Република България\". Не можах да открия публично достъпна версия, затова се позовавам на сведения от медиите.  Един от основните изводи е, че през следващите години, независимо от политиките, населението на България ще намалява. Според ръководителката на проекта, Проф. Антоанета Христова, са изготвени три варианта до 2040 год., при които:  - инерционен – ако нищо не се прави, българите ще се стопят до 5,86 млн; - умерен – ако се вземат мерки в някои отношения, ще сме 6,52 млн; - благоприятен – ако се прилагат комплексни мерки – ще бъдем 6,75 млн души.  Резултатите за броя на населението са значително по-благоприятни отколкото в заключението на първата част. Предложени са 10 пакета от мерки, 8 в областта на стареенето и две - за ограничаване на смъртността. Как ще доведат до рязко и бързо повишаване на раждаемостта и до спиране на емиграцията не се обяснява. Не става ясно как се оценяват те, дали са приети и дали и как ще се изпълняват. Известно учудване буди това, че дори при частични мерки ефектът ще бъде много значителен.  Връщам се в средата на ноември 2017 год., когато бяха оповестени резултатите от доклада на БАН за АЕЦ Белене. След частичното му публикуване в него бяха открити много неверни предположения, неотчитане на известни факти, вкл. откровени лъжи и манипулации, като прогнозите за броя на населението към 2040 год. В дейност I са разработени три варианта на икономическо развитие –нисък, умерен и висок. БАН прогнозира, че от 7,142 млн души през 2015 год., населението в трите варианта  ще бъде много повече отколкото в разработките на ИИНЧ:  -\tнисък - 6,815 млн; -\tумерен - 7,102 млн; -\tвисок -  7,471 млн. В научни разработки авторите са длъжни да посочват източниците си. На стр. 40 (виж Приложения 1 и 2) е отбелязано, че за броя на населението са ползвани данни от разработката „Прогнози за демографското развитие на България 2015-2040 г.” на ИИНЧ – БАН. Всички други прогнози не са взети предвид.  Няколко пъти се свързвах с отговорни служители в БАН за да получа достъп до тази разработка. Под различни предлози любезно получавах отказ. Както отбелязах, докладът за нея е приет в края на март т.г. и следователно към ноември 2017 год. тя не е завършена. В нея са представени прогнозите на международните институции, няма собствени прогнози, а заключението е, че при всички случаи населението у нас ще намалява. Следователно авторите на доклада на БАН за АЕЦ Белене няма как да са се основавали на разработката на ИИНЧ-БАН за да развиват сценарии с ръст на населението или задържането му на същото ниво, нито пък да прогнозират слабо намаляване. Просто казано,   че са ползвали данни от въпросното изследване на ИИНЧ.  Защо са го направили? Логичното заключение е, че са ги измислили тези цифри само с цел да нагласят резултатите, които са искали от тях възложителите, а за приличие са посочили внушаващ доверие източник?  Черешката на тортата обаче тепърва предстои. Дори и при тези сценарии очевидно не може да се обоснове търсеното огромно нарастване на електропотреблението. Поради това в следващия раздел на доклада, в Дейност IА, на стр. 99 се формулират нови три различни сценария (виж Приложение 3). Тук вече няма позоваване на източници, а извисяване в необятните висини на пророчеството. Дефинират се минимален, умерен и максимален сценарий, в които населението към 2040 год. съответно намалява с 1 % годишно, остава постоянно и нараства с 1 % годишно. Какво значи 1 % промяна годишно? Това са над 70 хил. души, а за 20 години - над 1,4 млн души. Така при максималния сценарий към 2040 год., според БАН трябва да сме над 8,5 млн души и битовото, оттам и общото потребление на електроенергия силно да нарасне.  Министър Петкова прегръща този вариант и тръби по медиите и в докладите си до Правителството и Парламента че БАН е доказала необходимостта от изграждане на АЕЦ Белене. Вероятно и  тя като учените хора от БАН, притежава редкия дар да провижда в бъдещето, тъй като още при поемане на поста през май 2017 год. заяви „ ... на дневен ред остава довършването на АЕЦ Белене по най-добрия начин“. Не знам дали учените от ИИНЧ са участвали в разработването на доклада на БАН за АЕЦ Белене. Стана ясно, че последният е изготвен от 7 института, които не бяха назовани, както и имената на учените. Не съм срещнал обаче никъде забележки, критики или каквито и да е коментари от страна на ИИНЧ относно манипулираните демографски прогнози в него. В доклада на БАН за АЕЦ Белене академиците са положили и много други забележителни усилия да си заслужат 2-та млн лв, като покажат по един „наукообразен“ начин, че проектът в обозримо бъдеще е нужен и икономически приемлив. Сред тях са необосновани прогнози за силен ръст на електропотреблението и у нас и в региона, за ранно и бързо затваряне на всички сегашни ТЕЦ-ове на въглища, за неколкократно нарастване на цената на тока и у нас и в региона, вкарване на неопределени параметри в уравненията, как съседните страни ще разчитат само и единствено на нас, пренебрегване на възможностите за изграждане на неядрени мощности и ВЕИ, творческо „оптимизиране“ на разходите за изграждане и за работа на АЕЦ Белене и т.н. Това е нерадостната картина на голямата българска наука в някои институти на БАН – нагласяване на резултатите според поръчките на управляващите и кръгова отбрана срещу критиките. Прогнози и хора, на които не може да се има доверие!", "date": "2018.11.20", "title": "Как БАН „роди” 1 млн. нови българи до 2040 г., за да докаже, че АЕЦ Белене е необходима"}
{"url": "https://www.faktor.bg/bg/articles/korneliya-ninova-da-saprugat-mi-raboti-v-lukoyl-nyama-nishto-obshto-s-tsenoobrazuvaneto", "text": "\"Съпругът ми нито е заместник-генерален директор на „Лукойл“, нито определя цени на горива. Да, работи в компанията, служител е там, в отдел, който няма нищо общо с ценообразуването. Не е в ръководството, което взима решение за ценообразуване или за философията на работа на компанията“.  Това заяви лидерът на БСП Корнелия Нинова по време на пресконференция в централата на партията, предаде Агенция „Фокус“. \"Фалшива новина е, че съпругът ми определя цените на горивата в „Лукойл“ . Други неща прочетох тези дни и чух от колеги от ГЕРБ. Доста фалшиви новини\", натърти тя.  „Моля ГЕРБ да внимават от тук нататък с приказките, да не стане като със СДС и с г-жа Лъжа“, призова Корнелия Нинова. „Когато твърдяха, че съм от СДС, се изреждаха по списък по всички телевизии. Сега като имам съдебно решение, че никога не съм била в СДС- мълчат“, коментира лидерът на БСП. „Да спрат да лъжат и да създават фалшиви новини“, заяви Корнелия Нинова. Попитана дали вече е ясно кой ще оглави листата на БСП за евроизборите и дали ще бъде тя, Нинова отговори: „Днес не мога да ви кажа кой ще бъде водач, но мога да ви кажа с 200% сигурност, че няма да съм аз. Това няма да се промени до май месец“.", "date": "2018.11.20", "title": "Корнелия Нинова:   Да, съпругът ми работи в „Лукойл“, няма нищо общо с ценообразуването"}
{"url": "https://www.faktor.bg/bg/articles/trend-razlikata-mezhdu-gerb-i-bsp-stopena-do-1-3", "text": "Дистанцията между първите две партии се скъсява, като през ноември разликата между ГЕРБ и БСП е малко над 1% в полза на основната управляваща партия. Лек спад в оптимистичните нагласи и ръст в негативните оценки за работата на основните институции. Българите подкрепят акциите на прокуратурата, но не вярват, че ще завършат с ефективни присъди. Това са част от изводите, направени въз основа данните от последното национално представително изследване на агенция \"Тренд\", проведено между 6 и 12 ноември, сред 1004 души. Скандалите около \"Обединени патриоти\" в последния месец оказват влияние върху електоралните стойности на коалицията, като подкрепата за коалицията се свива от 5,5% през октомври до 4,2% през ноември. Отливът от гласове за партиите от управляващата коалиция обаче не увеличава подкрепата за опозиционните сили, расте делът на деклариращите, че няма да гласуват. ДПС държи устойчивите 6,5 на сто. Преди около седмица в свое изследване агенция \"Афис\" стигна още по-далече като представи прогноза, според която БСП измества с по-малко от един процент ГЕРБ от водещата позиция. Сближаване на процентите на двете партии, отчетоха и от другите социологически агенции в последните си проучвания. Като тенденцията е към свиване на процентите за управляващата партия, докато БСП не мърда от границата от около 20 на сто. Оптимистите и песимистите са с почти равни дялове, като все още оптимистите остават малко повече (46%) за сметка на песимистите (42%). В оценката за работата на парламента и правителство се регистрира спад на одобрението. Една пета от всички запитани оценяват положително парламента, 71% са на обратното мнение. 28% от анкетираните харесват правителството, 62%, които дават отрицателна оценка. В отношението към дейността на президента няма съществена промяна  - малко над една четвърт (26%) не го харесват срещу 59 на сто, които го одобряват. В контекста на засилената активност на българската прокуратура в последните месеци от \"Тренд\" са тествали и оценката за работата на основните силови институции. Отрицателните оценки превишават повече от два пъти положителните при всяка от институциите, свързана с правоприлагане и правораздаване. С най-ниско доверие се ползва Висшият съдебен съвет (13%), но и дейността му е най-непозната за интервюираните. Министерството на правосъдието събира само 15% одобрение. Няколко процентни пункта по-висока оценка респондентите дават на работата на Съда (20%), Прокуратурата (21%) и Министерството на вътрешните работи (26%).  Основният проблем в съдебната система е корупцията, смятат интервюираните. Липсата на независимост и политическото влияние се нарежда на второ място с 9% следвано от бавната работа на съдебната система (7%) и неадекватното законодателство (5%). Институцията, от която гражданите очакват действия за подобрение на съдебната система като цяло, е Министерството на правосъдието (38%), следват съдиите (31%), главният прокурор (28%), Висшият съдебен съвет (26%), прокурорите (24%), Народното събрание (23%) и правителството (20%). Три четвърти от българите смятат, че политиците оказват натиск върху работата на съдебната система и само 8% не споделят това мнение. На приблизително три равни части са разделени в мнението си интервюираните затова дали трябва да се увеличат или да се намалят правомощията на прокуратурата. 31% смятат, че трябва да се увеличат, за да се подобрят резултатите. 35% са на мнение, че не трябва да се увеличават, защото и сега са достатъчни. Над една трета са без менние. Не предизвиква изненада сериозната подкрепа за последните акции на прокуратурата срещу български бизнесмени. 81 на сто от всички запитани ги подкрепят, като сред тях малко над половината (51%) напълно ги подкрепят. Само една десета са скептиците към действията на прокуратурата. Приблизително същият процент (83%) са на мнение, че прокуратурата трябва да продължи с такъв тип акции. Скептицизмът към крайните резултати под формата на ефективни присъди е огромен. 60% смятат, че няма да има ефективни присъди, докато само 16% смятат, че ще има. В контекста на убийството на журналистката Виктория Маринова се повдигна и въпросът дали при самопризнание обвиняемият трябва да получава по-лека присъда, като тук 62% смятат, че това не е справедливо, докато 17% са на обратното мнение. Близо три четвърти от всички запитани са на мнение, че българските депутатите не трябват да се ползват с имунитет.", "date": "2018.11.20", "title": "\"Тренд\": Отливът от гласовете за ГЕРБ не се прелива в БСП"}
{"url": "https://www.faktor.bg/bg/articles/es-odobri-17-novi-proekta-v-oblastta-na-otbranata", "text": "Министрите на външните работи и на отбраната на страните от ЕС дадоха днес зелена светлина на 17 нови проекта от съвместната програма за сътрудничество в областта на отбраната, вариращи от разработването на нова ракетна система до обучаването на разузнавачи, съобщи ДПА. Двадесет и пет от 28-те страни членки участват в Постоянното структурирано сътрудничество на ЕС, създадено преди година с цел още по-тясно сътрудничество при развиването на военните способности.   Новите инициативи покриват обучаването, развитието на способността и на оперативната готовност по суша, море и във въздуха, както и киберсигурността, се казва в общо изявление на министрите.  Проектите включват разработване на ракетни системи със среден обсег, развиване на способности за водене на кибервойна и ново поколение управляван дистанционно летателен апарат, наречен евродрон, както и сътрудничество в космическото наблюдение. Различни групи от държави членки ще сътрудничат по всяка индивидуална схема. Съвместно европейско разузнавателно училище освен това ще има за цел да предостави на националните разузнавачи обучение и тренировки в областта на разузнавателните дисциплини. Тази инициатива ще бъде под надзора на Гърция и Кипър.  Досега имаше 17 инициативи по Постоянното структурирано сътрудничество. С новите 17 инициативи, те стават общо 34. Страните членки освен това се договориха да засилят гражданската европейска сигурност и да укрепят отбранителните мисии при кризисни ситуации. Тези мисии целят да засилят полицията, върховенството на закона и гражданската администрация в условия на нестабилност и конфликт и да се справят по този начин с рискове пред сигурността.", "date": "2018.11.20", "title": "ЕС одобри 17 нови проекта в областта на отбраната"}
{"url": "https://www.faktor.bg/bg/articles/ninova-tarsi-pomosht-ot-prezidenta-za-da-mu-namali-zaplatata", "text": "Корнелия Нинова заяви, че БСП ще внесе поправки в парламента, с които иска да спре увеличаването на заплатите на политическия елит спрямо средната работна заплата. На брифинг на \"Позитано\" 20 тя заяви, че ще иска заплатите на депутатите, министрите, на омбудсмана и на президента да се намалят с 18% - колкото са били увеличавани през последните 2 години.  Тя даде за пример, че по този начин народните представители ще получават с 543 лв. по-малко. Лидерката на БСП даде пример със световната практика, където нямало подобни повишения на възнагражденията.  \"Обръщам се към президента и към омбудсмана – да излязат и да изявят позиция. Знам, че законодателно не могат да ни помогнат, но ние имаме нужда от морална подкрепа\", коментира Корнелия Нинова. Припомняме, че с новите увеличения на заплатите държавният глава ще получава с 4 000 лв. повече - 11 000 лв. на месец, премиерът ще взима 7 000 лв., а заплатите на депутатите скачат с 90 лв.", "date": "2018.11.20", "title": "Парадокс: Нинова търси помощ от Радев и Манолова, за да им намали заплатите"}
{"url": "https://www.faktor.bg/bg/articles/mariya-pirgova-siderov-shte-napusne-koalitsiyata-gotvi-se-za-lider-na-patriotite", "text": "Правителството ще падне преди евроизборите. Това пророка червеният политолог Мария Пиргова по БНР. Тя допълни, че управляващите ще направят всичко възможно да не подадат оставка. „Трябва да си спомним колко дълго издържа Орешарски с протести. В първите дни на протестите виждаме едно неглижиране от страна на правителството. Затова гражданите стоят по кръстовищата – това е незаконно, но държавата не прави нищо, тя се показва изключително слаба. Предполагам, че тези месеци ще се употребят за политически договорки между партиите и ще вървим на два вида избори на евроизборите”, продължи с позната си риторика на критик на това управление Пиргова. По думите й признак за раздора в коалицията са неработещите институции – факт, който констатираме от много години, но кой знае защо приписва цялата вина за това на управляващите в момента. „Вече има протести и тези протести ще нарастват. Всичко в държавата е счупено, беззаконието се толерира и държавата не работи. Има масови нагласи за недоволство на едни умни и не толкова бедни хора. От 2013 г. протестите са престижни и те няма да се приберат, на тях им е приятно да са на улицата и те ще продължат да поставят своите условия”, убедена е Пиргова. Според нея Волен Сидеров ще напусне коалицията, защото той се опитва да оглави патриотите при евентуални следващи избори.", "date": "2018.11.20", "title": "Мария Пиргова: Сидеров ще напусне коалицията,  готви се за лидер на патриотите"}
{"url": "https://www.faktor.bg/bg/articles/bezochliv-lavrov-ot-sasht-mozhe-da-se-ochakvat-novi-neadekvatni-hodove-po-otnoshenie-na-rusiya", "text": ". Действията на САЩ говорят за това, че от Вашингтон може да се очакват нови неадекватни ходове по отношение на Русия, заяви във вторник министърът на външните работи на Русия Сергей Лавров на общо събрание на Руския съвет по международни работи, предава ТАСС , цитирана от \"Фокус\". „Американският естаблишмънт, живеещ с идеята за собствената си изключителност, продължава да назначава противници и съперници, най-вече сред държавите, провеждащи независима външна политика. При това на всички вече е ясно, че от Вашингтон е напълно възможно да се очакват нови неадекватни действия, включително и по руско направление, където всички ходове на президента (на САЩ Доналд) Тръмп за изграждане на устойчиви, нормални канали на взаимодействие с Москва по най-острите проблеми на съвременния свят се блокират от тези, които искат да продължат и развият заложения още при предишната администрация на Барак Обама разрушителен подход към отношенията с нашата страна“, подчерта руският външен министър. „Оставаме с впечатление, че през последния четвърт век американците, а и някои други западни колеги, напълно забравиха основите на дипломацията и загубиха културата на диалог и консенсус. В резултат ставаме свидетели на опасна милитаризация на външнополитическата мисъл“, обърна внимание Лавров.", "date": "2018.11.20", "title": "Безочлив Лавров: От САЩ може да се очакват нови неадекватни ходове по отношение на Русия"}
{"url": "https://www.faktor.bg/bg/articles/krum-zarkov-promenite-v-izborniya-kodeks-na-gerb-se-grub-politicheski-falsh", "text": "Против сме предложенията на ГЕРБ в Изборния кодекс за ограничаването на възможността за машинно гласуване - ще внесем и наши. Това каза заместник-председателят на ПГ на „БСП за България“ Крум Зарков по време на пресконференция в централата на БСП, предаде  Агенция „Фокус“. Зарков коментира внесените от ГЕРБ промени в Изборния кодекс.  „Изпълнителното бюро реши, че БСП ще се противопостави много категорично на ограничаването на възможността за машинно гласуване. Машинното гласуване е един от начините да бъдат пресечени някои от най-зловредните практики по време на избори, а именно подправяне на протоколи, грешки при броенето и отчитането на преференции и други. Затова никакъв аргумент за технически трудности не може да важи за закон, който е в сила от 2014 г. Пет години – откакто законът постановява, че трябва да има машинно гласуване във всички секции“, каза още Крум Зарков. Той обърна внимание, че в предложението си за алтернативен бюджет БСП е предложила повече средства за изборната администрация.  „Категорично сме против обаче да заковем в закон „Информационно обслужване“ като единствения възможен доставчик в тези услуги“, допълни още Зарков и обясни, че не може всичко да се затваря в една фирма.  По отношение на електронното гласуване, Зарков обясни, че ГЕРБ предлагат да го пратят в забвение. Той уточни, че с промените в Изборния кодекс ГЕРБ заличават срока за въвеждането му – 2019 г. „Това е груб политически фалш. То разкрива поведението на тази политическа сила, която тъй като я е страх да излезе срещу това, което счита за народната воля, обещава нещо, което знае, че не може да изпъни. От ГЕРБ с тези промени създадоха легитимни очаквания в много хора и особено в нашите сънародници в чужбина“, допълни още заместник-председателят на ПГ на „БСП за България“.  Зарков коментира и друго предложение в кодекса за заличаване на номерата на партиите в бюлетините. „Едни правила, за да сработят, да бъдат приети и разпознати от обществото им е необходимо време. Това особено важи за Изборния кодекс“, допълни още той.  Според БСП интеграланата бюлетина трябва да остане такава, каквато е. „Ние ще направим до края на седмицата и наши предложения в Изборния кодекс. Големите проблеми пред гласуването в България според нас са други. Ще предложим начин на актуализация на изборните списъци. Ще предприемем също мерки за завишаване на санкциите за онези кметове, които позволяват на адреси, които очевидно са необитаеми да се регистрират стотици потенциални гласоподаватели“, допълни Зарков.", "date": "2018.11.20", "title": "Крум Зарков: Промените на ГЕРБ в ИК  са груб политически фалш"}
{"url": "https://www.faktor.bg/bg/articles/yuristat-hristiyan-mitev-ot-nfsb-e-glasen-za-vitsepremier", "text": "Юристът Християн Митев от квотата на НФСБ е гласен за вицепремиер на мястото на Валери Симеонов, предаде Канал 3.  Самият Митев пристигна в Министерския съвет преди около половин час заедно с Валентин Касабов, за да се включат към заседанието на малката \"патриотична коалиция\". Към заседаващите се присъединиха Борис Ячев и Славчо Атанасов. Митев е приемлива фигура за всички партии в коалицията, приема се за диалогичен и умерен, а е и основният гръбнак на законодателните инициативи на ОП. Той е и зам.-председател на правната комисия. От сутринта продължава заседанието на коалиционния съвет. Тримата лидери на ОП се събраха в пълен състав около 12.30, ао към тях се присъединиха и техни приближени от съответните партии в коалицията. Рано сутринта пък се състоя заседание на голямата коалиция под ръководството на Бойко Борисов.", "date": "2018.11.20", "title": "Юристът Християн Митев от НФСБ е гласен за вицепремиер"}
{"url": "https://www.faktor.bg/bg/articles/novini/svyat/ruskata-tsarkva-naznachi-arhangel-za-pokrovitel-na-sluzhbata-za-zashtita-na-darzhavnata-tayna", "text": "Руският патриарх \"назначи\" архангел Гавриил за покровител на Службата за защита на държавната тайна в руската рамия. В мрежата се появи документ, според който архангел Гавриил вече официално ще бъде смятан за небесен покровител на Службата за защита на държавната тайна във въоръжените сили на Русия. Документът е издаден от Московската патриаршия и е изпратен до заместник-министъра на отбраната на Русия.  От своя страна, военните ще бъдат задължени да помагат на църквата да строи храмове в чест на своя покровител.", "date": "2018.11.20", "title": "Руската църква \"назначи\" архангел за покровител на Службата за защита на държавната тайна"}
{"url": "https://www.faktor.bg/bg/articles/frenski-deputati-zapoznaha-tsvetanov-i-vodenata-ot-nego-delegatsiya-kak-funktsionira-frenskoto-zveno-za-kibersigurnost", "text": "Председателят на Комисията по вътрешна сигурност и обществен ред Цветан Цветанов и членовете на комисията Димитър Лазаров, Мустафа Карадайъ и Филип Попов се срещнаха днес във френското Национално събрание в Париж с депутатите Антоан Ерт – председател на Групата за приятелство Франция-България, и Лор де ла Родиер – съпредседател на Групата за проучване по киберсигурност и дигитална сигурност, съобщиха от пресцентъра на Народното събрание. Участниците в срещата подчертаха важната роля на групите за приятелство в българския и френския парламент за засилването на двустранните контакти в редица сфери. Дадена бе висока оценка за приноса на групите в интензивния обмен на опит и добри практики в областта на бизнеса, културата, образованието и науката. Българската делегация пожела на председателя на Групата за приятелство Франция-България Антоан Ерт успех на предстоящото посещение на групата в България. Лор де ла Родиер запозна Цветан Цветанов и водената от него делегация със структурата и начина на функциониране на френското звено за гарантиране на киберсигурността. Българските депутати представиха приетия в България Закон за киберсигурност в изпълнение на европейската директива, с който страната ни става една от четиринадесетте държави-членки със законодателство в тази сфера. Цветанов подчерта, че обменът на опит в този динамично развиващ се сектор е от ключово значение. Председателят на вътрешната комисия отбеляза, че приемането на национално законодателство позволява създаването на звена за обмен на информация в рамките на съответните национални структури. Цветан Цветанов информира своите френски колеги, че в българската делегация от Комисията по вътрешна сигурност и обществен ред са включени представители както на управляващата партия, така и на опозиционните партии. По думите му без значение от партийните си различия, депутатите от Комисията по вътрешна сигурност и обществен ред и от Комисията за контрол над службите за сигурност винаги се стремят към консенсус, когато става дума за гарантиране на сигурността на българските и европейските граждани. На свой ред Антоан Ерт и Лор де ла Родиер заявиха, че по тези теми във френското Национално събрание има същата практика за надпартиен подход.", "date": "2018.11.20", "title": "Френски депутати запознаха Цветанов и водената от него делегация с френското звено за киберсигурност"}
{"url": "https://www.faktor.bg/bg/articles/obshtestvo/zakon-i-red/spetssadat-zabrani-na-ivancheva-i-zamestnichkata-da-napuskat-stranata", "text": "Специализираният съд наложи забрана за излизане от страната на отстранената от длъжност кметица на „Младост” Деслислава Иванчева и заместничката ѝ Биляна Петрова. От съдa заявиха, че това се налага при промяна на мярката за неотклонение в по-лека и те взимат необходимите мерки, съобщи БТВ.  Иванчева и Петрова не възразиха на наложената забрана. Двете жени посочиха, че единственото им искане е „да се отварят прозорците\" в ареста. Биляна Петрова се разплака по време на заседанието.", "date": "2018.11.20", "title": "Спецсъдът забрани на Иванчева и заместничката ѝ да напускат страната"}
{"url": "https://www.faktor.bg/bg/articles/prokuraturata-v-tokio-potvardi-zadarzhaneto-na-shefa-na-aliansa-reno-nisan-mitsubishi", "text": "Прокуратурата в Токио потвърди мярката задържане под стража на Карлос Гон, президент и изпълнителен директор на автомобилния алианс Рено-Нисан-Мицубиши, предаде Франс прес. Според изявление на прокуратурата 64-годишният шеф на компанията е заговорничил, за да представи като по-малко възнаграждението си, като това е станало пет пъти в периода юни 2011 г. - юни 2015 г. Пред данъчните власти Карлос Гон е декларирал сумата от 4,9 милиарда йени (около 37 милиона евро), а в действителност той е спечелил близо 10 милиарда йени. На пресконференция вчера изпълнителният директор на Нисан Хирото Саикава спомена и много други злоупотреби, като например използване на средства на компанията за лични цели. Саикава използва много твърди думи срещу бившия си ментор Гон, за когото каза, че стигнал до такова падение, защото в ръцете му е била съсредоточена толкова власт. Японската автомобилостроителна компания „Мицубиши“ ще предложи на Борда на директорите незабавно да освободи ръководителя на концерна „Рено-Нисан-Мицубиши“ Карлос Гон, който е задържан по подозрение във финансови машинации. Това съобщиха телевизия Си Ен Би Си и Агенция ТАСС.", "date": "2018.11.20", "title": "Прокуратурата в Токио потвърди ареста на шефа на алианса Рено-Нисан-Мицубиши"}
{"url": "https://www.faktor.bg/bg/articles/obshtestvo/zakon-i-red/sadat-potvardi-globata-ot-1000-leva-na-lozan-panov", "text": "Софийският районен съд, както и Сметната палата, реши, че председателят на Върховния касационен съд (ВКС) Лозан Панов трябва да бъде глобен с 1000 лева заради неподадена декларация пред самата Сметна палата. Решението на съда потвърждава глобата, която беше наложена през януари. Панов обжалва, защото по закон, а и пред съда, обясни, че е декларирал имуществото си пред Инспектората към ВСС, тъй като такова било изискването след промените в Закона за съдебната власт. Решението на Софийския районен съд не е окончателно и може да бъде обжалвано.", "date": "2018.11.20", "title": "Съдът потвърди глобата от 1000 лева на Лозан Панов"}
{"url": "https://www.faktor.bg/bg/articles/obshtestvo/zakon-i-red/osadiha-23-godishen-za-ukrivane-na-22-bezhantsi", "text": "Осъдиха 23-годишен младеж за укриване на 22 граждани на Афганистан и Пакистан, съобшават от прокуратурата. И. Георгиев е подпомагал бежанците да пребивават незаконно в страната с цел имотна облага. Младежът им е осигурявал храна и охрана, за да не се установи тяхното местонахождение. Бежанците живеели в апартамент в София на ул. \"Българска морава\". Посъдимият Георгиев  с осъден на \"лишаване от свобода\" за срок от шест месеца, изпълнението на което е отложено за срок от три години. Определена му е и пробационна мярка \"задължителна регистрация по настоящ адрес\" за срок от шест месеца. Присъдата е влязла в сила и не подлежи на обжалване.", "date": "2018.11.20", "title": "Осъдиха 23-годишен за укриване на 22 бежанци"}
{"url": "https://www.faktor.bg/bg/articles/obshtestvo/zakon-i-red/spetsprokuraturata-nameri-427-000-lv-v-bankova-kaseta-na-glavniya-sekretar-na-dabch-krasimir-tomov", "text": "На 13 ноември 2018 г. Специализирана прокуратура извърши с разрешение на Специализирания наказателен съд претърсване и изземване на банкова касета, наета от главния секретар на Държавната агенция за българите в чужбина Красимир Томов - обвиняем по досъдебното производство за участие в организирана престъпна група, длъжностни престъпления и корупция. В касетата бяха намерени и иззети значително количество недекларирани (по чл. 35, ал.1, т. 2 от Закона за противодействие на корупцията и отнемане на незаконно придобитото имущество) пари в различни купюри и валути - евро, долари, британски паундове и левове. Левовата равностойност на намерената сума надхвърля четиристотин двадесет и седем хиляди лв. Това съобщиха от пресцентъра на Специализираната прокуратура. Съгласно закона той е декларирал единствено 25 350 лв. спестени средства, както и 36 000 лв. от заплати. Иззетите парични средства са били държани в касета на банков офис в столицата, като достъп до нея е имал единствено обвиняемият главен секретар на ДАБЧ. Както претърсването и изземването на парите от банковата касета, така и последващия им оглед като веществено доказателство (осъществен на 19 ноември 2018 г.) са извършени след производството по мярката за неотклонение на Красимир Томов в СпНС заради декларирана служебна ангажираност на неговите защитници. Адвокатите, които присъстват на такива процесуално-следствени действия, заявиха свободни дати за участие в тях едва след делото по мярката. На самото дело, в защита на клиента си, те изтъкнаха като аргумент липсата на намерени парични средства, доказващи престъпна дейност на Томов и другите обвинени по досъдебното производство.", "date": "2018.11.20", "title": "Спецпрокуратурата намери 427 000 лв. в банкова касета на главния секретар на ДАБЧ Красимир Томов"}
{"url": "https://www.faktor.bg/bg/articles/bsp-otkrito-zastana-s-pozitsiya-zad-protestite-podkrepya-gi-no-ne-iska-ostavka-na-kabineta", "text": "От доста време се тиражира информация, че зад протестите в страната стоят структури на БСП, въпреки че ръководството на партията отрича да има нещо общо с тях, определяйки ги като спонтанно гражданско недоволство.  Днес организацията на БСП в Кърджали излезе открито с позиция, в която официално заявява своята подкрепа за протестите, които през последните дни се оказват едни от най-масовите в страната. В позицията, публикувана от изданието kardjali.bgvesti.net, социалистите от родопския град заявяват, че \"мандатът на коалиционното правителство на ГЕРБ върви към поредния провал, че лимитът на доверие е изчерпан\". Те настояват да бъдат удовлетворени исканията на протестиращите. В нея обаче няма и ред за оставка на кабинета.  ПОЗИЦИЯ на Общински съвет на БСП - Кърджали Социалистите в Кърджали подкрепят изцяло справедливите искания на всички млади протестиращи хора на България. Поздравяват  ги за ентусиазма, енергията, ясно изразената гражданска позиция относно необмислените решения и действия на правителството и смелото отстояване на своите права и позиции. Мандатът на коалиционното правителство на ГЕРБ върви към пореден провал и своя край. Време е да светне червената лампичка на  днешните управници, че лимита на доверие към водената от тях политика е в най-ниската си точка. Десетгодишна политика, която отреди на България място на най-бедната държава в ЕС. В създалата се ситуация социалистите  застават твърдо  зад исканията на стачкуващите и настояват за: отмяна на данъка за старите коли, намаляване на ДДС на храни и лекарства, преизчисляване на пенсиите, семейно подоходно облагане, намаляване заплатите на политиците и най-вече повишаване стандарта на живот  в България.", "date": "2018.11.20", "title": "БСП- Кърджали застана с позиция зад протестите: Подкрепя ги, но не иска оставка на кабинета"}
{"url": "https://www.faktor.bg/bg/articles/novini/svyat/lisitsa-v-kurnika-sasht-protiv-izbora-na-ruski-general-za-predsedatel-na-interpol", "text": "Американски сенатори призоваха да се гласува против избора на руския генерал-майор Александър Прокопчук за председател на Интерпол. Според тях това би означавало \"лисицата да бъде пуснат в курника\". \"Русия редовно злоупотребява с Интерпол за преследване на политически дисиденти и журналисти. Александър Прокопчук лично е участвал в тази стратегия за сплашване, която е насочена срещу демократичните институции и поощряване на авторитарния режим на Путин\", се казва в  С избирането на Прокопчук Русия ще получи достъп до конфиденциална информация на международните правоохранителни органи, което ще укрепи способността на Кремъл да преследва и опозиционерите, които живеят извън Русия и да подпомага другите авторитарни режими. Сенаторите настояват американските представители да гласуват против, а президентът Тръмп да \"повлияе на гленовете на Общото събрание на Интерпол, за да не се одпусне избирането на Прокопчук\". The Times припомня, че именно Прокопчук е правил опити да издейства така наречената \"червена бюлетина\" за арест и екстрадиция на политически опоненти на режима на Путин.", "date": "2018.11.20", "title": "Лисица в курника: САЩ против избора на руски генерал за председател на Интерпол"}
{"url": "https://www.faktor.bg/bg/articles/novini/svyat/polskata-pravoslavna-tsarkva-na-stranata-na-moskva-protiv-nezavisimost-na-upts", "text": "Полската православна църква е забранила на свещениците си да поддържат контакти със свещениците на Украинската православна църква, които не се подчиняват на РПЦ и са се присъединили към Киевската патриаршия. Това става ясно от документ, приет на заседание на Събора на епископите и  . Архиереите призовават да Всепарвославен събор, така че ръководителите на всички православни църкви да решат въпроса за автосефалията УПЦ, с което заема страната на Руската православна църква, която е категорично против независимост на УПЦ и дори прекрати евхаристийното общение с вселенската патриаршия, заради решението на патриарх Вартоломей да издаде томос за автокефалия на Киев и независимост от Москва. Няма точни данни за броя на православните в Полша, но според последното преброяване на носелението това са 156 хиляди души. Припомняме, че досега такова решение е взела само Сръбската православна църква.", "date": "2018.11.20", "title": "Полската православна църква на страната на Москва, против независимост на УПЦ"}
{"url": "https://www.faktor.bg/bg/articles/dps-se-obyavi-protiv-elektronnoto-glasuvane-shte-podkrepi-mashinnoto", "text": "Движението за права и свободи е категорично против електронното гласуване, ще подкрепи машинното, но по никакъв начин няма да приеме отпадането на номера пред политическите партии. Това коментира днес пред БНР зам.-председателят на ПГ на ДПС Йордан Цонев по повод предложените от управляващата коалиция промени в Изборния кодекс.. „Всеки опит да се усложни законодателството в последните три години, изборното, довежда до повече невалидни бюлетини, с което се накърнява легитимността на изборния процес“, каза той. По повод електронното гласуване Цонев отбеляза, че щом Германия не е намерила начин да опази системата си и категорично е забранила електронното гласуване, няма нужда България да си прави експерименти. Зам.-председателят на ПГ на ДПС се надява, че и БСП ще подкрепят промените между първото и второ четене в Закона за вероизповеданията, въпреки че имат свои предложения.  „БСП участваха в работната група със свой представител, която работна група работи интензивно три седмици заедно с представителите на различните вероизповедания. Смятаме, че такива са предварителните нагласи, че ще подкрепят основните моменти в законопроекта. Нека да видим в зала“. Все още има точки , по които няма постигнато съгласие, каза още Йордан Цонев, но прогнозира, че до края на годината законопроектът ще бъде приет. В петък председателят на парламентарната група на ГЕРБ Цветан Цветанов и лидерът на ДПС Мустафа Карадайъ заявиха след среща, че противоречията около промените в Закона са изчистени и е постигнато политическо съгласие. Между ГЕРБ и ДПС не е имало никакъв разговор относно оставката на вицепремиера Валери Симеонов и политическата ситуация около „Обединени патриоти“, каза Йордан Цонев, запитан дали темата е обсъждана. „Ние не сме във фаза диалог с ГЕРБ относно състава на правителство, относно изпълнителна власт, относно никаква власт. Напротив, от известно време ние дори не се държим конструктивно, защото не приемаме начина, по който се държи изпълнителната власт по отношение на исканията на протестиращи, по отношение на модела на управление\", добави той.", "date": "2018.11.20", "title": "Йордан Цонев: Не сме в диалог с ГЕРБ нито за състав на кабинет, нито за каквато и да е власт"}
{"url": "https://www.faktor.bg/bg/articles/novini/svyat/samo-1/3-ot-rusnatsite-haresvat-rabotata-na-ruskata-duma-doveryavat-se-na-armiyata-i-na-tsarkvata", "text": "Руснаците имат най-голямо одобрение от институции в страната с 85% към армията си. Това се посочва в изследването на Всеруския изследователски център за обществено мнение (VTsIOM). \"На фона на промените в пенсионното законодателство всички показатели за одобрение на дейността на държавните институции са спаднали спрямо същия период на миналата година\", отбеляза VTsIOM. \"Одобрението на публичните институции днес обаче е по-високо от това през летния период.\" На второ място по рейтинг, отчетен от социолозите е Руската православна църква (69,5%). Третата позиция е заета от правоохранителните органи (55.9%). През годината доверието на руснаците към медиите е паднало от 63.8% на 55.4%, а обществената камара от 52.5% се е сринала близо 10 на сто до 43.8%. Около една трета (35,9%) от анкетираните подкрепят работата на Държавната Дума. В същото време 41,5% от руснаците са благосклонни към Съвета на федерацията. Най-малко жителите на страната подкрепят дейността на синдикатите - 31,7%.", "date": "2018.11.20", "title": "Само 1/3 от руснаците харесват работата на руската Дума, доверяват се на армията и на църквата"}
{"url": "https://www.faktor.bg/bg/articles/vuchich-izplyu-kamacheto-gruevski-izbyagal-prez-sarbiya-s-redovni-dokumenti", "text": "Бившият македонски премиер Никола Груевски премина през територията на Сърбия с редовни документи. По това време срещу него нямаше издадена заповед за международно издирване.Това каза сръбският президент Александър Вучич в интервю за местната телевизия \"Хепи\", цитирана от БГНЕС. Според него \"истинският въпрос е как Груевски е напуснал Македония и дали по това време той е бил издирван, или не\". \"На 11 ноември през нощта, между 1.00 и 2.00 часа, нямаме официална информация по този въпрос, лицето Никола Груевски влиза на територията на Албания. Там той се легитимира, заедно с още двама унгарци... След това влиза в Черна гора през граничния пункт \"Божай\", отново с редовни документи и с пасаван, който е издаден от унгарското посолство в Тирана\", каза още Вучич и поясни:  \"След това на 11 ноември влиза в Сърбия с редовна лична карта, придружаван от същите две лица. На 12 ноември в 5.11 часа лицето напуска Сърбия през граничния пункт \"Хоргош\" с пасаван № 100 501, издаден в Тирана, с лична карта и придружаван от двама души с дипломатически документи и дипломатическа кола. По това време срещу него няма никаква заповед за международно издирване. Дори на 13 ноември в 19.35 часа от бюрото на Интерпол в Скопие е издадена тази заповед. С една дума, ако бяхме спрели Груевски, това щеше да означава отвличане от наша страна\", подчерта Александър Вучич. Освен вече произнесената присъда срещу Груевски по делото „Танк“ за закупуването на скъп служебен „Мерцедес“, бившият македонски премиер е обвиняван също така за корупция, злоупотреба с власт, изборни измами и незаконно подслушване. Вучич заяви и още, че в Сърбия не осъждат и не арестуват политици за закупуване на скъпи мерцедеси.  \"Както Груевски, така и бившият сръбски президент Борис Тадич закупи брониран \"Мерцедес\", но нямаше никаква причина да бъде арестуван, защото не е извършил нищо противозаконно. Мерцедесът се използва от държавата\", каза още Вучич. Сръбският президент заяви, че е разговарял с Никола Груевски по време на погрома на македонския парламент на 27-и април. Тогава той му се обадил от Виена с молба да призове за успокояване на ситуацията. След това са имали и разговори във връзка с Европейската народна партия. Вучич каза, че в момента имал \"нормална комуникация\" с македонския премиер Зоран Заев.", "date": "2018.11.20", "title": "Вучич изплю камъчето: Груевски избягал през Сърбия с редовни документи"}
{"url": "https://www.faktor.bg/bg/articles/ispaniya-shte-glasuva-protiv-sdelkata-za-brekzit-ako-tekstat-za-gibraltar-ne-bade-promenen", "text": "Испанският премиер Педро Санчес заяви, че страната му ще гласува против проекта на споразумение между Великобритания и Европейския съюз за Брекзит, ако включеният текст за Гибралтар не бъде променен, предаде \"Ройтерс\". Вчера и испанският външен министър Жозеп Борел каза, че Мадрид няма да подкрепи проектоспоразумението на Европейския съюз за Брекзит, ако не бъде изяснено, че Мадрид ще може да преговаря за бъдещето на Гибралтар пряко с Великобритания. Испания иска в сделката за напускането на Великобритания да се казва ясно, че преговорите за отношенията между Лондон и съюза няма да се отнасят за Гибралтар. Миналата седмица британският премиер Тереза Мей получи подкрепа от кабинета за текстовете в проекта на споразумение за Брекзит. Въпреки това сделката доведе до оставки на министри и бунт в партията й, а недоволни депутати консерватори открито оспориха лидерството й и директно я предупредиха, че сделката за Брекзит няма да мине през парламента. На 25 ноември ще се състои извънредна среща на ЕС, на която се очаква лидерите да одобрят споразумението за оттегляне и декларацията за бъдещите отношения. Малкият полуостров в Южна Испания, който от 1713 г. е британска територия, е един от най-спорните въпроси в британско-испанските отношения. Гибралтар би трябвало да напусне ЕС заедно с Обединеното кралство през март догодина, въпреки че на референдума пред 2016 г. 96 процента от населението му гласуват за оставане в съюза.", "date": "2018.11.20", "title": "Испания постави условие: Ще гласува против сделката за Брекзит, ако не променят текста за Гибралтар"}
{"url": "https://www.faktor.bg/bg/articles/sakskoburggotski-predsrochni-izbori", "text": "\"Предсрочните избори са съвсем нормална практика. Сега се прибрах от Великобритания и там може да си случи, и в Испания също се говори. Това не бива да ни плаши, то е част от демократичните процеси\". Това заяви цар Симеон Сакскобургготски пред журналисти. Той присъства по на церемония по валидиране на пощенска марка за 100-годишнината от възкачването на цар Борис III на трона. Церемонията се състоя в сградата на Централната поща в София.  По думите му, по-добре е мандатите да са цели, но допълни, че няма да дава себе си за пример. Сакскобургготски направи констатация, че неговото правителство и това на Станишев, а преди това и на Костов, са изкарали пълни мандати. Запитан защо според него нито едно правителство след това не е изкарало пълен мандат, царят обясни, че за сметка на това има премиер, който повтаря мандата си, което не се е случвало в най-новата ни история.  \"България не е единствената страна, където има оставки, това се случва и в по-зрели и стари демокрации и не заслужава да се коментира много\", заяви още бившият министър-председател. \"Но, когато има нещо, което може да прозвучи като нестабилност, това се отразява винаги в чужбина\", допълни той. Затова трябвало да има поглед и навън, за инвестициите. Капиталът търси спокойствие, предсказуемост и система, която да е изрядна\", каза още царят.  Симеон отказа да коментира дали ще има или не разговор между президента и премиера като обясни, че това са технически въпроси. Но винаги, когато има желание за диалог от двете страни, нещата се преодоляват в името на доброто на страната. Запитан дали трябва да има президентска република, царят напомни, че решението за парламентарна е от ВНС. За да те промени, ще иска немалко усилия. В крайна сметка зависи от желанието на мнозинството. Има страни, където се практикува президентска република, но в повече съжителстват двете форми и без на има някакво съревнование, коментира Симеон. И разказа, че като премиер е имал добър контакт с президента.", "date": "2018.11.20", "title": "Сакскобургготски: Не бива да се плашим от предсрочни избори, но е по-добре, когато мандатите са цели"}
{"url": "https://www.faktor.bg/bg/articles/novini/balgariya/takeva-skastri-protestirashtite-zaradi-nekompetentnostta-im-shte-ima-problemi-v-zakona-za-sotsialno-podpomagane", "text": "\"КНСБ подкрепя предложенията за пакета на социалните услуги, който социалното министерството е изготвен. Промените не са продиктувани от протестите, тъй като те се подготвят и се прецизират две години. Надявам се предложенията да бъдат приети в парламента\".  Това заяви Янка Такева след среща на Тристранния съвет. Тя обърна внимание, че в пакета не се обръща внимание само на хората с увреждания. \"Натискът да има закон за личната помощ доведе до там, че имаше проблем в целия закон. Протестиращите нямат достатъчно познания. КНСБ се опасява, че на 1-ви януари 2019 г. ще има сблъсък между законопроектите. Дано да сме лош пророк\", каза още Такева. \"В Министерство на труда и социалната политика ще заработи нова структура, която ще следи за качеството на социалните услуги. Тя ще има за фокус контролът върху качеството на услугите, ще разработва стандарти на социалните услуги, както и ще отговаря за квалификацията на персонала, осъществяващ социални услуги\", заяви министърът на труда и социалната политика Бисер Петков.  \"Новият законопроект има за цел да улесни достъпа до социални услуги. Това се постига чрез национална карта за социалните услуги, както и регламентиране на социални услуги, които се ползват от лица, изложени на риск. Редом с това се регламентират и т.нар. общодостъпни услуги\", каза още социалният министър. \"Втората цел на законопроекта е да се регламентира качеството на социалните услуги и тяхната ефективност, или подкрепата от която имат нужда, ползващите социални услуги. На трето място да се осигури по-голям контрол на финансовия ресурс\", допълни той.", "date": "2018.11.20", "title": "Такева скастри протестиращите: Заради некомпетентността им, ще има проблеми в Закона за социално подпомагане"}
{"url": "https://www.faktor.bg/bg/articles/novini/balgariya/borisov-sabra-v-ms-siderov-simeonov-i-karakachanov-da-se-razberat-pomezhdu-si", "text": "Голям коалиционен съвет на управляващите от ГЕРБ и ОП се е състоял тази сутрин в Министерски съвет от 9.00 часа с участието на лидера на ГЕРБ Бойко Борисов и тримата водачи на Обединени патриоти – Красимир Каракачанов, Волен Сидеров и Валери Симеонов.  Пръв сградата напусна другият вицепремиер на Обединени патриоти Красимир Каракачанов. Той отиде на среща с иранския министър на отбраната. Каракачанов отново се присъедини към другите двама партньори в ОП малко по-късно около 12:30 часа, за провеждането на малкия коалиционен съвет. Тогава ще се проведе и официалното заседание на малката коалиция - в Министерския съвет и под взора на премиера Бойко Борисов, а не в Партийния дом, закъдето бе планирана от 14.30 днес. Извънредните совалки между лидерите на управляващата коалиция забавиха с повече от половин час заседанието на Тристранката. Социалният министър Бисер Петков и неговата заместничка Зорница Русинова, плюс синдикати и работодатели чакаха повече от половин час в Гранитната зала да се появи председателят на НСТС Валери Симеонов. След около 40-50 минути бе обявено, че по причини, които са известни на всички, Валери Симеонов не може да участва в заседанието, на което трябва да се приеме законопроектът за личната помощ. За негов заместник бе определен социалният министър Бисер Петков, който откри заседанието на социалните партньори.", "date": "2018.11.20", "title": "Борисов събра в МС Сидеров, Симеонов и Каракачанов да се разберат помежду си"}
{"url": "https://www.faktor.bg/bg/articles/novini/balgariya/mehmed-dikme-dps-mozhe-da-vleze-vav-vlastta-ako-dogan-i-klikata-mu-se-otteglyat", "text": "\"Престои много интересна и гореща политическа зима. ДПС има своето място в управлението на държавата. Около 10% от населението в България гласува за ДПС и те трябва да бъдат представени по един или друг начин във властта. Друг е въпросът, че с това ръководство на ДПС трудно биха могли да намерят партньор за участие във властта\". Това заяви пред BGonAir бившият министър на земеделието Мехмед Дикме. Той отбеляза, че ДПС винаги е подкрепяло правителството в трудни моменти. Според него се коментира, че \"кликата около Доган е в негласна коалиция с хората около Борисов\". \"Но трудно ГЕРБ биха приели открита коалиция с ДПС за участие в управлението. Няма нищо лошо в това, ДПС е най-предвидимата партия\", каза още Дикме. \"Бъдещето на ДПС, за добро или за лошо, минава през политическото оттегляне на Ахмед Доган и кликата около него от взимането на решенията в партията. Тогава ДПС може реално да бъде поканена за партньор в управлението\", убеден е Мехмед Дикме. Той е на мнение, че изборите не са решение в създалата се ситуация и се позова на исканията на протестиращите за смяна на системата и нови взаимоотношения между властите. А по думите му Бойко Борисов трябва да излезе и да каже какво предлага на протестиращите граждани. \"Никой да не се смята за незаменим в политическата система\", завърши бившият министър на земеделието.", "date": "2018.11.20", "title": "Мехмед Дикме: ДПС може да влезе във властта, ако Доган и кликата му се оттеглят"}
{"url": "https://www.faktor.bg/bg/articles/simeonov-predlozhil-na-borisov-svoya-zamestnik", "text": "Лидерът на НФСБ на Валери Симеонов предложи кандидатура за поста вицепремиер на премиера Бойко Борисов, съобщи flagman.bg. Номинацията на политика е Марияна Николова, досегашен началник на кабинета на Симеонов, която се ползва с изключително доверие в управляващата коалиция, твърдят запознати. Евентуалният нов вицепремиер, наследник на Валери Симеонов, е юрист със значителен опит в публичния сектор. По професия е адвокат, вписана е към Софийска адвокатска колегия. Заемала е различни експертни длъжности в държавната администрация. От средата на юни 2015 г. до 2017 г. е ръководител на отдел \"Договорно-правен и правна защита\" в \"Национална електрическа компания\" ЕАД. Преподавател е по структура на администрацията и административен процес в Института по публична администрация към Министерския съвет. От май 2017 г. е началник на политическия кабинет на заместник-министър председателя по икономическата и демографската политика Валери Симеонов. За днес е насрочена и среща на Валери Симеонов, Волен Сидеров и Красимир Каракачанов, които ще обсъдят бъдещето на \"Обединените патриоти\". Очаква се тримата лидери да решат и коя ще е общата им кандидатура за поста вицепремиер на мястото на Валери Симеонов, както и това дали той да се върне като депутат в Народното събрание.", "date": "2018.11.20", "title": "Симеонов предложил на Борисов началника на кабинета си за свой заместник"}
{"url": "https://www.faktor.bg/bg/articles/novini/balgariya/biser-petkov-nadyavam-se-protestite-da-sprat-v-sredata-na-dekemvri", "text": "„Аз се надявам протестите да приключат, след като бъде прието законодателството за хората с увреждания. Пакетът от закони е готов. Аз приех оставката на Валери Симеонов като един морален личен акт. Не очаквам трусове в кабинета. Днес ще получим повече яснота след срещата на малката коалиция. Не съм от квотата на Обединените патриоти и не мога да коментирам дали Красимир Каракачанов трябва да подава оставка. Това е решение на патриотите“. Това заяви пред БТВ социалният министър Бисер Петков.  „В проекта за закона за хората с увреждания е заложено да се вдигне нивото. Беше направено предложение съветът, който отговаря за тях, да бъде ръководен от социалния министър. Само народните представители могат да гласуват промени и той да бъде поет от нов вицепремиер на мястото на Валери Симеонов. Реформа за хората с увреждания ще има. Съгласен съм с майките, че тя започна отзад напред. Имаше натиск от страна на протестиращите. Този протест е от много години, но се засили през последните месеци. В определени периоди беше трудно да се работи, сигурно законът няма да е съвършен, но е базисен и може да се доразвива. Часовете за лична помощ трябва да се лимитират и да се намери някакво разумно решение. Швеция често се дава за пример, но там държавата плаща за 14 000 души, докато при нас са в пъти повече. Идеята на законопроекта е личната помощ да се определя според индивидуалните нужди на всеки“, каза още Петков.   „От началото на годината бяха направени промени в методиката на експертизата за увреждания. С майките на деца с увреждания сме на едно мнение, че трябва да има не толкова медицинска, колкото социална оценка. Зависи от НС кога ще се гласуват законовите промени. Очаква се това да стане в средата на декември“, коментира социалният министър.  „Никога всички пенсионери не са получавали добавка, а само тези, които получават по-ниски пенсии. 1,3 млн. пенсионери ще получат 40 лв. добавка за Коледа. Заради добрата събираемост, през последните години това става практика. Винаги, когато има граница, има хора, които се чувстват ощетени. България е на първо място по продължителност на майчиснство. Въпросът е при сегашната конюнктура на пазара на труда не трябва да се направят промени. Българското законодателство предоставя по-добри условия за работа, отколкото изисква европейското законодателство. В еднократната помощ от 6 400 лв. за второ дете, която предлага БСП, има дискриминиращ елемент. Защо да се дават пари само за второ дете? По-скоро трябва да има данъчни облекчения за семейства, които отглеждат деца“, коментира Петков.", "date": "2018.11.20", "title": "Бисер Петков: Надявам се протестите да спрат в средата на декември"}
{"url": "https://www.faktor.bg/bg/articles/harizanov", "text": "Не мисля, че основните политически играчи искат предрочни избори. Гражданите също не ги иска. Всичко е в ръцете на ГЕРБ и начина, по който води управлението Борисов. Това заяви в студиото на Нова ТВ анализаторът Георги Харизанов. Според него предсрочните избори не са вариант за Борисов. Но е важно поведението на партньорите и обществените отношения, защото той човек, който го е еня за хората, а не за партийните интереси, посочи той. Що се отнася до желанието на протестиращите за смяна на системата – то каква е формулата, попита анализаторът. -Тя се посочва от избирателите и ще се потвърди и на следващите избори. По силите на ГЕРБ е да се промени формулата на управление, убеден е Харизанов. По думите му няма тенденция протестите да се разразстват, нито някаква мобилизация сред гражданите.  Ако имаше мобилизация – трябваше да е настъпила. Опитите да му се влее свежа кръв от партия или огранизации не се случи. Според мен този протест става все по-странен, не виждам българите да подкрепят този протест, те стават повече потърпевши от него. И социологията показва, че 60% от хората пред телевизорите  не желаят оставката на правителството. Хората виждат, че друг вариант за сериозно и качествено, по нашите възможности, управление няма. Въпросът е първо – какво искаме от политиците. Няма политик, който да ви нереди да давате по-високи заплати. Той трябва да създаде условия, за да се увеличават заплатите, които може да ви ги повиши  работодателят, аргументира позицията си Харизанов. Помолен да коментира какво може да очакваме да се случи в малката коалиция, анализаторът лаконично обясни, че ще се въздържа да коментира Обединени патриоти до момента, в който бъде подредена листата за евроизборите.  До тогава е възможно да продължат шумът и скандалите между коалиционните партньори  Сидеров, Симеонов и Каракачанов", "date": "2018.11.20", "title": "Харизанов: Предсрочните избори не са вариант за Борисов"}
{"url": "https://www.faktor.bg/bg/articles/ivanka-tramp-polzvala-chasten-imeyl-akaunt-za-pravitelstveni-dela", "text": "Иванка Тръмп, дъщерята на американския президент Доналд Тръмп, може да е нарушила федералните разпоредби, ако се окаже, че е използвала частен имейл акаунт за правителствени дела, предаде ДПА, цитирана от БТА. В. \"Вашингтон пост\" съобщава, че Иванка е използвала акаунта за координиране на делата на правителството. Изданието цитира юридическа кантора, представляваща Иванка Тръмп, която казва, че нито един от имейлите не е съдържал класифицирана информация и повечето от тях са касаели въпроси с работния график. Иванка е спряла да използва акаунта, когато е била информирана за съответните разпоредби в тази насока, казва кантората. Юли 2016: Няма да преследват Хилари Клинтън заради частния й имейл сървър През 2016 г. по време на кампанията си за президентските избори Доналд Тръмп се фокусира много върху това, че Хилари Клинтън като държавен секретар използвала частен сървър за служебни цели. Темата заемаше челно място в новините месеци наред и това повдига въпроса как може Иванка Тръмп да не е знаела какви са правилата.   Твърди се, че нейният съпруг Джаред Къшнър, който е съветник на президента, също е използвал частен имейл акаунт.", "date": "2018.11.20", "title": "Иванка Тръмп ползвала частен имейл акаунт за правителствени дела?"}
{"url": "https://www.faktor.bg/bg/articles/novini/balgariya/daniel-smilov-siderov-ne-e-konstruktiven-darzhi-se-kato-opozitsiya-na-upravlenieto", "text": "Правителството ще падне преди евроизборите. Това заяви пред БТВ политологът Мария Пиргова. Тя допълни, че управляващите ще направят всичко възможно да не подаде оставка. „Трябва да си спомним колко дълго издържа Орешарски с протести. В първите дни на протестите виждаме едно неглижиране от страна на правителството. Затова гражданите стоят по кръстовищата – това е незаконно, но държавата не прави нищо, тя се показва изключително слаба. Предполагам, че тези месеци ще се употребят за политически договорки между партиите и ще вървим на два вида избори на евроизборите”, коментира Пиргова. Политологът Даниел Смилов посочи, че големият въпрос е дали правителството ще изкара до евроизборите, а причината е раздорът в коалиционния партньор – „Обединени патриоти”. „Единият формат е между ГЕРБ и ДПС, като скрит партньор, който ще подпомага правителството. Друг формат е ГЕРБ и патриотите, но те сега са пръснати на различни страни и очевидно не е възможно. Третият формат е малцинствен – ГЕРБ с подкрепа от Марешки и ДПС. Това не е решено и се създава чувство за слабост. От началото на този политически сезон, ние всяка седмица обсъждаме дали кабинетът ще оцелее”, заяви Смилов. Пиргова заяви, че признак за раздора в коалицията са неработещите институции. „Вече има протести и тези протести ще нарастват. Всичко в държавата е счупено, беззаконието се толерира и държавата не работи. Има масови нагласи за недоволство на едни умни и не толкова бедни хора. От 2013 г. протестите са престижни и те няма да се приберат, на тях им е приятно улицата и те ще поставят своите условия”, каза Пиргова. По думите ѝ Волен Сидеров ще напусне коалицията, защото той се опитва да оглави патриотите при евентуални следващи избори. „Той не говори като член от управлението, а като опозиционер. Критикува постоянно и иска оставки. Той не играе конструктивна роля. ВМРО пострадаха много покрай скандала с паспортите, така че има основание за искане на политическа отговорност от Каракачанов, но това е задача на опозицията, а не на коалиционния партньор”, допълни Смилов.", "date": "2018.11.20", "title": "Даниел Смилов: Сидеров не е конструктивен, държи се като опозиция на управлението"}
{"url": "https://www.faktor.bg/bg/articles/raychev", "text": "Този протест се хроницифицира и това може да продължи много дълго. Не е изсипан народа на улицата. Но хората пред телевизорите са за този протест. Не мисля, че някой го подклажда, зад тях не стои голяма партия и сила. Той затова е против всички. Тази теза разви в студиото на Нова ТВ социологът Андрей Райчев и добави, че опасни са лозунгите, които напоследък се издигат – за смяна на системата, връщането на НРБ и пр. По думите му ситуацията сега у нас е близка до тази, преди да дойде Симеон Сакскобургготски. Но протести тогава са били масови и с ясни послания, а хората са виждали своя нов лидер в лицето на наследника на цар Борис III. Сега за съжаление такъв лидер няма.  Социологът прогнозира, че през януари ще се отприщи нов тип недоволство, но не на бедните хора, а на тези, които повече не искат това управление.  Три неща не могат да търпят вече хората – монополите, корупцията, паразитите. Това трябва да бъде оправено.Трябва да се мисли за съвсем друга формула на управление, защото ако сменим ГЕРБ с друга партия – нещата няма да се променят, категоричен е Райчев.  Според него премиерът Борисов ще подаде оставка, ще има предсрочни избори. Големият въпрос обаче е може ли да се възстанови някакво доверие в българските елити. Абсолютно съм сигурен, че елитът трябва да извърши неща по възстановяване на своята легитимност. Това възстановяване трябва да реши две неща – да има временен режим на съгласие и прекратяване на това перманентно оплюване на политиците, посочи изходът от ситуацията Андрей Райчев.", "date": "2018.11.20", "title": "Райчев пак говори за нов месия, ситуацията била както по времето на Симеон"}
{"url": "https://www.faktor.bg/bg/articles/vlak-deraylira-v-kresnenoskoto-defile-ima-postradali", "text": "Влак дерайлира в Кресненското дефиле в района на село Черниче, след като върху локомотива се сгромолясва огромна скала.  Осем от общо 42 души във влака са пострадали леко.  Влакът се е движил от Петрич за Благоевград. Сигналът за инцидента е подаден в 18.55 ч. Влакът се е ударил в паднала върху железния път скална маса, вследствие на което локомотивът се наклонил настрани в труднодостъпен район на Кресненското дефиле. Пътниците били изведени своевременно. Сред пострадалите, без опасност за живота, са машинистът, помощник-машинистът на композицията, началник-влакът. В момента се изясняват обстоятелствата за инцидента. Не е изключено слабото заметресение в района да е причината тази огромна скала да се срути и да падне по време на движението на влака.  В района експерти ще инспектират района и има ли опасност от нови срутвания. Чак, когато са уверени, че няма други опасности, ще започне акцията по изтеглянето на локомотива. Мястото е труднодостъпно и определено създава известни затруднения както при евакуацията на пътниците, така и за изтеглянето на влаковата композиция.  И в момента по тази линия движението е спряно.", "date": "2018.11.20", "title": "Влак дерайлира в Кресненоското дефиле, има пострадали"}
{"url": "https://www.faktor.bg/bg/articles/novini/balgariya/iren-savova-horata-koito-mi-zalepiha-nekrolozi-sa-s-psihichni-otkloneniya", "text": "Адвокатът на Десислава Иванчева Ирен Савова намери разлепени некролози, които обявяват собствената ѝ смърт. Пред БТВ тя коментира кой би могъл да си прави шега, или пък става дума за директна заплаха.  „Първоначално се пипнах навсякъде и се зарадвах, че съм жива. Няма как едно такова нещо да не ти повлияе и да не наранен. Обади ми се съседът, съпругата му видяла некролозите и казала на мъжа си, че съм починала. Той се стреснал, защото ме е видял часове преди това. Моите съседи ми се обади, след като са почистили некролозите. Бяха разлепени около дома ми, както и около кантората ми. Хората, които са направили това, са с психични отклонения. Очевидно някой е толкова засегнат, че иска да се случи нещо лошо с мен“, коментира юристът.  „Не искам да насочвам вниманието на медиите към случаите, над които работя. Може да става за нещо съвсем маловажно нещо. Ако намеря връзка с делото „Иванчева“, става много опасно. Това дело се движи в една посока – натиск и преса. Най-важното, което свърших е да дам вода на двете жени, които не бяха пили 5 часа. Успях да помоля Иван Гешев да пусне двете жени до тоалетна. Вече са разпитани повечето от свидетелите. Показанията на Ваклин бяха жалки. Той влезе с един лист, от който рецитираше. Въпреки това, той започна да се обърква в дати и в събития. Тези две жени имат предварителна присъда. Те повече никога няма да бъдат съдени без предварително предубеждение“, каза още Савова.", "date": "2018.11.20", "title": "Ирен Савова: Хората, които ми залепиха некролози, са с психически отклонения"}
{"url": "https://www.faktor.bg/bg/articles/novini/balgariya/bsp-s-novi-razkritiya-prodalzhava-sas-sabotazha-v-ns-zashtoto-ne-haresva-kak-simeonov-podal-ostavka", "text": "„Протестите ще продължат. В началото хората протестираха срещу високите цени на горивата, но исканията станаха социални. Хората казват, че ножът е опрял до кокала. Не смятам, че демонстрациите толкова бързо ще утихнат. Всеки един протест е справедлив“. Това заяви пред БТВ зам.-председателят на БСП Деница Златева.  „БСП не стои зад тези протести, но подкрепяме исканията за увеличаване на доходите и за повишаването на жизнения стандарт. Има усещането, че Бойко Борисов еднолично управлява държавата. Има диаметрално разминаване между управляващите и народа. БСП няма да осигурява кворум. Обещахме, че ще се регистрираме в парламента, но вижте по какъв начин Валери Симеонов подаде оставка. Когато казахме, че ще влезем в залата след оставката на лидера на НФСБ, не знаехме, че протестите толкова бързо ще ескалират“, коментира Златева. По думите ѝ в рамките на този парламент всякакви мнозинства са изчерпани.  „Ние многократно сме внасяли в пленарна зала предложение за замразяване на депутатските заплати. Не е справедливо да се определят според средното възнаграждение. Битката между Бойко Борисов и Румен Радев не е приятна за премиера, защото не е свикнал от другата страна да има толкова силен опонент. Румен Радев е носител на новото, който не е политически опетнен през последните 30 години“, каза Златева.", "date": "2018.11.20", "title": "БСП с нова версия - продължава със саботажа в НС, защото не харесва как Симеонов подал оставка"}
{"url": "https://www.faktor.bg/bg/articles/strelba-v-bolnitsa-v-chikago-ima-4-ri-zhertvi", "text": "Четирима души станаха жертва на стрелба в болница в Чикаго. Според очевидци въоръжен мъж е стрелял няколко пъти по жена на паркинг пред болницата, предаде Асошиейтед прес. Първоначално двамата са вървели заедно през паркинга, после мъжът се обърнал и прострелял жената няколко пъти в гърдите. Когато тя паднала на земята, той застанал над нея и продължил да стреля. После мъжът влязъл в болницата и започнал да стреля произволно. Четирима души били критично ранени, сред които и полицай и лекар от болницата, които по-късно починали от раните си. Накрая стрелецът бил ликвидиран в престрелка с полицията. Така жертвите на стрелбата станаха четири. Трагедията се разиграла в болница Мърси, каза говорителят на полицията на Чикаго Антъни Гулиелми.", "date": "2018.11.20", "title": "Четири жертви след стрелба в болница в Чикаго"}
{"url": "https://www.faktor.bg/bg/articles/novini/balgariya/ochakvat-ni-valezhi-i-opasni-poleditsi-v-8-oblasti", "text": "В повечето райони ще е тихо. Минималните температури ще са между минус 3 и 2 градуса, по морския бряг до 5-6 градуса. Още сутринта от запад ще започнат валежи от дъжд, които до края на деня ще обхванат по-голямата част от страната. В северозападните райони, където ще е по-студено, валежите ще са предимно от сняг, като на места там ще има и поледици. Ще се появи слаб до умерен вятър от изток и югоизток. Максималните температури ще са от 1-2 градуса на места в Северозападна България, до 10-12 градуса - в крайните югозападни райони и по Южното Черноморие. Жълт код за поледици е обявен за осем области на страната за 20 ноември, вторник. Синоптиците предупреждават, че на места в областите Видин Монтана и Враца ще има поледици, а на места в областите Плевен, Ловеч, Габрово, Велико Търново и София-област е възможно да има поледици. Над Черноморието ще бъде облачно и вечерта ще завали слаб дъжд, който през нощта срещу сряда ще се усили. До обяд ще духа слаб североизточен вятър, след обяд ще се ориентира от изток и ще се усили. Максималните температури ще са от 7-8 градуса по северното, до 11-12 градуса - по южното крайбрежие. Температурата на морската вода е около 13 градуса. Вълнението на морето ще бъде 2-3 бала. Над планините ще бъде облачно, с валежи от дъжд; на височина над 1800 метра - преминаващи в сняг. Ще духа умерен и силен вятър от юг-югозапад. Максималната температура на височина 1200 метра ще около 7 градуса, на 2000 метра - около 1 градус.", "date": "2018.11.20", "title": "Очакват ни валежи и опасни поледици в 8 области"}
{"url": "https://www.faktor.bg/bg/articles/novini/svyat/zadarzhaha-trima-turtsi-v-melbarn-podgotvyali-teroristichno-napadenie", "text": "Австралийската полиция е арестувала трима мъже, за които се предполага, че са подготвяли терористичен акт в Мелбърн, предадоха световните агенции. Арестите стават седмица след като мъж уби един човек в града в нападение, което полицията обяви за терористичен акт. Тримата заподозрени са задържани тази сутрин местно време. Те са на 30, 26 и 21 години. Тримата са австралийски граждани от турски произход. Те се опитвали да се снабдят с полуавтоматични пушки, за да извършат атаката. Полицията действала бързо, за да предотврати изпълнението на терористичния план. Тримата мъже планирали да атакуват много посещавани от хората места в Мелбърн.  \"Ако не бяхме действали бързо, за да предотвратим тази атака, последствията щяха да бъдат ужасяващи\", каза Йън Маккартни, говорител на австралийската полиция. \"Те със сигурност са се вдъхновили от Ислямска държава, но са нямали никаква официална връзка с каквато и да е организация\", каза полицейският комисар Греъм Аштън. \"Смятаме, че сме неутрализирали заплахата, която представляваше тази група и че тази заплаха не се простира отвъд групата\", допълни той. Тримата мъже са били наблюдавани още от март. По-късно днес те ще бъдат обвинени официално и ако вината им бъде призната в съда, те могат да получат доживотна присъда. Нито един от тримата не е имал в миналото проблеми с правосъдието, но техните паспорти са били отнети, за да им се попречи да се присъединят към въоръжени групировки в чужбина. Двама от тримата арестувани са братя, уточнява полицията. Австралия, която е твърд съюзник на САЩ, изпрати военни в Афганистан и Ирак и е под висока степен на тревога от 2014 г. за риск от атаки от \"чужди бойци\", връщащи се у дома от зоните на конфликт в Близкия изток и от поддръжници на ислямистите. По-рано този месец роден в Сомалия мъж подпали пикап с газови бутилки в центъра на Мелбърн и после намушка с нож трима души, като уби един от тях, преди да бъде застрелян от полицията. Ислямска държава пое отговорност за атаката. От 2014 г. Австралия обвини 90 души в рамките на 40 антитерористични разследвания.", "date": "2018.11.20", "title": "Задържаха трима турци в Мелбърн, подготвяли терористично нападение"}
{"url": "https://www.faktor.bg/bg/articles/novini/balgariya/politsiyata-zadarzha-trima-protestirashti-v-stolitsata", "text": "Трима души задържа полицията в София след снощния протест. Причините са, че са носели пиротехника и не са притежавали лични документи. Протестът в София вчера беше най-продължителният от изминалата седмица и блокира последователно основните кръстовища в центъра - пред Министерския съвет, на булевард „Дондуков” и улица „Раковски”, на паметника Левски, при Софийския университет, на Орлов мост, На булевардите „Гурко” и „Васил Левски”, както и пред парламента.  Протестиращите хвърляха димки и пиратки и скандираха „Оставка”. Блокираха автобуси на градския транспорт и леки коли и призоваваха пътниците да се присъединят. Според информации на полицията протестът е нерегламентиран изцяло, протестиращите завършиха шествието си по булевард „Витоша”. На кръстовището с булевард „Патриарх Евтимий” личните карти на останалите до края на събитието бяха събрани за справка. След 22 ч. пред камионетките на полицията имаше опашки от чакащи да си получат личните карти, които им бяха събрани за проверка. Проверени бяха личните карти на над 50 души и съставени 7 акта. Протест и блокада имаше на прохода на Републиката. Към протестиращите в Гурково се присъединиха хора от Казанлък и Стара Загора. Над 1000 души спряха движението, въпреки загражденията и засиленото полицейско присъствие.  Образуваха се колони от камиони и автомобили. Протестът беше против бедността и високите цени на горивата. Около 300 протестиращи се събраха в Благоевград. Протестиращите минаха през офисите на политическите партии, за да покажат, че протестът не е политически. Гражданско неподчинение имаше и във Велико Търново. Около 200 протестиращи  опитаха да блокират възлово кръгово кръстовище. кордон от полицаи се противопостави на намеренията им, но трафикът София - Варна за кратко бе затруднен. Протестът завърши с автошествие и въпреки провокациите нямаше арести. Едночасова блокада на Аспаруховия мост и големи задръствания беляза 10-ия пореден протест във Варна с искане за оставка на правителството, смяна на системата и реформи във всички сфери. В демонстрацията се включиха близо 200 души.", "date": "2018.11.20", "title": "Полицията задържа трима протестиращи в столицата"}
