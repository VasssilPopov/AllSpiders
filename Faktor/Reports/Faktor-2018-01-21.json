{"url": "http://www.faktor.bg/bg/articles/sotsialdempkratite-kazaha-da-na-golyama-koalitsiya-s-merkel", "text": "Това бе игра на нерви до последната секунда – на извънреден конгрес на германската социалдемократическа партия в Бон делегатите гласуваха с „да“ за започване на преговори за голяма коалиция. Те ще започнат още в понеделник. До последно никой не можеше да прогнозира какъв ще е изходът от гласуването. Противниците на влизане отново в едно правителство с консерваторите и канцлер Ангела Меркел са почти толкова, колкото и привържениците. Гласуването го показа – от общо 642 делегата 362 гласуваха с „да“, а 279 с “не“. Смо един делегат се въздържа. На всичкото отгоре първият тур на гласуването се провали, тъй като не можеше да се различи ясен резултат. Делегатите се разбраха да гласуват явно с вдигане на картата си. Наложи се обаче да повторят процедурата и всеки глас да бъде преброен отделно, за да се разбере крайният резултат. Германия за първи път в следвоенната си история се озова толкова дълго време без правителство. След изборите на 24 септември социалдемократите, които бяха втора по резултат партия, отказаха да участват в поредна голяма коалиция с Меркел и се наложи тя да преговаря със следващите по брой гласове – либералите и зелените. Преговорите за коалиция „Ямайка“ – наречена така по цветовете на ямайското знаме, които отговораят на партийните цветове на консерватори, либерали и зелени – черно-жълто-зелено, обаче се провалиха. Върху лидера на социалдемократите Мартин Шулц бе оказан голям натиск да поеме отговорността и да влезе в преговори въпреки предварителния си отказ. В крайна сметка партията се съгласи и бяха направени сондажи с консерваторите дали би могло да се стигне до общ кабинет. В рамките на пет дни бе съставен договор между тях, в който бяха записани постигнатите компромиси по най-големите различия между партиите. Социлдемократите бяха критикувани, че не са успели да вкарат в него две от най-важните си цели – гражданска здравна застраховка и прекратяване на практитката за наемане на работници на срочни договори без ограничение. Те обаче постигнаха един голям успех за избирателите си – Германия ще отложи изпълняването на крайната си цел да намали с 40% въглеродните емисии от производство до 2020 година, което щеше дп редизвик затваряне на всички въгледобивни мини. Това бе отменено. Срещу голяма коалиция се обяви младежкото крило на ГСПД и лидерът Кевин Кюнерт поведе кампания в цялата страна срещу нея. Засега без успех. Пред „24 часа“ миналата седмица той обяви, че ново влизане в коалиция с консерваторите ще съсипе партията и тя ще спре да съществува. На конгреса той бе сред най-очакваните делегати, а речта му бе изслушана с огромен интерес. От нея и от речта на Мартин Шулц и способността им да убедят делегатите зависеше изхода. „Ще бъде престъпна небреженост, ако не грабнем шанса този път да постигнем повече от целите на партията и не влезем в правителство“, заяви Мартин Шулц. Той съобщи на делегатите, че предната вечер му се е обадил президентът на Франция Макрон. От нас зависи дали има бъдеще Европа, подчерта лидерът на ГСПД. Гласуването с „да“ има значение не само за плановете на Макрон за реформи в Европа, които той планира да извърши с подкрепата на Меркел и социалдемократите в правителството й, но и за политическата съдба на канцлерката и Шулц. При „не“ най-вероятно щеше да се стигне до провеждане на предсрочни избори, а лидерите на ХДС, ХСС и ГСПД трябваше да подадат оставки. Това „да“ обаче не е последната бариера пред евентуална нова голяма коалиция. След приключване на преговорите, коалиционният договор ще бъде гласуван отново – този път от членската маса на ГСПД. Едва с нейно одобрение, ще има и правителство. На конгреса делегатите изкаха ясното си желание при преговорите за коалиционен кабинет Шулц и колегите му да поискат преговаряне на някои от компромисите и да постигнат повече, пише в своя кореспонденция от Берлин \"24 часа\".", "date": "2018.01.21", "title": "Играта на нерви свърши: социалдемократите казаха \"да\" на голяма коалиция с Меркел"}
{"url": "http://www.faktor.bg/bg/articles/makedoniv-na-gartsiya-skandiraha-na-protest-v-solun", "text": "\"Македония е Гърция\", пише на пано, издигнато тази сутрин над сцена в центъра на Солун, където в този момент започва дълго планираният протест срещу името на Македония, предаде агенция МИА. Гръцкият град днес живее в ритъма на демонстрациите, със засилено полицейско присъствие както заради големия митинг, така и заради контрапротест, организиран от анархистки и ляво ориентирани организации. Организаторите очакват да се съберат около 30 хиляди граждани, които с организиран превоз с 500 автобуса са започнали да пристигат в Солун от цяла Гърция. Организатори на протеста са гръцки сдружения от диаспората, но той е подкрепен и от политически партии, спортни и християнски сдружения, кметове и свещеници от различни градове. Бизнесменът Отон Яковидис е сред организаторите на протеста и се надява, че правителство ще спре преговорите със Скопие за разрешаване на спора за името на Македония. Бившият бизнесмен се определя като патриот и твърди, че зад митинга не стои политическа партия. „Не сме готови да подарим нашата славна история на друга нация. Македония е Гърция, няма разлика”, казва Яковидис.  Журналистът Никос Иконому няма да протестира. Проблемите със съседните ни страни, можем да ги решим по друг начин, не е нужно да имаме конфликти с тях.  Други са проблемите ни като финансовата криза например”, смята той. Неслучайно протестът е организиран именно в Солун, тъй като градът е административен център на областта Източна Македония и Тракия в Гърция. Преди 26 години половин милион гърци излизат пред паметника на Александър Македонски, отново за името \"Македония\". Преподавателя по международни отношения проф. Спирос Лицас подчертава, че усилията на Скопие да се присъедини към НАТО и Европейския съюз са блокирани заради спора с името. Медиите в Гърция разпространиха пет различна варианта за име на Македония, които се обсъждат на преговорите между двете страни. Всички съдържат думата Македония, а това не се харесва на гръцките граждани. Очаква се въпросът за името да бъде обсъден от премиерите на двете страни на международния икономически форум в Давос следващата седмица.", "date": "2018.01.21", "title": "\"Македония е Гърция\", скандират на дълго планирания протест в Солун"}
{"url": "http://www.faktor.bg/bg/articles/tsvetanov-nadyavam-se-che-pri-vota-shte-uspeem-da-izchistim-vsichki-spekulatsii-koito-vredyat-varhi-imeto-na-darzhavata", "text": "Вотът на недоверие за корупцията е доста несъстоятелен, няма никаква конкретика. Това заяви председателя на ПГ на ГЕРБ и зам.-председател на партията Цветан Цветанов в предаването пред БНР. „Искам да бъдем малко по-градивни във всичко, което правим през последните седмици и месеци. Надявам се, че при вота на недоверие ще успеем да изчистим всички спекулации, които се нанасят като лош имидж върху държавата. Удовлетворени сме, че председателството ще ни даде една друга възможност, ще открои европейските стандарти на оценка за българската политика“, обясни Цветанов и допълни, че вчерашното посещение на германския канцлер Ангела Меркел е дало ясен сигнал, знак и подкрепа за приоритетите на Българското председателство.  „България се очертава като една допълнителна възможност, на база ключовото си географско положение и всичко, което сме натрупали през десетилетията в нашия регион, да можем да бъдем много по-активни и с европейската перспектива за Западните Балкани. Да можем да дадем това, което ще доведе до допълнителен импулс на Берлинския процес. Знаете, че Германия има сериозен акцент върху перспективата за Западните Балкани“, допълни той. „Винаги, когато сме имали възможност за управленски мандат, сме били с много ясна визия и ангажимент – както борбата срещу организираната престъпност, така и борбата срещу корупцията. Искам да си припомним много ясно, че при началото на всяко едно управление на Борисов, когато е поемано управлението на държавата – в какво състояние ни е оставяна тя от точно тези, които днес се явяват морален стожер и съдник на управлението на ГЕРБ. 2009 г., когато поехме управлението, имахме спрени фондове, негативни оценки от европейските институции. А 2007 г., когато влязохме в ЕС, тогава управлението беше на Тройната коалиция, което ни вкара с един дефицит и този Механизъм за сътрудничество и проверка ни съпътства през всички тези 11 години. Ако погледнем внимателно докладите на ЕК за периодите на различните управления, ще видим какъв беше напредъкът след първия мандат на ГЕРБ и къде беше Румъния, която тогава беше в една много неблагоприятна ситуация“, добави той. „Вотът на недоверие за корупцията е доста несъстоятелен. Мотивите са много абстрактни, няма никаква конкретика. А когато има някакви конкретни числа, се предлагат на обществото в съвсем друга светлина. ГЕРБ търси решение за борбата с корупцията чрез законодателството. Ние сме убедени, че това е верният път към ограничаване на корупционните практики, още повече, че партията ни е пример за това, как се реагира бързо и безкомпромисно при доказани случаи на корупция“, подчерта Цветанов.  Той заяви, че в дебата по вота ГЕРБ ще се постараят да докажат генезиса на корупцията и връзките й с миналото: \"Нека все пак да отчитаме това, което прави правителството и ясната ни политическа воля с приемането на антикорупционното законодателство, защото антикорупционното законодателство беше саботирано точно от опозицията за по-бързото приемане\". По отношение на Истанбулската конвенция, Цветанов коментира: \"Във вторник в 11 часа в аулата на СУ ще се направи обществена дискусия, на която ще присъстват колкото е възможно повече неправителствени организации, българските институции, народните представители, за да може действително да дискутираме и да дебатираме и да отхвърлим абсолютно всички тези, отново безпочвени твърдения и то на Българската социалистическа партия, която в България отстоява една принципна теза, в Брюксел представителите на БСП, които са в Европейския парламент, и лидерът на ПЕС Сергей Станишев, изцяло подкрепят, и това е нещо, което е подкрепено и подписано от всички държави членки.\"", "date": "2018.01.21", "title": "Цветанов: В дебата по вота ще се постараем да докажем генезиса на корупцията и връзките й с миналото"}
{"url": "http://www.faktor.bg/bg/articles/irak-osadi-na-smart-germanska-grazhdanka-uchastvala-v-teroristichni-aktove-na-stranata-na-islyamska-darzhava", "text": "Иракски съд осъди на смърт германска гражданка за членство в терористичната групировка \"Ислямска държава\", съобщи телевизионният канал \"Ас Сумария\", цитиран от ТАСС и БТА. \"Централният наказателен съд разгледа делото на обвиняемата в тероризъм гражданка на Германия и я осъди на смърт по Закона за борба с тероризма\", заяви говорител на иракския Висш съдебен съвет. Той каза, че \"в хода на разследването обвиняемата е признала, че е заминала от Германия за Сирия, а оттам за Ирак, повлияна от идеите на \"Ислямска държава\". Следствието е доказало, че германската гражданка е подпомагала джихадистите, участвала е в терористични актове, включително в нападения срещу служители на иракските сили за сигурност. Присъдата може да се обжалва. Жената, чието име не се съобщава, е първата чужденка, осъдена на смърт в Ирак за членство в групировката, отбелязва Ройтерс. Франс прес добавя, че осъдената германска гражданка е от марокански произход и припомня, че през септември миналата година в Ирак бе осъден на смърт руски джихадист, задържан в Мосул. Пред юли германското правосъдие съобщи, че в Мосул е било задържано и 16-годишно момиче с германско гражданство. По германски данни за последните пет години от страната са заминали около хиляда ислямисти, решили да воюват на страната на джихадистите в Сирия и Ирак. От тях около 300 да се върнали в Германия, а 150 са загинали в конфликта, отбелязва ТАСС.", "date": "2018.01.21", "title": "Ирак осъди на смърт германска гражданка, участвала в терористични актове"}
{"url": "http://www.faktor.bg/bg/articles/boyko-borisov-se-sreshta-utre-s-cheshkiya-premier-andrey-babish", "text": "Министър-председателите на България и Чехия Бойко Борисов и Андрей Бабиш ще проведат работна среща на 22 януари в Министерския съвет. Те ще разговарят по теми от взаимен интерес за двете страни, сред които са задълбочаването на икономическото сътрудничество и увеличаването на стокообмена. На срещата ще бъдат обсъдени и въпроси от европейския дневен ред – бъдещето на ЕС, подготовката на Многогодишната финансова рамка, както и приоритетите на Българското председателство на Съвета на ЕС.", "date": "2018.01.21", "title": "Бойко Борисов се среща утре с чешкия премиер Андрей Бабиш"}
{"url": "http://www.faktor.bg/bg/articles/gerb-nekorektno-e-ot-strana-na-bsp-da-se-tvardi-che-nyama-predprieti-merki-ot-2016g-po-doklada-za-batsis", "text": "Некоректно е от страна на БСП да се твърди, че няма предприети мерки от 2016г. по доклада за БАЦИС. Това се посочва в позиция на ПП ГЕРБ, разпространена от пресцентъра на партията. От ГЕРБ предоставят другата част от Преписката, входирана от главния прокурор в Народното събрание, която съдържа предприетите мерки през 2016 г. и следващите години от Агенция “Митници” и Министерството на финансите.  \"Видно е, че докладът е от 2016 г. и веднага след него Агенция \"Митници” предприема мерки за изпълнение на възложените препоръки. Некоректно е да се твърди, че от 2016 г. нищо не е предприето. Напротив, всички препоръчани от ДАНС мерки са изпълнени\", се посочва още в позицията на ГЕРБ.", "date": "2018.01.21", "title": "ГЕРБ: Некоректно е от страна на БСП да твърди, че няма предприети мерки от 2016 г. по доклада за БАЦИС"}
{"url": "http://www.faktor.bg/bg/articles/vmro-priyateli-gartsi-dnes-patyat-e-drugarstvo-i-velikodushie-kam-edna-mlada-darzhava", "text": "Гърци, не сте съвсем прави за Македония! С този призив ВМРО – Българско национално движение, реагира на днешните протести в Гърция относно името „Македония“. Не сте съвсем прави, гърци, които днес протестирате в Солун. Ние, българите, по естествен път заставаме зад братята си в Македония в спора за името. И искаме решаването на този спор. Но без издевателства. Никой не може съвсем да лишава хората на Македония да ползват името, което ползваха нашите общи деди. Да, потърсете компромис, но не извивайте ръце!, заявиха от централата на войводите.  Няма защо думата Македония съвсем да бъде изключена от името на младата държава. Разбираме аргумента, че Македония не е само на Скопие, но не разбираме защо някой иска самата дума Македония съвсем да не присъства. Дори и в сложно съчетание. Да, ние в България също можем да проявяваме претенции към тези имена и места. Но не го правим, защото смятаме, че пътят днес е другарство и великодушие, а не спънки. Ние с нашите еднокръвни братя в Македония показваме правилния подход.  Да, македонска нация назад в историята не е имало. Да, Македония е географско име, днес разделено между три държави, дори четири. Да, Скопие не може да има претенции към околните държави. За всичко това е прав Алексис Ципрас. Но защо тогава Атина има претенции да монополизира това име? Не умираха ли с това име на уста хиляди хора, които днес вие обичате да наричате „славяногласни елини“? Нямат ли право техните наследници да наричат родното си място с името, с което го наричаха дедите им? Днешна Гърция иска окончателно да си присвои името Македония. И това не може да бъде толерирано. Ние от ВМРО – БНД сме категорични за това!  Сега е моментът да напомним: приятели, гърци, на нашия герб има три лъва – Мизия, Тракия и Македония. Не забравяйте, че когато издевателствате върху Македония, издевателствате и върху нас. А ние не се плашим от това. Защото помним историята си. А по повод гръцките претенции, с усмивка ще припомним и онзи простичък отговор на Вазов: „Македония е наша!“", "date": "2018.01.21", "title": "ВМРО: Приятели, гърци, днес пътят е другарство и великодушие към една млада държава"}
{"url": "http://www.faktor.bg/bg/articles/ispaniya-poiska-ot-daniya-da-arestuva-puchdemon", "text": "Испания иска ареста на бившия каталунски лидер Карлес Пучдемон, ако той предприеме пътуване до Дания, за да участва в дебат в местен университет по темата за неговото изгнаничество, предава AFP, като се позовава на информация от испанското следствие, излязла в неделя. Следствието предупреди, че „моментално“ ще получи заповед за арест на бившия каталунски лидер от Върховния съд на Испания и призова Дания да го предаде на испанските власти, предава \"Фокус\".", "date": "2018.01.21", "title": "Испания поиска от Дания да арестува Пучдемон"}
{"url": "http://www.faktor.bg/bg/articles/ochakva-se-obilen-snyag-prez-noshtta-a-utre-opasno-silen-vyatar", "text": "Предупреждение за опасно време обяви за утре Националният институт по метеорология и хидрология. През страната ще премине средиземноморският циклон \"Албена\", съобщи БНР. Заради очаквани значителни валежи от сняг и силен вятър е обявен оранжев код за цяла Северна и цяла Източна България, както и за Хасковска и Кърджалийска област. Очакваните количества валеж в Северна България са до 30, а в Източна - до 40 литра на квадратен метър. Пулсациите на вятъра ще надхвърлят 80 километра в час. Жълт е кодът за всички останали девет области в Югоизточна и Южна централна България , където се очакват валежи до 25 литра на квадратен метър и отново силен вятър. Да не се пътува през нощта, предупреждават властите През нощта се очаква снеговалеж и понижение на температурите. Прогнозата на синоптиците е, че през нощта валежите ще обхванат цялата страна и ще се усилват. В Североизточна и Югоизточна България се очаква валежите да са най-много и да са със силен вятър, което е предпоставка за снегонавявания. Всички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3000 машини. Агенция \"Пътна инфраструктура\" призовава шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори, напомня агенцията.", "date": "2018.01.21", "title": "През страната ще премине средиземноморският циклон \"Албена\""}
{"url": "http://www.faktor.bg/bg/articles/emil-radev-i-pette-imena-za-makedoniya-sa-priemlivi-kakto-za-makedontsite-taka-i-za-gartsite", "text": "Гърците нямат никакво основание за претенции към името на Македония, те самите са окупатори в тези земи от 1912 г. Те спекулират и се опитват да изнудват. Това каза в предаването „120 минути” на бТВ евродепутатът Ангел Джамбазки от Европейските консерватори и реформисти, излъчен от коалиция „България без цензура”, ВМРО, Гергьовден. „Македония трябва да се казва както решат гражданите там. Република Македония е исторически факт. На мен не ми харесва, че има Република Македония като исторически факт заради историята на България, но това е исторически факт и ние трябва да уважаваме нашите братя. В Македония живее наш братски клон на нашия народ. Там има хора, които се определят като македонци и ние трябва да го уважаваме, но има и хора, които се определят като българи. Гърците са извън това уравнение. Те вдигат пушилка в случая, за да оправдаят нови финансови искания”, допълни той. И петте имена за Македония са приемливи както за македонците, така и за гърците, заяви евродепутатът Емил Радев ЕНП, излъчен от ГЕРБ. „Няма провокации в тези имена, има едни исторически факти, които трябва да бъдат едни и същи за всички и трябва да се търси компромисът. Предложените имена са компромисни и мисля, че здравият разум трябва да проговори, за да има напредък по този въпрос”, коментира още той. Тези хора на улицата в Гърция не правят добра услуга на управляващите, заяви евродепутатът Петър Курумбашев от Европейските социалисти, излъчен от Коалиция за България. По думите му ние сме направили усилие като държава, за да сключим нашия договор и е време и гърците да направят това усилие, за да се отвори пътят на Македония към ЕС и към НАТО. По темата за изводите от посещението на Ангела Меркел у нас, Емил Радев коментира: \"От „буферната среща между ЕС и Турция във Варна в началото на лятото, за която вчера говори премиерът Борисов, се очаква рязко да се подобрят отношенията ЕС – Турция, които се напълниха с много напрежение в последните година и половина.\" Той допълни, че Турция е особено важна в момента по темата за европейската сигурност. Това, че първият потърпевш от лоши отношение между ЕС и Турция са България и Гърция, е ясно и ние имаме интерес да помагаме този процес на разговори между ЕС и Турция да бъде колкото се може по-интензивен и да има конкретни резултати, заяви Петър Курумбашев. „В отношенията между ЕС и Турция трябва да има честност. Турция няма да бъде част от ЕС и това е съвсем очевидно по геополитически причини. Очевидно е, че Турция се преориентира геополитически. Започна сухопътна операция под името „Маслинова клонка” в Сирия. Това означава нарушаване на принципа за ненарушаване на границите, териториални промени и т.н.”, коментира Ангел Джамбазки.", "date": "2018.01.21", "title": "Емил Радев: От буферната среща във Варна се очаква рязко подобряване на отношенията ЕС – Турция"}
{"url": "http://www.faktor.bg/bg/articles/zemetresenie-do-petrich", "text": "В 03:25 часа е регистриран трус, сочи справка с данните на Националния институт по геофизика, геодезия и география при БАН. Земетресението е било с магнитуд 2.3 по скалата на Рихтер. То е засечемо край село Кладенци, близо до Петрич. Земетресението край село Кладенци е слаб вторичен трус от гръцко-македонски земетресения, съобщи за Агенция „Фокус“ Делян Илиев, оперативен дежурен в Националния институт по геофизика, геодезия и география (НИГГГ) към БАН. „Земетресението дори е по-слабо от магнитуд 2.3 по Рихтер и малко по на юг от това, което се вижда на картата в сайта.", "date": "2018.01.21", "title": "Земетресение до Петрич"}
{"url": "http://www.faktor.bg/bg/articles/angelkova-vsichki-5-zvezdni-hoteli-sa-rezervirani-pochti-na-90-za-lyato-2018", "text": "Министерството на туризма вече активно подготвя следващия летен сезон. Към момента всички 5-звездни хотели са резервирани почти на 90%. Вече има и заявки за полетите за лято 2018 година, които са с около 15% повече от миналия сезон. Това е един изключително ранен етап и има изключително голяма динамика в заявките. Фактът показва, че отново очакваме един успешен сезон, отчете министърът на туризма Николина Ангелкова в студиото на БНТ. Най-много туристи имаме от Германия, които ще достигнат може би около 900 000 след отчета за декември месец. Румънци и гърци също предпочитат нашите курорти, за първите 11 месеца миналата година имаме над 1 млн. души от двете ни съседки. Сред другите туристи, които почиват у нас, са руснаци, украинци. Великобритания има 24% ръст.  Ангелкова отчете и ръст на поляци, чехи, турци. По думите й, Турция се нарежда на 4-то място. Предстоят и втoрите промени в закона за туризма. Първите са свързани с това да се транспонира директивата за европейските туристически пътувания и намаляване на административната тежест. Очаква се да отпаднат повече от 19 документа. Направен е пълен преглед на системата. Има повече от 3310 туроператори и турагенти. Започната е процедура по заличаването на 118 туроператори, които нямат представена валидна застраховка. \"Туризмът губи за това, че няма съоръжения не само на Пирин и в Банско, а и в Рила, в Стара планина има изключително много малки курорти, които трябва да бъдат развивани, за да се даде шанс на тези региони също да се развиват, за това да привличат повече гости, за това да привличат повече инвестиции. Изключително важно е да се създаде възможност всички наши курорти да бъдат развивани. От тази гледна точка лифтовете са най-зеленият вид транспорт\", каза Ангелкова.", "date": "2018.01.21", "title": "Н. Ангелкова: Всички 5-звездни хотели са резервирани почти на 90% за лято 2018"}
{"url": "http://www.faktor.bg/bg/articles/koshlukov-se-yadosa-na-krititsite", "text": "През последните дни директорът на Канал 1 Емил Кошлуков стана обект на масирана атака във фейсбук, в която се споделяха призиви на някои издания, че бившият ТВ водещ се разпореждал кой да бъде канен в ефира, а журналистите си страхували от него. Обвиненията станаха повод Кошлуков да излезе със своя позиция, за да защити обществената телевизия и своята визия за БНТ.  Понеже гледам, че някои хора силно се вълнуват от обществена телевизия, нейните цели и задачи са: 1. Обществената телевизия е именно това, телевизия на обществото. Не е на ръководството, нито на водещите, нито на служителите. Още по-малко на една партия. Тя защитава обществения интерес. 2. Нейните задачи, цели и функции са описани ясно в закона, особено в чл. 6. Ако някой смята, че може да ги определи по-добре, да влезе в парламента, да напише нов закон и да го приеме. Засега действа този. 3. За да изпълни своята мисия, обществената телевизия трябва да е отново именно това, телевизия. Ако те гледат една шепа хора, как точно изпълняваш ролята си? 4. Обществените телевизии имат висок рейтинг, в цяла Европа. Достатъчно е да видите френската, италианската, британската, сръбската и т. н. Просто когато имаш добри предавания, имаш и зрители. 5. БНТ има добри предавания, качествени журналисти и производство, постига и добри резултати. Не винаги, но постига. Нашата цел е да станат още по-добри. 6. Обсъжданията на продукциите, тяхната промяна и подобрение, структурно, съдържателно и програмно, е наша задача. Ние го правим в телевизията, всекидневно. Анализираме данните, следим конкуренцията, проучваме опита на другите по света. 7. Оценката ни я дават отново зрителите, не партийните централи, нито медиите на олигарси. Ние сме обществена телевизия, не сме длъжни да се съобразяваме с политически и други интереси, единствено с обществения. 8. Ако някой смята, че свободата на словото е застрашена, или е нарушен закона по някакъв начин, моля да покаже веднага кога, къде и как е станало това. Незабавно ще сезирам СЕМ лично аз, в качеството си на директор. 9. БНТ е длъжна да осигурява плурализъм на мненията, както и на гледните точки. Именно затова е важно хората да знаят кой какъв е, когато говори от ефира на БНТ. Не е редно да поканиш Лукарски, да речем, като адвокат по темата за Истанбулската конвенция и да не кажеш на зрителя, че той е висш партиен кадър. Добре дошъл е, но той не е просто адвокат, а партиен лидер, неговата позиция не трябва да се крие. 8. Ако имаме проблеми в БНТ, аз вярвам, че трябва да ги решаваме, не да се оправдаваме, че не можем. Нито пък смятам, че дължим обяснение на издания от един, или друг кръг на медийни босове. 9. Твърдо убеден съм, че продукциите на БНТ1 могат да станат още по-популярни и обичани от много хора. Това е моя цел и задача. 10. Знам, че карам някои хора да работят повече, отколкото са свикнали. Именно затова аз самият работя и в предаване, не съм само началник. Добрият ръководител точно така ръководи, с пример, а не с философстване. За да искам повече от колегите, аз лично трябва да давам повече. 11. Видях призива на едни политици, които зоват да си върнат БНТ. Не знаех, че е била тяхна. Но знам, че вече няма да е на нито една партийна централа, колкото и да не им се вярва. БНТ ще бъде обществена телевизия. 12. Надявам се и да бъде гледаема и качествена, каквато тя е била почти винаги. Ще се опитваме да я направим още по-добра, с помощта на нашите зрители.", "date": "2018.01.21", "title": "Кошлуков се ядоса на критиците: Оценката ни я дават зрителите, не партийните централи, нито медиите на олигарси"}
{"url": "http://www.faktor.bg/bg/articles/grigor-dimitrov-se-klasira-za-chetvartfinalite-na-australian-open", "text": "Григор Димитров победи в четири сета Ник Кирьос. Така българинът за втора поредна година стигна до втората седмица на Откритото първенство на Австралия. Третата ракета в света се класира за 1/4 финалите след успех над представителя на домакините Ник Кирьос със 7-6 (7-3), 7-6 (7-4), 4-6, 7-6 (7-4). На местния любимец Кирьос не му помогнаха 36 аса в битката на корта, която продължи близо три часа и половина. Съперник на Гришо за място в 1/2 финалите ще бъде Кайл Едмънд от Великобритания, който надигра италианеца Андреас Сепи в четири сета 6-7, 7-5, 6-2, 6-3.", "date": "2018.01.21", "title": "Григор Димитров победи в четири сета Ник Кирьо"}
{"url": "http://www.faktor.bg/bg/articles/ndk-shte-e-s-ogranichen-dostap-na-22-yanuari", "text": "На 22 януари, понеделник, достъпът до централната сграда на НДК ще бъде ограничен. Мярката се налага поради събитие на високо ниво (клас „С”) от календара на Българското председателство на Съвета на ЕС, което се провежда в Двореца. Затворени за посетителите до 15:00 часа ще бъдат Литературен клуб „Перото“ и Билетен център на НДК. Подобни ограничения ще бъдат в сила до юли 2018 г. за всички събития от клас „А“ и „С“ по време на Председателството. За улеснение на почитателите на културните събития НДК разкри целодневна билетна каса в кино „Люмиер Лидл“, която ще работи в дните, в които достъпът до централната сграда на Двореца ще бъде ограничен. На разположение остава и системата за онлайн резервация на билети.", "date": "2018.01.21", "title": "НДК ще е с ограничен достъп на 22 януари"}
{"url": "http://www.faktor.bg/bg/articles/temenuzhka-petkova-90-ot-oborudvaneto-za-aets-belene-veche-e-v-balgariya", "text": "90% от оборудването на АЕЦ ”Белене” вече е в България и се съхранява по условия на заводите-производители. Мина и проверка на Агенцията за ядрено регулиране, която не установи нарушения, каза в студиото на Канал 3 министърът на енергетиката Теменужка Петкова. \"Бизнесът проявява притеснение относно цената на електричеството на свободния пазар. Държавата няма как да се намеси на свободния пазар, когато има свободен пазар цената се определя от търсенето. Призовавам, ако бизнесът има информация, да сигнализира КЗК. Правителството работи в посока да не се изкривява пазара\", заяви ще Петкова.", "date": "2018.01.21", "title": "Теменужка Петкова: 90% от оборудването за АЕЦ ”Белене” вече е в България"}
{"url": "http://www.faktor.bg/bg/articles/novite-zlatni-mini-na-evropa", "text": "Някои от най-богатите европейски залежи на ценни метали в Европа се намират не къде да е, а в сметищата на Стария континент. Суровините в тях включват различни ценни вещества - от злато в смартфоните до кобалт в батериите за електрически автомобили. Изхвърлените превозни средства, стари батерии, компютри, хладилници и други електронни и електрически съдържат в себе си материали на стойност милиарди евро. Една нова база данни: urbanmineplatform.eu, следи и прогнозира потоците от материали в 30 европейски държави, проследявайки пътя им от продажбата до сметището. \"Това е една крачка напред в посока кръговата икономика\", каза Паджел Лерой, координатор на проекта и ръководител на \"ОЕЕО Форум\" - организация с нестопанска цел в Брюксел, която насърчава рециклирането на отпадъци от електронно и електрическо оборудване. Там дори говорят за \"сметищно миньорство\"- добиване на ценни суровини от отпадъците. Скоро всеки европейски гражданин ще притежава по около 250 килограма електроника, според оценка на ООН. Това е количество, 3,5 пъти по-голямо от средното тегло на възрастен човек. Наред с това на всеки европеец ще се падат средно по 17 кг батерии и почти 600 кг автомобили. Всичко това обещава ръст на електронните отпадъци, съответно и на ценните суровини, които сметищата крият. Пропорциите на ценните метали ще се променят с развитието на различните технологични тенденции. С нарастването на продажбите електрическите автомобили ще се превърнат в нарастващ източник на материали като неодим, литий и кобалт през следващите години. С особена сила това ще важи за Норвегия, Франция, Германия, Великобритания и Холандия - страните, където електромобилите най-рано навлязоха на пазара. Подобни тенденции на изменение на \"сметищното миньорство\" не са непознати. Отпадъчната мед, откривана в старовремските телевизори и монитори с електронно-лъчева тръба, достигна своя пик в Европа през 2011 г. и оттогава насам рязко намаля заради преминаването към телевизори с плосък екран и компютри. Източноевропейските нации обаче все още могат да бъдат \"извор\" на такава мед, казват изследователите. Така е, защото страните в региона са изостанали в прехода към плоски екрани. Те от своя страна пък съдържат други ценни материали като индий. Проблем за връщането на всички тези ценни суровини в икономиката остава бързият темп на технологичното развитие. Бързите промени обезсърчават инвестициите в рециклирани системи и в т. нар. \"сметищно миньорство\". Това, което може да бъде много ценно сега, може да не струва нищо само след няколко години, обясняват специалистите.", "date": "2018.01.21", "title": "Новите златни мини на Европа"}
{"url": "http://www.faktor.bg/bg/articles/api-patnite-nastilki-sa-mokri-chastichno-zasnezheni-i-zaledeni", "text": "Пътните настилки са мокри, частично заснежени, заледени, но обработени. Това сочи информацията за състоянието на републиканските пътища на  Агенция “Пътна инфраструктура”. Температурите са в интервала от – 10° до + 3°. Времето над цялата страната е предимно облачно. Слаб до умерен вятър духа в областите Търговище, Разград, Пловдив, София, Смолян и Шумен.  Намалена е видимостта поради мъгла до 50 м в районите на АМ „Хемус“/обл.София/, Трън/обл. Перник/ и до 100 м в областите Силистра, Разград и районите на Благоевград и Добринище; Априлци /обл.Ловеч/; Богданово и Раднево/обл.Ст.Загора. По автомагистралите ограничения няма, сочат още от агенцията.", "date": "2018.01.21", "title": "АПИ: Пътните настилки са мокри, частично заснежени и заледени"}
{"url": "http://www.faktor.bg/bg/articles/tsetska-tsacheva-nyama-da-se-promenya-konstitutsiyata-nito-shte-se-vavezhda-treti-pol", "text": "Искам ясно да поясня - няма да се сменя Българската конституция, няма да се въвежда трети пол, няма да се въвежда в учебната програма пояснение за хора, които имат различно усещане за себе си извън жена и мъж, няма да се признават чуждестранни еднополови бракове, защото българската конституция не позволява. Това категорично заяви пред Би Ти Ви министърът на правосъдието Цецка Цачева. Тя обяви, че Министерството на външните работи е изготвило меморандум, който да обясни понятията, въведени в Истанбулската конвенция. Този документ е готов и е раздаден на всички депутати. Тези пояснителни бележки са 75 страници и обясняват какво съдържание се влага във всички понятия, обясни Цецка Цачева. Бившият председател на Народното събрание съобщи още, че във вторник в 11 ч. в аулата на Софийския университет ще има широко публично обществено обсъждане на Истанбулската конвенция, където министърката се надява да бъдат разсеяни всички съмнения. Цачева обяви, че Министерството на правосъдието е в процедура на подписване на дългоочаквания договор за въвеждане на електронните гривни за обвиняеми и осъдени. Приключи обществената поръчка, имаше обжалване, което бе отхвърлено. Съвсем скоро тези електронни гривни ще бъдат налични, заяви Цецка Цачева.", "date": "2018.01.21", "title": "Цецка Цачева: Въвеждат се електронни гривни за обвиняеми и осъдени"}
{"url": "http://www.faktor.bg/bg/articles/patriarh-neofit-imame-konsensus-za-badeshteto-na-makedonskata-tsarkva", "text": "Имаме консенсус по главните въпроси за бъдещото единство с Македонската православна църква-Охридска архиепископия. Това заяви Негово светейшество патриарх Неофит, посочи БГНЕС. \"Предстоят усилени срещи и разговори. Стараем се да се изслушваме с внимание, да поддържаме добрия тон, да се срещаме с архиереите и с хората, от които зависи предвижването на този въпрос. Слава Богу, че имаме консенсус по главните въпроси на бъдещото единство“, подчерта българският патриарх. Светият синод на БПЦ създаде специална комисия за разрешаване на въпроса и вече бяха проведени първите срещи. В София дойде лично и главата на МПЦ-Охридска архиепископия архиепископ Стефан. Патриарх Неофит пожела на българския народ: „Нека бъдем честити! Вяра в светото православие, да бъдем радостни от постигането на добри успехи в този живот и в усилията на всеки от нас да живее според словото Божие! Бог да е с нас! На всички ви благословение!“", "date": "2018.01.21", "title": "Патриарх Неофит: Имаме консенсус за бъдещето на Македонската църква"}
{"url": "http://www.faktor.bg/bg/articles/iztochila-li-e-ninova-100-000-shtatski-dolra-chrez-fiktivni-dogovori-s-libiyski-marokanski-advokati", "text": "Сагата с приватизацията на ВТД „Техноимпекс“ е като сериал – винаги има и още, и още. Тази приватизация е и като ръководство по безсрамие, крайна алчност и недостижимо двуличие. Сделката е определена от самата БСП през юни 2001 г. като една от знаковите, съмнителни и сиви сделки, извършени от правителството на Иван Костов. Днешният лидер на същата БСП твърди, че атаката срещу тази сделка представлява атака срещу БСП и нейното ръководство. Излиза, че БСП атакува сама себе си, случва се нещо като автоимунно заболяване - имунната система, която защитава организма от болести, разпознава клетки на тялото като чужди. В резултат на това имунната система ги атакува. В отговор възниква т.нар. автоимунен отговор - отговор, насочен към самия организъм. Казано иначе, опитите на Корнелия Нинова да се тефлонизира с мантията на БСП води до значителни преки щети върху самата партия. Не знам докога ще я изтърпят да издевателства – все пак в тази партия има много хора, които нито са приватизирали по Костово време, нито са получавала милиони наготово по сметките на приватизираното предприятие, нито пък са прогонвани от социал-либерално правителство заради съмнения в корупция. А мушенгиите на Нинова нямат край – можете да бъдете уверени в това. Нито преди 20 години, нито сега. Да видим какво се случва веднага след приватизацията на външнотърговското дружество „Техноимпекс“. ( ) Скандалният договор между РМД-то на Корнелия Нинова и държавното дружество е сключен на 13 януари 1999 г. Защо е скандален ли? Надявам се вече сте осъзнали, че когато подписваш договор за сумата 700 000 щ.долара, които уж трябва да платиш и всъщност плащаш само 10 % от тях, или 70 000 щ.долара, а получаваш всичко все едно си платил 700 000 щ.долара, това не може да се опише другояче освен като скандално. Както вече писах, по сметките и кеш в касите на задграничните бюра на дружеството в Либия, Мароко и още няколко държави има валута с левова равностойност над 1,8 млн. лева. Живи, реални пари във валута – щатски долари, либийски динари /който са по-скъпи от долара по това време/, марокански дирхами и т.н. С подписването на договора Корнелия Нинова и сие придобиват тези пари и  Нека припомня, че РМД-то „Техноимпекс-98“ АД, в което Корнелия Нинова има тавана от акции, разрешени да се притежават по това време /33 %/ е поело ангажимент за инвестиции в новопридобитото ВТД. Тук, както предполагам помните, също е играла химикалката – първоначално по договор сумата, която събудилите се за една нощ „капиталисти“ от РМД-то трябва да внесат е 700 000 щ.долара. Но с три анекса за няколко месеца задължението е сведено от 700 000 на 300 000 щ.долара, разпределени за три години. През първата, 1999 г., РМД-то на другарката, пардон новозамогналата се приватизаторка Корнелия Нинова е трубвало да „инвестира“ 100 000 щ.долара. Както се досещате, Корнелия Нинова и сие са голи като соколи по това време – та тя живее на квартира в панелка в ж.к. „Сухата река“. Откъде могат да вземат 100 000 щ.долара, които да представят като инвестиция? Бинго, ама разбира се, че от скътаните парички по сметките и касите на задграничните бюра на прясно приватизираното дружество. И гледайте сега каква врътка измислят!  Още на 15 януари 1999 г., три дни след подписването на приватизационния договор Корнелия Нинова като главен акционер и изпълнителен директор на „Техноимпекс“ упълномощава с Пълномощно № 1/15.01.1999 г. лицето Стайко Димов Стайков „да приема и отчита средства постъпили по касата, да имвършва разплащания с английски партньори, да разписва разходни ордери и да извършва разплащания...на територията на Либия“. Звучи Ви познато името Стайко Димов Стайков ли? Правилно, това е същото лице, което с пълномощно от 20.10.1998 г. упълномощава бедната като църковна мишка тогава изпълнителна директорка на все още държавното ВТД „Техноимпекс“ /,но нарочено да бъде приватизирано от правилните наши, разбирай доверени на върха на СДС хора/, да купува от негово име и с негови средства акции в РМД-то, което ще приватизира външнотърговското дружество с милиончетата по сметки й в каса. Забележете, че най-много доларчета и динари има в касата на задграничното бюро на „Техноимпекс“ в Либия, а лицето Стайко Стайков е ръководител на това бюро. Съпругата му по това време /с която после се развеждат/, е по една случайност счетоводител-отчетник на бюрото, т.е. директно движи паричните потоци. Чаткате ли, защото аз мисля, че от тези факти дори и кучетата на село вече разбраха схемата?  Но да се върнем към онези 100 000 щ.долара собствени средства на дружеството, които трябва да бъдат „усвоени“, т.е. да бъдат представени като „инвестирани“, от нашите хора. И гледайте сега каква плоска и дърварска схема измислят. В пълно нарушение на договора, те вземат тези налични пари от сметките на доскорошното държавно дружество и ги превеждат на двама адвокати – един в Либия и един в Мароко. Калимерата е следната – още на 10.02.1999 г. сключват с либийския адвокат Емхемед Хамруни договор за адвокатски и правни консултации, както и за информационни услуги относно регистрацията на вече частното дружество „Техноимпекс“ в Либия. Срещу това „Техноимпекс“ се задължава да изплати на Емхемед Хамруни сумата от 40 000 либийски динара. Според заключението на вещото лице по дело, което Агенцията за следприватизационен контрол води след няколко години срещу РМД „Техноимпекс-98“ за неизпълнение на договора за инвестиции, доларовата равностойност на тези 40 000 либийски динари по това време е 94 117, 65 щ.долара. Половината от тази сума, или 20 000 либийски динара са преведени скорострелно още в деня на подписването на договора – 1002.1999 г. Ето, виждате разходния касов ордер за това. За 1999 г. либийският адвокат Емхемед Хамруни не е свършил за пет пари работа, както се вижда от документите, с които разполагам. Чак година по-късно, на 15.03.2000 г. той изпраща едно уведомително писмо до Корнелия Нинова, че съществува законодателна забрана във връзка с откриването на клон на дружеството „Техноимпекс“ в Либия и е предложил същото да се регистрира в Либийската компания за желязо и стомана. Едва 2002 г. - видно от писмо на Либийската компания за желязо и стомана, забележете, от 13.01.2002 г., е регистриран клон на „Техноимпекс“ в Либия. И за всичко това Емхемед Хамруни е получил 94 117, 65 щ.долара. Как Ви се струва тази съшита с бели конци мушенгия за източване на налични средства от сметките на новопридобитоот држество? Още поече, че когато Агенцията за следприватизационен контрол започва дело срещу РМД-то „Техноимпекс-98“ на Корнелия Нинова за неизпълнение на приватизационния договор в частта му за инвестициите, на един от документите съдийския състав пише ясно и безапелационно: РМД „Техноимпекс-98“ не е предоставил доказателства по изпълнението на консултантския договор. Нещо повече, съдът на втора и трета инстанция приеима, че такива доказателства не са представени не само от либийския адвокат Емхемед Хамруни, но и от мароканския адвокат Абделазис Седах, с когото е подписан идентичен договор през 1999 г. за сумата 6100 щ. долара. Но пък общата сума надвишава с малко задължението на Корнелия Нинова и нейното РМД „Техноимпекс-98“ АД по инвестиционната програма, която са поели като ангажимент по приватизационния договор за 1999 г. – 100 000 щ.долара.  Какво разбираме от всичко дотук? По сметките на държавното дружество е имало първоначално валута в левова равностойност над 1,8 млн. След няколко месеца тази сума от реални, живи, кеш пари се увеличава с приблизително нови 350 000 лв., защото по сметките на вече приватизираното дружество внезапно постъпват забавени плащания от контрагенти, които се разплащат за услуги, извършени от държавното все още тогава ВТД „Техноимпекс“, т.е. Корнелия Нинова и сие разполагат с над 2,1 млн. лв. във различни валути, които чакат да бъдат „усвоени“. Един от на тези суми е сключването на фиктивни договори. Както ще напишат от Агенцията за следприватизационен контрол на единия разходен касов ордер, с който се превеждат 20 000 либийски динара, или около 47 000 щ.долара на Емхемед Хамруни „това не е доказателство, че сумата действително е платена на либийския адвокат“. Това е заключението, което е вписано в решенията и мотивите по присъдите /с които РМД-то на К. Нинова „Техноимпекс-98“ е осъдено да плати 50 000 щ.долара неустойка заради неизпълнението на приватизационния договор в частта за инвестиционната програма/ и на Софийски градски съд, и на Софийски апелативен съд, и на Върховния касационен съд. И наистина, всичко е толкова прозрачно и дилетантски изпълнено, че би било смешно, ако не беше толкова гнусно. Вижте дори само „разписката“ от едно изречение, с която Емхемед Хамруни „удостоверява“, че е получил два пъти по 20 000 либийски динара, или 94 117, 65 щ.долара. Както ще напише един от съдиите, осъдил РМД-то – \"липсват всякакви атрибути, които поне да съдържат аурата на достоверност в тези документи, които трябва да докажат, че над 100 000 щ. долара са действително платени за някаква дейност\". Друг е въпросът за какво са платени и дали изобщо са платени. Защо мисля така ли? Спомнете си, че в същата 1999 г., на 5 октомври Корнелия Нинова купува огромен апартамент от 125 кв. м. с гараж от над 23 кв. м. Същата Корнелия Нинова, която до този момент живее в панелка в ж.к. „Сухата река“, изведнъж рязко се замогва, за да може да извади няколко десетки хиляди долара и да плати на строителната фирма „Аспекти плюс“ за апартамента и гаража. Същите апартамент и гараж, за които днес категорично отказва да си спомни, че е купила и дори е вписала собственоръчно в своята декларация пред Сметната палата десет години по-късно. Сделката по покупката на този апартамент и гаража присъства и в Имотния регистър, факсимилета от който виждате.  Моята работа беше да задам въпросите и да намеря и публикувам документите. Отговорите и изводите оставям на Вас, аз своите за себе си съм ги направил.", "date": "2018.01.21", "title": "Източила ли е Нинова 100 000 щатски долара чрез фиктивни договори с либийски и марокански адвокати?"}
{"url": "http://www.faktor.bg/bg/articles/tir-izletya-ot-most-i-padna-v-reka", "text": "Тир е излетял от пътя и е паднал от мост. Едното платно от Харманли към Капитан Андреево е затворено. Инцидентът е станал малко преди 6:00 тази сутрин. Машината се е озовала директно в близката река. Пътят ще остане затворен още няколко часа. Причините за инцидента все още се изясняват. Предполага се, че по това време е имало поледица по пътя. Възможно е шофьорът да е заспал. С трудности той е бил изваден от кабината, но е оцелял и в момента е в болница.", "date": "2018.01.21", "title": "Тир излетя от мост, едното платно на \"Марица\" е затворено"}
{"url": "http://www.faktor.bg/bg/articles/snyag-dazhd-i-temperaturi-mezhdu-2-i-7", "text": "След временно спиране на валежите през нощта в неделя бързо ще се заоблачи и по-късно през деня отново ще завали. В северозападните и планинските райони ще вали сняг, а в останалата част от страната – дъжд. Вятърът ще се ориентира от югоизток, ще е до умерен. Минималните температури ще бъдат между минус 4 и 1 градуса, максималните 2 – 7 градуса. През нощта срещу понеделник валежите ще се усилят, по-значителни ще са в Предбалкана и Родопската област. Ще нахлува още студен въздух. В планините ще бъде облачно и ветровито, с умерен и силен югозападен вятър. Ще превалява сняг, в Източни Родопи, Странджа и Сакар – дъжд. Максималната температура на височина 1200 метра ще е около 2°, на 2000 метра – около минус 3°. Атмосферното налягане е по-ниско от средното за месеца, ще продължи да се понижава. По Черноморието ще е облачно и дъждовно. Ще духа до умерен изток-югоизточен вятър. Максималните температури ще са 6°-8°. Температурата на морската вода е 7°- 8°. Вълнението на морето ще е 2-3 бала.", "date": "2018.01.21", "title": "Днес: облаци, дъжд, сняг и температури между 2° и 7°"}
{"url": "http://www.faktor.bg/bg/articles/vmesto-gala-vecherya-parvata-godishnina-na-tramp-be-pomrachena-ot-haos", "text": "Първата годишнина от встъпването в длъжност на държавния глава на САЩ Доналд Тръмп бе белязана от истински хаос, след като правителството спря работа, а в десетки градове в цялата страна бяха организирани протести, коментира британският вестник The Guardia Близо 800 хил. федерални служители получиха разпореждане да останат вкъщи, след като Белият дом и Конгресът не успяха да постигнат компромис по законопроекта за държавните разходи. От съществено значение е персоналът на Въоръжените сили на САЩ да останат на работа, но ако ситуацията продължи, на тях вероятно няма да им бъдат изплатени възнагражденията, информира \"Фокус\". Американските военнослужещи зад граница бяха сред първите, които „вкусиха“ последиците от ситуацията във Вашингтон, след като стана ясно, че няма да имат възможност да гледат неделните плейофи от Националната футболна лига на САЩ, тъй като мрежата за излъчване на въоръжените сили спря работа. Тръмп отмени пътуването си в комплекса Мар-а-Лаго в щата Флорида, където се надяваше да отпразнува с гала вечеря първата годишнина от поемането му на президентския пост. Вместо това, държавният глава взе решение да остане във Вашингтон. Там обаче десетки хиляди американци отбелязаха с шумни демонстрации годишнината от протестите срещу него. Подобни акции бяха организирани и в редица други големи градове в цялата страна, подчертават от редакцията на британското издание. Демонстрации имаше в над 200 американски града и протестиращите са стотици хиляди. Само в трите мегаполиса Ню Йорк, Чикаго и Лос Анджелис организаторите на демонстрациите твърдят, че участниците в тях са 400 хил. В тях се включиха звезди на шоубизнеса като Упи Голбърг, Натали Портман, Виола Дейвис, Ева Лонгория, Скарлет Йохансон, Роб Райнър и Джейн Фонда. Протестиращите изразяват недоволството си от политиката на Тръмп по различни въпроси, сред които имиграцията, абортите, правата на жените, на хомосексуалистите, бисексуалните и транссексуалните и др. И докато протестите се провеждаха, Тръмп се опита да ги обърне в своя полза с публикация в „Туитър”. В него той каза, че днешният ден е отличен и насърчи хората да организират шествия, за да отпразнуват безпрецедентните исторически постижения и икономическите успехи в САЩ през последните 12 месеца. „Безработицата при жените е най-ниската от 18 години”, написа още в Тръмп. Много от плакатите, които носеха демонстрантите, показваха, че те имат различни поводи да са недоволни от Тръмп. Някои изразяваха недоволство от предполагаемата некомпетентност на неговата администрация, а други от отношението му към жените и срещу неравенството между мъже и жени. За днес и утре на много места освен в САЩ, но и на други места по света, сред които Пекин, Буенос Айрес и Найроби, са планирани стотици митинги в подкрепа на предоставянето на повече права на жените. Утре ще има голяма демонстрация и в Лос Анджелис.", "date": "2018.01.21", "title": "Вместо гала-вечеря, хаос помрачи  първата годишнина на Тръмп"}
{"url": "http://www.faktor.bg/bg/articles/nad-10-000-rumantsi-protestiraha-sreshtu-noviya-zakon-za-koruptsiyata", "text": "Над 10 000 румънци се събраха на \"Университетския площад\" в Букурещ снощи, за да протестират срещу последните законодателни промени, които бяха приети от парламента. Протестиращите смятат, че промените ще затрудят работата на прокуратурата в борбата срещу корупцията по високите етажи на властта. В началото се стигна до малки сблъсъци между демонстрантите и силите на реда на \"Университетския площад\". Множеството скандираше: \"Крадци\", \"Крадци\". В демонстрацията участваха и хора от провинцията. Участниците носеха национални знамена. Организаторите на протеста съобщиха в социалните мрежи маршрута на демонстрацията - от \"Университетския площад\" към парламента, след това пред сградата на омбудсмана, Конституционния съд и Националния аудиовизуален съвет.", "date": "2018.01.21", "title": "Над 10 000 румънци протестираха срещу новия закон за корупцията"}
{"url": "http://www.faktor.bg/bg/articles/hristiyan-gushterov-e-arestuvan-za-poboy-tazi-nosht", "text": "Синът на Добромир Гущеров – Християн Гущеров, е арестуван тази нощ за побой в София. В столично заведение Гущеров се скарал с мъже на друга маса. Свадата се пренесла извън заведението, започнала и гонка по улиците. При опит да избяга от полицията 29-годишният Християн Гущеров ударил с джипа си \"Мерцедес\" патрулка в кв. \"Бояна\".  Има материални щети по полицейската кола, няма пострадали. Гущеров и още седем души са задържани в 6-то РПУ. Издирват се още двама души.", "date": "2018.01.21", "title": "Синът на Димитър Гущеров е арестуван, опитал да избяга и ударил патрулка"}
{"url": "http://www.faktor.bg/bg/articles/bsp-vnasya-5-signala-za-koruptsiya-do-prokuraturata", "text": "БСП внася 5 сигнала до прокуратурата за корупция и иска да се разсекретят още 2 доклада. От партията отправиха искане още утре да бъде разсекретен протоколът от заседанието на Комисията за контрол върху приходните агенции, стана ясно по време на извънреден брифинг на партията. На пресконференцията бяха представени докладите на ДАНС и на прокуратурата във връзка с т.нар. хакване на системата на БАЦИС, която функционира в митниците. Бяха изнесени също и изводите на компетентните органи след проверки на приходните агенции.  \"Текстовете съдържат информация, чиито изводи показват, че както финансовата, така и икономическата сигурност на страната са застрашени\", заявиха от БСП. „В тези данни изводите не кореспондират с казаното от официалните власти, от Министерството на финансите и съответно тази тема ще бъде дистутирана утре на извънредно заседание на Вътрешна комисия и на Комисията по бюджет и финанси“, заяви Иван Иванов от БСП.    Социалистите твърдят, че на 16 ноември главният прокурор Сотир Цацаров изнесъл данни за контрабанда в комисията за контрол върху приходните агенции. От партията искат още да се разсекрети доклад на МВР, който има данни за престъпления, свързани с копруцията.", "date": "2018.01.21", "title": "БСП се активизира преди вота, внася в прокуратурата  5 сигнала за корупция"}
{"url": "http://www.faktor.bg/bg/articles/ne-douchil-aktyor-i-bogoslov-izrezhisira-patriarha-i-sinodalnite-startsi", "text": "След смъртта на Митрополит Дометиан (1932-2017) не само във гр. Видин, но и из църковните среди в страната все по-нетърпеливо се очаква провеждането на избора за нов Видински митрополит. Какво толкова има интересно в този избор: Видинска епархия обхваща територията на най – бедната и най-обезлюдената част от Европейският съюз. В този случай най–интересен е профилът на един от епископите, които Светият синод постави в списъка на достойните (достоизбираемите) за избор епископи за овакантилия митополитски престол - Мелнишки епископ Герасим. Заради длъжността която заема - Главен секретар на Св. Синодq той неофициално е и в позиция на „полпозишън” пред останалите епископи, които също влезнаха в драфта. Няма как да е друго яче, защото до сега в историята на нашата църква 95% от епископите, заемали този пост, в последствие са избирани и за митрополити. Защо обаче, се спираме точно на него? Защото, четейки неговата автобиография  прави силно впечатление, че  църковната му кариера, започнала само преди 8 г., е един  между членовете (каноните) на Устава (Конституцията) на Българската Православна Църква (БПЦ)! Член/канон 71, ал. 2 от Устава/Конституцията на БПЦ (УБПЦ) гласи: „Главният секретар трябва да бъде духовно лице с висше богословско образование и достатъчна църковна подготовка”. Според категоричното и точно указание на посочения член, наличието на завършено богословско образование е залегнало  в т. VIII, ал.1, стр.5 като първо и най-важно изискване в длъжностната характеристика за духовното лице, заемащо длъжността Главен секретар на Св. Синод: „Изисквания за заемане на длъжността – Образователни изисквания за длъжността: висше богословско – бакалавърска степен”. Тоест длъжностната характеристика е направена точно, просто няма как да бъде друго яче, както е по изискването на УБПЦ.  Четейки   на Мелнишки Епископ Герасим, настоящ главен секретар на Св. Синод, научаваме, че е завършил бакалавър в Националната академия за театрално и филмово изкуство „Кръстьо Сарафов”. Там обаче и дума не се споменава, че преди да надене расото е бил майстор на коктейли в бар на сточен коктейл. От биографията става ясно още, че на 09.12. 2009 г. е подстриган за монах, а през 2012 г, е пратен от Светия Синод да специализира в Москва. И толкоз. Никъде не се споменава, обаче, че не е успял да се дипломира, след като през 2014 г. е приключил семестриално двугодишният срок на неговото обучение. Нищо скандално не би имало в това, ако Герасим бе изпратен в някой манастир, а не бе избран на 17.09.2014 г. за главен секретар от Светият Синод в нарушение с вече цитираният по горе чл. 71, ал. 2 от УБПЦ. Специализирал не значи, че се е дипломирал, тоест завършил успешно своето следване. Апропо, че има завършено „висше богословско образование”, както са изискванията на каноните от  УБПЦ за заеманата от него длъжност в Патриаршията и последвалата по-късно негова епископска хиротония. Разбира се, може само да гадаем как е протекла неговата специализация в Москва и какво е специализирал, тоест академично надграждал,  без да е завършил поне основополагащата четири годишна бакалавърска богословска програма.  От медиите научаваме, че на 16.06.2017 г. Епископ Герасим е защитил магистратура в Москва на тема „Подворията на Поместните православни църкви в Москва”. Тоест най –после, три години след като е завършила двугодишната му специализация, той се е дипломирал. Което разбира се не санира петте нарушенията на Устава от страна на Патриарх Неофит и Митрополитите членове на Св. Синод, които те са направили за да лансират кариерата на Герасим, докато го чакат най-после да се дипломира. Ако сега скандално известната Калинка от „Фонд земеделие” представи диплома за завършено висше образование означава ли, че министърът на земеделието е длъжен да я възстанови на работа като директор на фонда?  Първото нарушение, както вече казахме е при избора му за гл. секретар. Второто и третото в нарушение на чл. 83, ал.2, т.4 от УБПЦ: „кандидатът за епископ трябва да има следните качества: „да има висше богословско образование и да е прослужил в клира най-малко 10г.”  Той не отговаря нито на първото, нито на второто (7 г. и 5 дена в деня на избора).  Последните две са когато синодът на два пъти го поставят в списъка, съгласно с чл. 85, ал.1 от Устава - но все пак в нарушение - на чл. 83, ал.2, т.4 от Устава, на достоизбираемите епископи: през 2016 г. за овдовялата Старозагорска епархия и през началото на 2017 г. за овдовялата Врачанска епархия. Какъв достоизбираем епископ е Герасим, когато не е хиротонисан в хармония и според каноните на УБПЦ?  Друг въпрос е дали тази двугодишна магистърска специализация  може да се приравни с изискването за „висше богословско образование” според Устава? Трябва все пак да се уточни, че Епископ Герасим не е специализирал в най-елитното учебно заведение на Московската Патриаршия -  основаната през 1687 г. Московска Духовна Академия (МДА) намираща се в Свято Тройцкия манастир. В МДА са специализирали блаженопочившия Патриарх Максим (1914-2012) и сегашния Патриарх Неофит, почти всички български митрополити и епископи. Една академична специализация там продължава 3 г. МДА е ситуирана на 60 км. от гр. Москва и дисциплината в нея е много строга, академичното ежедневието на студентите е изпълнено от един непрекъснат цикъл от богослужения, лекции и четене в библиотеките. Именно и заради строгата дисциплина в академията няма случай, в който български специализант да се е върнал у нас без да се е дипломирал, тоест да не е завършил успешно МДА. Главният секретар е специализирал във  висшето училище на Руската православна църква в Москва за следдипломно богословско образование, наричано „Общоцърковна аспирантура и докторантура Св. Кирил и Методий”. Това висше училище е основано през 2012 г., да няма печатна грешка, основано е през 2012 г. от Митрополит Иларион Алфеев и фактически бъдещият главен секретар е част от неговият първи випуск. Както веднага се подразбира, то  на МДА. Намира се в самият гр. Москва и специализацията там трае 2 г. Трябва да се уточни, че в цяла Русия има много висши училища, които са под егидата на Московската Патриаршия и не всички са богословски, много от тях имат техническа насоченост, изкуство, история, литература. Тоест те са църковни, но не са богословски училища. Идентичен е и случаят с академичната специализация на Епископ Герасим. Да, тя е църковна, но не е богословска! Той е защитил магистратура по програма „Външни църковни връзки”. Което показва, че е специализирал в академичната система на Московската Патриаршия, но той не е изучавал основните богословски дисциплини като: догматика, литургика, агиология, патрология....и т.н. Което от своя страна автоматично поставя под съмнение неговата богословска подготовка и теологическа ерудираност. И дори след неговото дипломиране, академичният ценз на епископ Герасим не отговаря, според изискванията на каноните на УБПЦ за „висше богословско образование”, за заеманата от него длъжност в Патриаршията и за пълния блясък на достойнството на неговото епископство. Faktor.bg получи от свои източници копие от длъжностната характеристика на длъжността „главен секретар” на Св. Синод. Тя е с вх.№ 676/24.10.2014 г. Виждаме на нейната последна, 6 страница, подписа на Негово Светейшество Патриарх Неофит и подписа на новоназначения гл. секретар архимандрит Герасим. Върху подписа на архимандрита има и печат на Св. Синод. Дата на връчването на характеристиката е написана от Герасим собственоръчно. Тоест, Герасим се е подписал, като много добре е знаел, че не отговаря на т. VIII, ал.1, стр.5 от характеристиката и така реално е Както видяхме цели пет  пъти патриарх Неофит и митрополитите членове на Св. Синод нарушават Устава, заради „специалния” Герасим! Св. Синод няма правомощие да променя Устава. Да, същият този Устав на БПЦ, който църквата ни е съставила на Църковен събор- чл. 27, ал.1, УБПЦ - за да регламентира канонически своят църковен живот  и Св. Синод е призван да го пази – чл.59, ал. 4. Св. Синод няма правомощие да променя Устава на БПЦ. Пак според чл. 27, ал.1 от УБПЦ той се променя и допълва само на Църковен събор. За да се стигне до подписване на трудова характеристика от страна на Герасим означава, че той все пак е представен пред патриарха  и на митрополитите като членове на Св. Синод и те са го удобрили. Много е интересно тогава КОЙ или КОИ среди лансират църковната карирера на Герасим? В духовните среди се коментира, че е протежиран от силни играчи от бившата ДС. Други пък го свързват с руски интереси.  Кой не е доглеждал какво пише в Устава  и в длъжностната характеристика на Главният секретар? Ако човек се вгледа в Устава, може да разбере кой или кои от митрополитите на Св. Синод не са си свършили работата.  Според чл. 49, ал. 2 от Устава патрирахът и Св. Синод в намален състав, чл. 59, ал. 4 следят „да се изспълняват решенията на Св. Синод и Църковния събор точно и своевременно”. Според чл. 53, ал1-2, Св. Синод в намален състав се състой от Патриарха и четири митрополита, които се определят от Св. Синод в пълен състав на ротационен принцип по старшинство и с мандат от 6 месеца.  Точно кои са били четиримата митрополити в периода юни – декември 2014 г. не знаем, но знаем председателя – Патриарх Неофит. Тоест, той е трябвало най-много да внимава по време на заседанията на Св. Синод, било в пълен, било в намален състав, когато  заедно с митрополитите са обсъждали личността на Герасим - дали е подходяща за поста гл. секретар и по-късно за хиротонисване на епископ.  Залповото издигане на Герасим регистрира още  в историята не само на БПЦ, но и в историята на вселенската църква: 1. Единственото духовно лице в целия християнски свят– православен, католически и протестански - без абсолютно никакво завършено богословско образование (нито средно, нито висше), назначено за главен секретар на най-големата църковна организация в своята страна – на 17.09.2014 г. Това е уникално, защото голяма част от служителите в Патриаршията имат висше богословско образование, тоест служителите са по образовани от началника си.  2. Български клирик издигнал се - било без или със богословско образование (средно или висше) -  най-бързо до поста главен секретар на Св. Синод – след монашество само от  4 г., 9 м. и 8 д. 3. Единственото духовно лице в целия християнски свят, без абсолютно никакво завършено богословско образование (средно или висше), назначено за председател на Патриаршеска Катедрала – на 20.05.2016 г. Епископ Герасим е назначен за председател на Църковното настоятелство при ПКСХП „Св. Александър Невски”.  4. Единственото духовно лице в целия съвременен християнски свят – православен, котолически и протестански - хиротонисано за епископ без абсолютно никакво завършено богословско образование (нито средно, нито висше). Разбира се и Св. Синод трябва да проведе и църковно следствие, което да разследва Герасим защо се е подписал на длъжностната характеристика, като много добре е знаел, че не отговаря на т. VIII, ал.1, стр.5 от нея, настояват духовници. Като монах, който не би трябвало да се интересува от издигане в църковната йерархия, той е трябвало да информира патриарха, че няма завършено никакво висше богословско образование и че не отговаря на изискванията и трябва да отиде да учи в Православната духовна академия „Св. Св. Кирил и Методий” на дядо Николай в Пловдив. Вместо това - разсписват смело трудовата характеристика, а  после и патриарх Неофит я утвърждава с подписа си. Патриархът, като бивш гл. секретар на Св. Синод (1992-1994), много добре е знаел изискванията за образователен ценз за въпросния пост. Той, като последен ректор на Духовната академия „Св. Климент Охридски” (1989-1991) в София и пръв декан на Богословския факултет при Софийския университет „Св. Климент Охридски” (1991-1992), е трябвало да прояви повече книжовна ревност и да поиска богословската диплома на Герасим, но не го е направил и на сляпо е подписал неговата трудова характеристика, като така го утвърждава за гл. секретар.  Църковното следствие трябва да бъде проведено експедитивно и в най-кратки срокове, защото епископ Герасим е поставен в списъка на достойните /достоизбираемите/ за избор епископи за овакантелия митополитски престол на Св. Видинска епархия. Разбира се за резултатът от следствието трябва да се информира незабавно и видинската църковна общественост, защото на 28.01.2017 г. ще се проведе епархийският избор в гр. Видин. Ако нистина следствието докаже, че Герасим, подписвайки длъжностната си характеристика, е „изрежисирал” Патриарх Неофит и митрополитите членове на Св. Синод, то той самият няма да може да бъде достоен митрополит. Самият акт на „изрежисирването” е постъпка в разрез с раздел III – “Правомощия на епархийския Митрополит” от Устава на БПЦ - чл. 95, ал.3: ”да бди, редовно и правилно да се проповядва от клира и да се вземат мерки за духовното просвещение на християниете”. Как Герасим като митрополит ще може да взема мерки за духовното просвещение на християниете като ги учи по нечестен начин да придобиват постове ли?  Ако патриарх Неофит и митрополитите не проведат църковно следствие по случая и оставят епископ Герасим в списъка на достойните /достоизбираемите/ за избор епископи, тогава вярващите из цялата видинска епархия ще започнат да наричат 9 –ата „Не лъжи” ближния с кодово название „Не изрежисирвай” ближния!", "date": "2018.01.21", "title": "Актьор и недоучил богослов забърка патриарха и Св.синод в неканонична пиеса"}
