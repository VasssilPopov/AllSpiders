{"url": "https://www.faktor.bg/bg/articles/novini/svyat/tramp-zamina-za-kemp-deyvid-kadeto-shte-bade-obsazhdan-iran", "text": "Доналд Тръмп замина за президентската резиденция Кемп Дейвид, където каза, че ще води обсъждания по положението с Иран, предаде ДПА. \"В момента Иран е пълна бъркотия в икономическо отношение, за тях е пълен ад. Ще им бъдат наложени още санкции, много повече\", каза президентът на САЩ. \"Вече почти сме наложили най-тежките санкции, които могат да бъдат наложени на някоя страна, но ще наложим и още\", добави той, като подчерта, че няма да позволи на Иран да се сдобие с ядрени оръжия. \"Не искам да убивам 150 души, каквито и да са, освен ако е абсолютно необходимо\", каза Тръмп по повод решението си да отмени ответен удар по Иран заради свалянето на американски дрон.", "date": "2019.06.22", "title": "Тръмп замина за Кемп Дейвид, където ще бъде обсъждан Иран"}
{"url": "https://www.faktor.bg/bg/articles/novini/svyat/rusnatsite-v-gruziya-ne-iskame-putin-da-ni-evakuira-stachkite-sa-sreshtu-politikata-mu-a-ne-sreshtu-nas", "text": "\"Не искам да си тръгвам и не ми трябва никаква \"евакуация\", защото в Грузия нищо не ме заплашва. Никога не съм се сблъсквалал с русофобия, насочена лично към мен. Лозунгите (срещу Русия като окупатор) са претенции към политиката на Русия, а не към народа ѝ. Случващото се в Тбилиси прилича на някакъвабсурден сън, който вече сме виждали.\" \"Никак не ме радва, че някой иска да ме \"евакуира\" в Русия. Тук имам бизнес и пълноценен живот. Изобщо не ми харесва цялата тази история със \"спасяването\" (на руснаци).\" Това споделят за московското издание РБК, цитирано от \"Дневник\", руски граждани, които живеят и имат бизнес в Грузия, след указа на президента Владимир Путин да бъдат временно замразени всички полети на руски авиокомпании до страната и външното министерство да евакуира намиращите се там туристи и граждани. В изпълнение на указа всички 6 руски превозвачи спряха да продават билети до и от Тбилиси, Кутаиси и Батуми за 8 юли и следващи дати, а на вече закупилите предлагат алтернативни маршрути, връщане на парите или изтегляне на полета преди да влезе в сила ембаргото. До съботния следобед мнозина разчитаха да спасят плановете си за пътуване като се насочат към грузинската Georgian Airlines. Но според източници на ТАСС всеки момент ще бъдат забранени от 8 юли и полетите на Georgian Airways и MyWay Airlines.", "date": "2019.06.22", "title": "Руснаците в Грузия: Не искаме Путин да ни евакуира, стачките са срещу политиката му, а не срещу нас"}
{"url": "https://www.faktor.bg/bg/articles/novini/balgariya/dimitar-glavchev-absurdno-e-da-se-tvardi-che-sme-se-sayuzili-s-dps", "text": "\"Нашата позиция е ясна и трайна още от 2016 година. Тогава на референдума над 2,5 млн. души се произнесоха по темата. Това са адски много гласове. Ние ще се съобразим с волята на нашите работодатели - гражданите. Аз съм на мнение, че ако сега се проведе същия референдум, още повече хора ще гласуват за партийна субсидия от 1 лев. Това се дължи на театъра, който се разигра при БСП с подаването и оттеглянето на оставката на Корнелия Нинова. Хората се дразнят на тази неща\". Това каза пред Канал 3 депутатът от ГЕРБ Димитър Главчев.   \"Може да има финансиране на партиите от юридически лица, но то трябва да бъде при изключително строги правила и напълно изсветлено. Процесът трябва да бъде изключително прозрачен. Абсурдно е да се твърди, че сме се съюзили с ДПС. Те направиха смислени предложения за субсидиите и няма нищо лошо те да се подкрепят. Не разбирам защо всички в последните дни ни пришиват към ДПС. Ние имаме коалиционно споразумение и го спазваме на 100%. За мен по-сериозните проблеми са в малката коалиция. Сега обвиняват премиера Бойко Борисов, че не се е явявал на коалиционен съвет. За мен първо в Обединени патриоти трябва да се съберат тримата и тогава да се осъществи голям коалиционен съвет\", разкри бившият председател на парламента.   \"За мен не трябва да се правят промени в данъчната система. Не трябва да се пипа нещо, което работи. Все пак тези промени са предмет на политически разговори и ако се постигне политически консенсус, ще трябва да се мисли по тази тема. В бюджета са заложени приходи от тези данъци. Едва ли някой ще иска да не се изпълни бюджета. За това ще се вземе и този заем за изтребителите, за да не пострадат други политики от липсата на средства. Искам да уточня, че този заем ще бъде взет при много добри условия\", каза още Главчев.", "date": "2019.06.22", "title": "Димитър Главчев: Първо патриотите трябва да се съберат, а след това да се прави коалиционен съвет"}
{"url": "https://www.faktor.bg/bg/articles/toma-bikov-radev-finansirashe-kampaniyata-si-bez-subsidii-pravi-li-go-zavisim-ot-oligarhiyata", "text": "Депутатът от ГЕРБ Тома Биков зададе въпроси към БСП и Демократична България, които твърдят, че финансирането на партиите не чрез държавни субсидии, а с дарения, ще ги направи олигархични. Припомняме, че опорната точка гърми буквално денонощно от всички социалисти по медиите, в които са поканени. Вижте какво написа Биков във Фейсбука си:  \"Като издигнат от Инициативен комитет, президентът Радев финансираше кампанията си без субсидия и с частни дарения. Това прави ли го зависим от олигархията? Партиите от Демократична България не получават субсидия от 2 години. Как финансираха успешната си кампания за последните евроизбори? След като БСП и Демократична България твърдят, че без субсидия партиите ще бъдат превзети от олигархията, е добре да отговорят на тези въпроси\".", "date": "2019.06.22", "title": "Тома Биков: Радев нямаше субсидии на кампанията си, това прави ли го зависим от олигархията?"}
{"url": "https://www.faktor.bg/bg/articles/novini/balgariya/npsd-osazhdame-opita-za-podmyana-na-istoriyata-v-novite-uchebnitsi", "text": "Народна партия свобода и достойнство категорично осъжда опита за манипулативно и тенденциозно представяне на Комунистическия режим в новоиздадените учебниците по история за 10 клас.  Това се изтъква в специална декларация на партията, разпространена до медиите. Благодарение на постигнатите успехи от Фондация „Истина и памет“, през 2018 г., МОН прие нова учебна програма, в която периодът 1944-1989 г. да се разглежда в самостоятелен раздел с нови знания и термини. Днес виждаме, че радостта ни през 2018 г. е била преждевременна. Макар, че привидно са спазени критериите на новата програма, фактите са представени крайно тенденциозно. Липсват или са изопачени ключови престъпления на режима, които биха дали много по-пълна представа за трагедията, която преживява българското общество под ботуша на БКП. Единственото усилие, което са положили повечето автори, е да опаковат един престъпен тоталитарен режим и да го представят, като част от нормалното развитие на България. Дори не се споменава за ролята на Държавна сигурност, която е ключов фактор, за да може да се разбере как е работила репресивната машина. Не се говори и за жертвите, веднага след 9.IX.1944 г. - авторите са приели, че такива няма. Пропуснати са и трите фалита, които най-ясно разкриват несъстоятелността на комунистическата икономика.  Асимилацията на българските граждани – етнически турци, помаци и цигани, която се води с бюрократична последователност през 60-те, 70-те и 80-те години, е сведена до бегло споменаване на така наречения „Възродителен процес“ и е вкарана в границите от 1985 до 1989 г., което е абсолютно невярно. Но дори и това мимолетно споменаване е в удобен контекст, който обяснява „Възродителния процес“ с „намаляването на българите, нарастване броя на българските турци и несекващата агитация на Турция, че те са нейни „сънародници“…“, се казва още в политическия документ.", "date": "2019.06.22", "title": "НПСД: Осъждаме  опита за подмяна на историята в новите учебници"}
{"url": "https://www.faktor.bg/bg/articles/novini/svyat/bivsha-uchitelka-po-himiya-stana-nay-bogatata-zhena-v-aziya", "text": "Πpeди caмo бpoeни дни Зoнг Xeджиян дopи нe e билa нaй-бoгaтa в ceмeйcтвoтo cи. Ceгa тя e нaй-бoгaтaтa жeнa в Aзия, cпeчeлилa caмa cъcтoяниeтo cи. Изтoчниĸът нa нeйнoтo блaгocъcтoяниe e дял във фapмaцeвтичнaтa ĸoмпaния Наnѕоh Рhаrmасеutісаl Grоuр, ĸoятo e нaй-гoлeмият пpoизвoдитeл нa пcиxoтpoпни лeĸapcтвa. Aĸциитe нa фиpмaтa cĸoчиxa c 37% в пeтъĸ пo вpeмe нa пъpвичнoтo пyбличнo пpeдлaгaнe в Xoнĸoнг, пишe Вlооmbеrg. Зoнг, ĸoятo e бившa yчитeлĸa пo xимия, ocнoвaвa Наnѕоh пpeз 1995 гoдинa. Ceгa вeчe ycпялa бизнec дaмa, тя изпpeвapи Уи Яджън - coбcтвeничĸa нa xoлдингa Lоngfоr и oглaви ĸлacaциятa нa нaй-бoгaтитe жeни в Aзия, cпeчeлили cъcтoяниeтo cи caми. Зoнг e втopaтa нaй-бoгaтa жeнa нa ĸoнтинeнтa изoбщo, ĸaтo пpeди нeя e eдинcтвeнo Ян Xaян, пpeзидeнт нa Соuntrу Gаrdеn Ноldіngѕ, ĸoятo oбaчe e нacлeдилa cъcтoяниeтo cи. Cĸoĸът нa aĸциитe нa ĸoмпaниятa нa Зoнг, yвeличи нeтнoтo ѝ cъcтoяниe, ĸaтo пo тoзи нaчин тя изпpeвapи мнoгo зaмoжни личнocти, ĸoитo нacлeдявaт cвoитe пapи. Бoгaтcтвoтo нa Зoнг ceгa нaдминa тoвa нa cъпpyгa ѝ Cyн Πиoянг, ĸoйтo пpитeжaвa 9,4 милиapдa дoлapa oт нeгoвaтa фapмaцeвтичнa ĸoмпaния Јіаngѕu Неngruі Меdісіnе. Oбщoтo cъcтoяниe нa фaмилиятa я пpaви eднa oт нaй-бoгaтитe във фapмaцeвтичнaтa индycтpия. Ocвeн тoвa Зoнг и Cyн ca ĸoнĸypeнти нa ceмeйcтвo Caĸлep, ĸoeтo cпeчeли пapитe cи, пpoдaвaйĸи oпиaти, ĸaĸтo и нa ceмeйcтвo Бapтapeли oт Швeйцapия. Πo вpeмe нa цepeмoниятa зa пaзapния дeбют в Лянyнгaн, Дзянcy, Зoнг e пpизнaлa, чe пpaвитeлcтвoтo имa вaжнa poля зa ycпexa нa Наnѕоh. Paзxoдитe зa здpaвнo ocигypявaнe в Kитaй ca ce yвeличили знaчитeлнo дo 5,9 тpилиoнa йeни или 852 милиapдa дoлapa пpeз минaлaтa гoдинa cпpямo 3,5 тpилиoнa йeни пpeз 2014 гoдинa и ce oчaĸвa дa cтигнaт дo 9,4 тpилиoнa йeни пpeз 2023 гoдинa. Koмпaниятa пpaви изcлeдвaния и пpoизвeждa лeĸapcтвa в oблacттa нa oнĸoлoгиятa и диaбeтa и пoчти пoлoвинaтa ѝ пpиxoди идвaт oт пpoдaжбaтa нa мeдиĸaмeнти зa paĸoви зaбoлявaния. Зoнг пoлyчaвa бaĸaлaвъpcĸa cтeпeн oт мeдицинcĸи ĸypcoвe в yнивepcитeтa в Дзянcy пpeз 1982 гoдинa и пpeпoдaвa xимия в cpeднo yчилищe в Лянyнгaн пpeз paннитe 90 гoдини нa минaлия вeĸ.", "date": "2019.06.22", "title": "Бивша учителка по химия стана най-богатата жена в Азия"}
{"url": "https://www.faktor.bg/bg/articles/novini/balgariya/nasya-kralevska-iskame-istinata-avtori-s-rusofilski-ubezhdeniya-pishat-uchebnitsi-za-komunisticheskiya-rezhim", "text": "Сайтът   публикува коментара на журналистката Нася Кралевска, известна със своите прекрасни книги „България под комунизъм”, за случилото се в Родината ни в периода 1944-1989 г. и „Без заглавие”, посветена на трудното начело на демократичните промени в страната след краха на тоталитарната система. Скандалът с опита да се прикриват факти и събития за комунистическия режим в някои от новите учебници по история за 10 клас е преминал океана и е достигнал до САЩ, където Нася Кралевска живее. Вярна на своя журналистически дълг тя не остава безразлична на случващото се в България и изпрати своята гражданска позиция. \"Извънредно трудно и едновременно лесно е да се пише за същността на комунистическия режим в България и за престъпленията на червената ни партия. Трудно, защото захваналият се с това дело изследовател попада на доказателство за целенасочено унищожаване на професионалния, интелектуалния и духовния елит на нацията ни от част от членовете й, заразени от болшевишката проказа и завзели през 1944 г. властта с помощта на сталинския Съветски съюз. А после за десетилетия чрез терор, ограничения, лъжи, полуистини и манипулации превърнали народа в безлична и слабо просветена политически маса от безправни поданици. Невъзможно е и за най-устойчивия психически автор да се рови в тази материя без погнуса и отврата от „славната ни БКП“. И най-хладнокръвната личност изтръпва от ужас, когато проследява зловещия край на достойни, именити и заслужели българи. Ще спомена само трима от тях: Данаил Крапчев – журналист и издател на световно ниво, убеден демократ, парламентарист, родолюбец, пребит до смърт на улицата от банда комунисти; Тодор Кожухаров – блестящ публицист, писател, общественик, политик, осъден на смърт от „народния съд“ и захвърлен като куче в общ трап заедно с колегите си министри, парламентаристи, съветници; Райко Алексиев –  богато дарен знаменит фейлетонист, художник, карикатурист, умъртвен чрез изтезания и побои в Дома на слепите.   Защо от друга страна е лесно да се пише на тази крайно мъчителна тематика? – Защото безбройни неопровержими документи, архиви, факти, закони, протоколи от съдебни процеси, разпоредби и не на последно място - прекършени човешки съдби – потвърждават за добросъвестния изследовател безусловната истина – комунистическият режим е нанесъл огромни щети на България. Ако не знаеш истината за същността му, трудно можеш да си обясниш защо довоенна България - която е била на десето място по стандарт в Европа, в днешни дни по много показатели е на последно и още пъшка от корупция и пороци. Липсата на правдиво обяснение е пагубно за всички българи, но най-вече - за подрастващите поколения. Ето защо с огромна радост и облекчение посрещнах през януари 2018 г. закъснялото с близо три десетилетия решение на Министерството на образоването и науката на Република България в учебната програма за 10 клас по предмета „История и цивилизация“ да се включи самостоятелен раздел с нови знания и нови термини за периода 1944-1989 година. Най-сетне благодарение на дългогодишните усилия на проф. Евелина Келбечева и на нейните съмишленици младите хора на България щяха да научат истината за комунистическия режим у нас!  Възхитих се на политика Цветан Цветанов, подкрепил решително инициативата. Не се учудих ни най-малко от ожесточената реакция на Българската социалистическа партия, предан приемник на комунистическата. Както и от поддържащите нейната идеология и политика университетски преподаватели и научни дейци, изпаднали в паника от взетото решение. Затова пък днес, когато чета за пропуските, лъжите и манипулациите в подготвяните по новата програма за 2019-2020 година учебници изпадам в недоумение. Възможно ли е Министерството на образоването и науката при провеждането на такава съществена реформа да не се е подготвило с комисия, включваща експерти историци, борили се за взетото през януари 2018 г. решение, която да прегледа предлаганите от частните издателства учебници преди изпращането им до учителите, а е оставило тази свърхотговорна задача на формална група хора?   Как така се е получило, че „Булвест 2000“ е възложило на известната с прокомунистическите си и русофилски убеждения членка на БСП проф. Искра Баева да анализира новата история на България? Целенасочени ли са всички тези действие за подмяна на реформата или нещата просто си вървят по инерция, ще рече „по старому“? Не беше ли именно това, от което най-сетне трябваше да се откажем. Ние българите, които се оказахме на последно място сред страните от бившия соцлагер в обучаването на младото поколение в истината за комунистическия режим. Ще допусне ли управленческият политически елит и будната ни общественост това издевателство? Не е възможно авторите на новия раздел – историци по професия – да не са информирани за десетките документални изследвания, издадени след 1989 г. за вините и пороците на българския комунизъм. Та само най-задълбоченият изследовател на архивите на тоталитарна Народна република България Христо Христов предлага десетина заглавия, от които те могат да черпят всякакви данни. Малко ли бе писано за престъпното информационно затъмнение по поръчка на Тодор Живков относно ядрената катастрофа в съветския Чернобил, което струва здравето и живота на хиляди българи? Техни потомци днес са мнозина млади хора. Нима те нямат право да научат, кой стана причина за гибелта на родствениците им? Или е по-редно да им се втълпява лъжата, че диктаторът Живков „се е грижил за благоденствието на народа“?     Ако поканените от издателствата лица по убеждения не са в състояние да предадат нещата такива, каквито са, то достойно би било да се откажат да участват в подготовката на споменатите учебници. А Министерството на образованието и науката е длъжно с оглед на собственото си решение да спре поредния опит за фалшифициране на историята ни. И да настои в учебниците за 10 клас по новата учебна програма да се включи списък на книги, които осведомяват учениците за истината за комунизма в България. От вчера фондация „Истина и памет” инициира петиция за недопускане на за недопускане на подмяна на факти и събития от комунистическия период 1944-1989 г. и прехода към демокрация или за манипулативното, подвеждащо и тенденциозното им представяне в новите учебници по история и цивилизации за 10-ти клас, която бързо набира подкрепа и която може да подкрепите –  .", "date": "2019.06.22", "title": "Нася Кралевска: Искаме истината! Автори с русофилски убеждения пишат учебници за комунистическия режим"}
{"url": "https://www.faktor.bg/bg/articles/beliyat-dom-predstavi-ikonomicheskiya-plan-za-mir-v-blizkiya-iztok-predvizhdasht-investitsii-za-50-mlrd", "text": "Белият дом представи днес икономическия раздел на дългоочаквания американски план за мир между Израел и палестинците, наричан от САЩ \"сделката на века\", предаде Асошиейтед прес. Той съдържа призив за инвестиции от 50 милиарда долара за инфраструктурни проекти на Западния бряг, в Газа и съседните държави. Белият дом съобщава за първи път детайли за плана, посочва АФП. Уточнява се, че една от целите е да се реформира палестинската икономика, която да се обвърже с икономиките на съседните страни, за да се привлекат инвестиции и да се увеличи двойно брутният вътрешен продукт за десет години. Предложеният план за икономиката бе публикуван преди двудневната конференция, посветена на него, която ще се състои във вторник и сряда идната седмица в Бахрейн. Засега и конференцията, и планът са посрещани твърде скептично, а палестинците открито се противопоставят на американските предложения, отбелязва АП. На конференцията в Бахрейн, наречена \"Мир за просперитет\", няма да бъдат официално представени нито Израел, нито палестинците. Тя ще протече в обстановка на силно напрежение в Близкия изток заради Иран. Очакванията за резултатите от нея са ограничени, тъй като няма да се обсъждат никакви политически елементи, които са решаващи за уреждане на конфликта, добавя АП.", "date": "2019.06.22", "title": "Белият дом с икономически план за мир в Близкия изток, предвижда инвестиции за $50 млрд."}
{"url": "https://www.faktor.bg/bg/articles/antoaneta-hristova-1-3", "text": "\"БСП вложи страшно много пари в новата си телевизия и в предизборната си кампания, която уж беше на нож до края. Тези 400 000 лв., с които казват, че разполагат на червената централа, са крайно недостатъчни за предстоящите избори. БСП няма полезен ход. Сред хората, които искат да свалят Корнелия Нинова, не изпъкна нито един лидер, но темата е на масата\". Това каза политическият психолог Антоанета Христова.  \"От друга страна, много скоро са изборите и на социалистите не им трябват нови сътресения. Новият лидер трябва да обедини отделните лобита. Корнелия Нинова беше крайна и застана само зад едното лоби. Защо тя смята, че обединява повече периферия, след като не го е доказала? Нейните лица на европейските избори не бяха еднозначно приети дори от твърдите избиратели на партията\", коментира Христова.  \"До този момент Мая Манолова отрича участие за местни избори. Освен Манолова, Илияна Йотова също е едно от силните лица на партията. Съмнявам се Мая Манолова да се съгласи да се кандидатира за кмет на София\", категорична е психоложката.  \"Формулата \"всички срещу ГЕРБ\" не проработи на евроизборите. До момента не виждам големи коалиции по места, които да тръгнат с кампания, която да е насочена само срещу партията на Бойко Борисов. От периода, в който си тръгна Цветан Цветанов, аз не виждам да има големи структурни промени в ГЕРБ. В момента върви много ясна интересна линия, в която все по-видим става Томислав Дончев\", каза още Антоанета Христова.", "date": "2019.06.22", "title": "Антоанета Христова: БСП няма полезен ход, не видях лидер сред хората, които искат главата на Нинова"}
{"url": "https://www.faktor.bg/bg/articles/turski-sotsiolozi-prognozirat-nova-po-tezhka-zaguba-za-erdogan", "text": "Турската социологическа агенция Аврасия, позната с това, че прогнозира с най-голяма точност резултатите от местните избори в Истанбул на 31 март, огласи данни от последната си анкета за утрешния вот за кмет, който ще се проведе след отмяната на първия. Това направи в социалните медии директорът на агенцията Кемал Йозкираз, предаде БТА. Аврасия прогнозира, че гласовете за кандидата на опозиционната Народнорепубликанска партия (НРП) Екрем Имамоглу ще скочат до 53 на сто. Подкрепата за кандидата на управляващата Партия на справедливостта и развитието (ПСР) Бинали Йълдъръм ще бъде около 46,3 процента. Това означава, че кандидатът на опозиционната партия има вероятност да спечели вота с разлика от 6,7 пункта, което ще е доста повече от вота през пролетта, когато разликата беше под 1% - около 14 000 гласа. По думите на Йозкираз 1,8 процента от негласувалите през март се очаква утре да подкрепят Имамоглу. Около 1,7 милиона избиратели не гласуваха на местните избори 31 март. Близки до тези резултати огласиха преди два дни други две социолагически агенции - Конда и Метропол. Точно обратен резултат прогнозира друга агенция - О Ре Дже (ORC), чиито резултати огласиха проправителствените вестници. Агенцията вещае победа за Бинали Йълдъръм с около 2 процента пред Имамоглу. На местните избори, проведени на 31 март, Ердоган искаше на всяка цена да задържи властта в Истанбул, защото знаеше колко важен е 15-милионният град на Босфора за собственото му политическо оцеляване. Затова той изпрати в битката за Истанбул \"най-добрия си човек\", припомня \"Дойче Веле\". Управляващата партия беше дотолкова сигурна в неговия успех, че започна да разпространява плакати, на които Йълдъръм вече благодареше на избирателите за изборната си победа, макар че преброяването на гласовете изобщо не беше приключило. Но очевидно радостта е била прибързана: един подценяван кандидат развали празника на Ердоган. Социалдемократът Екрем Имамоглу беше напълно непознат на турските избиратели - освен на тези в столицата Истанбул. Дори и най-смелите прогнози не предричаха шансове на 49-годишния кандидат на опозицията. Той обаче успя да изпревари с малко Йълдъръм и дори встъпи в кметската длъжност. След това обаче Ердоган внесе жалба в Избирателната комисия, която анулира изборния резултат, след което се наложи повторение на изборите. Преди години, когато самият Реджеп Ердоган е избран за кмет на Истанбул, заявява, че който управлява този град, той управлява и цяла Турция. Затова и сега загубата за него е много голяма, коментират политолози.", "date": "2019.06.22", "title": "Турски социолози прогнозират нова, по-тежка загуба за Ердоган"}
{"url": "https://www.faktor.bg/bg/articles/nalagat-dds-varhu-pratkite-na-chastnite-kurieri", "text": "Поскъпват доставките на частните куриерски фирми. Причината са промени в закона за пощенските услуги, които ги задължават да наложат ДДС върху пратките. Единствено, освободена от данъка остава държавната фирма „Български пощи”. Решението предизвика недоволството на бранша, предаде Нова ТВ. Промяната в закона регулира разликата между видовете пощенски дейности. „Универсалната услуга представлява пакет от дейности, които трябва да бъдат изпълнявани при определени изисквания. Тоест доставката да бъде през цялата година, до всички населени места на територията на България, цената да бъде поносима”, заяви Деян Дънешки- главен изпълнителен директор на  „Български пощи” ЕАД. Заради това, че трябва всички в страната да имат достъп до такава услуга, държавата дотира  „Български пощи”.  Компенсациите държавното дружество вече ще получава авансово. „До момента компенсацията се изплащаше с две годишно закъснение. Негативите, които ни създава са свързани с това, че голяма част от парите, които сме изхарчили ги получаваме с голямо закъснение. Това е все едно Вие да си получавате заплатата след 2 години”, каза още Дънешки. От бранша обаче реагираха остро на промените. В позиция до медиите една от куриерските фирми -  „Еконт-експрес” заявяват, че се създава ситуация за нелоялна конкуренция, забавяне в развитието на пазара и негативни последици за клиентите. „Български пощи” не ще са, а те са освободени и към момента от данък ДДС. Фирмите, които извършват частично универсалната пощенска услуга не са освободени, те го дължат и към момента”, каза Станислав Иванов от ГЕРБ. „Частните куриери в момента са в много изгодна ситуация. Те имат за цел да правят дъмпинг и да конкурират националния оператор”, коментира Дора Янкова от БСП. От бранша отвръщат, че третирането на една фирма със специални правила на свободен пазар е опасно явление за пазара и неговите потребители. Очаква се поскъпването на пощенските услуги при частните компании да е с 20%, каквато е и ставката на данъка добавена стойност у нас.", "date": "2019.06.22", "title": "Налагат ДДС върху пратките на частните куриери"}
{"url": "https://www.faktor.bg/bg/articles/obshtestvo/ulitsata/prof-kelbecheva-pri-zhan-videnov-balgariya-be-vav-falit-a-v-uchebnitsite-po-istoriya-pishe-che-bil-reformator", "text": "Дали новите учебници по „История и цивилизация” за 10-и клас ще бъдат редактирани преди да стигнат до учениците, зависи единствено от Министерството на образованието и науката. Това казва пред „Дневник” проф. Евелина Келбечева, един от историците отвоювал влизането на комунизма в новите учебни програми. Преди дни стана ясно че новите учебници, написани от пет колектива са вече факт, но в по-голямата си част те са непълни, манипулативни и създава превратна представа за годините на тоталитаризма. Професор Келбечева откроява някои от сериозните им недостатъци: „Въпреки претенциите, че това е \"История и цивилизации\" и обучаваме децата на много по-широко виждане на историческите процеси, както винаги, културата е в края и някак си е маргинализирана. Като постижения са посочени имената на няколко от най-известните оперни певци на България, сред които Борис Христов, но нито комунистическата партия, нито държавата имат някаква заслуга за неговото развитие и присъствие на световните сцени. От друга страна пък - никой не се е сетил да сложи най-известния българин в момента - Христо Явашев-Кристо - той е човек, който направи епоха в съвременното изкуство и навсякъде след името му се появява \"роденият в България съвременен артист\". Ето как се мисли в клишета и канони, а аз се надявах, че тези учебници ще бъдат много по-разкрепостени. Виждам преповтаряне на старите схеми. Разбира се, учебниците са писани от професионалисти - хора, които добре владеят изкуството на монтажа и могат формално, следвайки програмата с всички термини, така да направят баланса, че някои неща освен тези фрапатни пропуски да изчезнат. Когато се говори за т. нар. преход - ако прочетете какво е писано за правителството на Жан Виденов, ще ахнете. Имало дълбока криза, той се опитвал да прави реформи, но не успял и затова подал оставка - никакво споменаване на зърнената криза, никакво споменаване на хиперинфлацията, а фактически - петия фалит. Да не говорим, че изобщо не се говори за икономиката на социализма като икономика на невъзможност, това е неработеща икономика. Говори се за реформи, но не се казва едно изречение - тази икономика не работи. Тя не може да просъществува. Явно поради автоцензура и свръхпредпазливост се усеща пазене на авторите от категорични оценки за отделни периоди, въпреки че и в глобален, и в национален план не може бъде прикриван например характерът на тоталитарната диктатура в България”, изтъква проф. Келбечева.", "date": "2019.06.22", "title": "Проф. Келбечева: При Жан Виденов България бе във фалит, а в учебниците по история пише, че бил реформатор"}
{"url": "https://www.faktor.bg/bg/articles/zhilishta", "text": "На фона на растящите от 15 години цени на имотите, според  данни на националната статистика, 1,2 млн. са необитаеми жилища в страната.  България 82,9% от хората обаче притежават жилище. Освен това всеки седми у нас дели покрив с близки от друго поколение, най-често – родители. Причините за това, според експертите, са липса на средства или финансова култура. Има и такива обаче,който искат  собствен дом. „Първото предаване , което снимахме беше с едно младо семейство и мъжа постоянно казваше: „Само да не живея повече с тъщата, само да не живея повече с тъщата”.  Те искат да живеят отделно и да са свободни 24/7, но в същото време да използват комфорта и някой да им помага”, обяснява Пепи Димитрова от “Нов дом”. На фона на това, че под един покрив  живеят няколко поколения, то други жилища остават необитаеми. „Недоверието към банките, ниската доходност,която те предлагат -  това са основните причини, които създадоха бум в строителството в последните години и съответно празни жилища”, уточнява брокерът Анастас Георгиев. „Хората, които работим на пазара, се опитваме да мотивираме собствениците на такива имоти да направят нещо с тях - било да ги реновират, отдават под наем или продават на някой друг, защото тези имоти създават проблеми за цялата сграда”, посочва Пепи Димитрова. Това, че има необитаеми жилища, обаче  не спира хората да продължават да купуват жилища, като за последните 8 години продажбите в ЕС са скочили с 15%, а най-голям скок на цените в този период се наблюдава в Естония , Латвия ,Австрия ,Швеция и Люксембург . Спад на цените има в Италия, Испания и Кипър. България не прави изключение. У нас също се наблюдава скок на цените заради ниските лихвени проценти, които предлагат банките. „Има ръст след кризата през 2005 г.,2006 г.имаше известен спад за няколко години и сега отново се наблюдава, но тази тенденция не е само в България , тя е световна”, казва още Анастас Георгиев.", "date": "2019.06.22", "title": "НСИ: 1,2 млн. са необитаеми жилища в страната"}
{"url": "https://www.faktor.bg/bg/articles/sport/mariya-grozdeva-i-samuil-donkov-postaviha-evropeyski-rekord", "text": "Мария Гроздева и Самуил Донков поставиха европейски рекорд в дисциплината смесен старт на 10 м въздушен пистолет с резултат 581 точки от квалификациите на Европейските игри в Минск.  Българският тандем бе начело в квалификациите с постижението от 581 точки, но след това отпадна на полуфиналите и се нареди на седмо място в крайното класиране със 148 точки. Междувременно полският град Краков единодушно бе избран за домакин на третото издание на Европейските игри 2023. Това стана по време на Асамблеята на Асоциацията на европейските национални олимпийски комитети в Минск, в която участваха председателят на БОК Стефка Костадинова и генералният секретар Белчо Горанов. Руснаците Виталина Бацарашкина и Артьом Черноусов завоюваха първите златни медали на Европейските игри в Минск. Двамата триумфираха в турнира по спортна стрелба в дисциплината 10 метра пистолет за смесени отбори. Руснаците спечелиха финала с резултат 17:9 срещу сръбския тандем Зорана Арунович и Дамир Микец. В спор за бронза спечелиха германците Сандра и Кристиан Райц, които победиха представителите на домакините Виктория Чайка и Абдул-Азиз Курди с 16:8.", "date": "2019.06.22", "title": "Мария Гроздева и Самуил Донков поставиха европейски рекорд"}
{"url": "https://www.faktor.bg/bg/articles/sport/dimitar-berbatov-otnovo-zapochna-trenirovki", "text": "Димитър Бербатов се присъедини към лагера на старозагорския тим \"Берое\" в Банско. Футболистът се включи в тяхна тренировка под ръководството на своя близък приятел Александър Томаш. Това е пореден случай, в който Бербатов се присъединява към подготовка на \"Берое\", за да поддържа формата си.", "date": "2019.06.22", "title": "Димитър Бербатов отново започна тренировки"}
{"url": "https://www.faktor.bg/bg/articles/layf-stayl/semeystvo-obama-razpuska-v-imenieto-na-dzhordzh-kluni-v-italiya", "text": "Трескава подготовка тече в спокойното италианско градче Лалио на брега на езерото Комо, където са вилите на някои от най-богатите и прочути личности. През уикенда тук гостува семейството на американския президент Барак Обама - съпругата Мишел и дъщерите Малия и Саша. Снощи те пристигнаха на летището в Милано с частния си самолет от Южна Франция, където изкараха няколко дни във вила за 60 000 евро седмично.   За да държи зяпачите далеч от вилата на охраняваното от Сикрет сървис президентско семейство местният кмет заплаши с глоби по 500 евро всеки, който се осмели да се приближи на по-малко от 100 м до Вила Олеандра. Довечера семейство Обама гостува на благотворителна вечеря, организирана от фондацията на Джордж и Амал Клуни.  \"Паркингът зад Вила Олеандра ще бъде затворен в събота и неделя, там ще са колите на охраната\", каза кметът на Лолио Роберто Поци. \"В района и на езерото ще дежурят много хора и агенции за сигурност\".   Площадът \"Барели\" също ще е затворен, там ще са многобройните тв екипи от цял свят. \"Това е невероятна реклама за региона и огромна чест, за които трябва да платим нужната цена\", каза кметът пред \"Ил Джорно\". Джордж Клуни, който е почетен гражданин на Лалио, често е домакин на някои от най-прочутите хора на света. Наскоро той се изхитри да покани едновременно бившите съпрузи Брад Пит и Дженифър Анистън, които, според светските издания, си изкарали чудесно на езерото Комо.", "date": "2019.06.22", "title": "Семейство Обама разпуска в имението на Джордж Клуни в Италия"}
{"url": "https://www.faktor.bg/bg/articles/kultura/art-faktor/makron-vrachi-na-eltan-dzhon-ordena-na-pochetniya-legion", "text": "Британският певец и композитор Елтън Джон стана кавалер на Ордена на Почетния легион, който лично му връчи президентът на Франция Еманюел Макрон, предадоха световните агенции. Церемонията се състоя на прием в Елисейския дворец по случай Деня на музиката, който се празнува във Франция. \"Франция изрази своята признателност за заслугите на сър Елтън Джон, който току що сатана кавалер на ордена на Почетния легион\", заяви френският държавен глава пред насъбралото се множество на входа на Елисейския дворец. Макрон поясни, че награждаването на музиканта е свързано със забележителното творчество на музиканта, както и с неговата дейност в борбата срещу СПИН. Президентът отбеляза, че фондацията на Елтън Джон от нейното основаване през 1992 година е събрала над 450 милиона евро за тази цел. Макрон припомни, че Франция преди 15 години заедно с други държави основа международна фондация за борба със СПИН, туберкулозата и маларията, оказала подкрепа на 27 милиона души по света. Церемонията по награждаването на сър Елтън премина без присъствието на журналисти. Носителят на високо отличие излезе с ордена на сакото пред очакващата го в двора публика. \"Получаването на тази награда в Деня на музиката е особено събитие за мен\", заяви Елтън Джон. Той благодари на президента на Франция за оказаната му чест и напомни колко е важно борбата срещу СПИН да продължи.", "date": "2019.06.22", "title": "Макрон връчи на Елтън Джон Ордена на Почетния легион"}
{"url": "https://www.faktor.bg/bg/articles/vetko-i-marinela-arabadzhievi-prodali-hotel-dokato-sa-v-aresta", "text": "Докато Маринела и Ветко Арабаджиеви са в ареста след екстрадирането им от Испания дойде новината, че са се разделили с един от емблематичните си хотели - петзвездният \"Виктория палас\" в Слънчев бряг. Цената на сделката е 50 млн. лв., като това я прави най-голямата в туризма за сезона, съобщава \"Капитал\". Купувач е \"С.Б. Роял Хотелс\", информацията за която води следите към основателите на групировката СИК Красимир и Николай Маринови, по-известни като братята Маргини, както и към третия брат от фамилията - Димитър, който не е показвал пряко присъствие в престъпния свят, посочва изданието. Маринела и Ветко Арабаджиеви са в обект на внимание от страна на прокуратурата от лятото на миналата година, когато бяха извършени обиски в хотел \"Маринела\" в София, в \"Марица\" в Пловдив и в домовете им. Беше съобщено за открити големи суми в кутии за обувки. Синът им Вълчо бе арестуван като в момента е пуснат под парична гаранция от 500 хил. лв. Родителите му бяха екстрадирани от Испания и са в ареста в София. Сделката за хотела е от средата на май тази година. DBank разрешава да се извърши частично заличаване на особения залог на \"Виктория груп корпорейшън\". Обектът е на 30 метра от брега на морето и е сред гигантите в Слънчев бряг - с 485 двойни стаи, 42 мезонета, 16 единични стаи, 42 студиа. Материалният интерес, заявен в имотния регистър по сделката, е за 50.3 млн. лв., като обаче колко е крайната цена е трудно да се каже. Новият собственик \"С.Б Роял Хотелс\" поема и 23 млн. лв. дълг към Българо-американска кредитна банка. В сайта за резервации Booking.com вече е обявено, че хотелът има нов мениджмънт.", "date": "2019.06.22", "title": "Ветко и Маринела Арабаджиеви продали хотел, докато са в ареста"}
{"url": "https://www.faktor.bg/bg/articles/obshtestvo/ulitsata/tragediya-v-haskovo-zhertvi-i-postradali-sled-dve-tezhki-katastrofi", "text": "Две тежки катастрохи взеха две жертви край Хасково. Загиналите са момче и момиче, чиято кола се ударила в камион. Инцидентът е станал снощи край Язаки, пише Хасковска Марица. В автомобила пътували общо чентрима младежи, двама са тежко ранени. Други двама са пострадали при произшествие, станало на входа на Хасково откъм Кърджали. Катастрофата се случила тази сутрин около 4 часа, когато колата се ударила в стадо с биволи.", "date": "2019.06.22", "title": "Трагедия в Хасково: Жертви и пострадали след две тежки катастрофи"}
{"url": "https://www.faktor.bg/bg/articles/nova-misteriya-na-pozitano-dni-sled-samoubiystvoto-do-chervenata-tsentrala-razbiha-redaktsiyata-na-v-duma", "text": "Мистериите около сградата на партийната централа на БСП продължават. След като в сряда мъж си преряза гърлото със счупена бутилка и сложи край на живота си, през нощта е била разбита вратата на партийни орган вестник \"Дума\", съобщиха социалистите, които осъждат вандалския акт. От БСП веднага заподозряха атака срещу свободното слово.  \"Това е поредното посегателство върху свободните медии у нас. Подаден е сигнал за извършеното престъпление до органите на реда. Очакваме извършилите да бъдат намерени и подведени под отговорност\", се казва в съобщение на левицата. Социалистите около Корнелия Нинова, които в момента обитават сградата, са шашнати от мистериозните събития, които се случват на централата. Някои от по-набожните вече дори предложили да викнат да пее поп от Руската църква, за да изчисти злите сили, които витаели около офисите на Нинова.", "date": "2019.06.22", "title": "Нова мистерия на \"Позитано\" 20: Дни след самоубийството до централата на БСП, разбиха редакцията на в. \"Дума\""}
{"url": "https://www.faktor.bg/bg/articles/petak-13/agent-kirilievich-ot-ds-zabranil-da-se-prichistyavat-ukraintsi-ako-ne-prinadlezhat-kam-moskovskata-patriarshiya", "text": "Нов скандал се завихря в Българска православна църква и е на път да прерасне в международен и дипломатически. Сливенският митрополит Йоаникий, известен и като агент Кирилиевич от ДС, е разпоредил на духовниците си да не дават причастие на украинци, които не принадлежат към Московската патриаршия.  За скандалните заповеди на владиката съобщава   Във фейсбук групата \"Задругата\" се е появила скандалната информация, че свещеник Евгений Янакиев от Сливенската епархия на БПЦ е отказал причастие на украинци, принадлежащи към Православната църква на Украйна, създадена от патриарх Вартоломей, а не към Московската патриаршия. Инцидентът се е случил на 9 юни в църквата \"Рождество на Света Богородица\" в Поморие, където се е провеждал международен фестивал на православната музика. Присъствали на литургията свидетелстват, че митрополит Йоаникий е забранил на хората от новата Украинска църква да участват във фестивала, а също и да влизат в храма щом не са солидарни с Московската патриаршия.  По информация на изданието, в църковните кръгове е имало възмущение от поведението му. Но владиката е известен с екстремалните си и неправославни възгледи, а свещениците русофили от неговата епархия са безнаказани и правят каквото си поискат. Епископ Йерофей, първи помощник (викарий) на сливенския митрополит потвърдил, че митрополит Йоаникий е изпратил циркулярно писмо до свещениците от епархията си, с което им забранява да допускат до причастие членове на новата Украинска православна църква. Епископ Йерофей твърди, че свещеник Евгений Янакиев не е превишил пълномощията си, а е   Въпросният Йерофей  само преди месец предизвика скандал сред вярващите, обявяваки папа Франциск  че  е “защитник на педофилите, антибългарин, йезуит и покровител на мафията”. И до днес обаче Св. синод не е реагирал срещу скверните слова на духовника. Скандалните действия на сливенския владика са отражение и на случващото се в БПЦ. Митрополитите в Синода са разединени по отношение признаването на новата Украинска църква, а патриарх Неофит се оказа, че не може да бъде духовен и морален авторитет сред тях. На този етап няма  информация подобни циркулярни писма да са изпращани и в други епархии на БПЦ.  Духовници коментират пред Faktor.bg, че случващото се в Сливенска епархия е копиране на действията на руския патрирах Кирил, който забрани на руснаците да се причиствяват в манастирите на  Света гора и в диоцеза на Вселенската патриаршия навсякъде по света. Разпореждането на Йоаникий, агент Кирилиевич, ясно показва, че не признава патриарх Вартоломей, независимо, че е служил с него.  Това разделяне на православните  християни на категории, в зависимост от принадлежност към Москва или Константинопол, е не само абсурд, но и извръщение на Христовата вяра. Неслучайно на проведените тези дни две заседания на Св. синод най-острата реакция спрямо учредената с Томос от Патриарх Вартоломей Православна църква на Украйна е заявил Сливенският владика Йоаникий.", "date": "2019.06.22", "title": "Агент Кирилиевич от ДС забранил да се причастяват украинци, ако не принадлежат към Московската патриаршия"}
{"url": "https://www.faktor.bg/bg/articles/novini/balgariya/vigenin-sazrya-konspiratsiya-sreshtu-bsp-iskat-da-namalyat-subsidiite-za-da-zagubim-mestniya-vot", "text": "„Не мисля, че опасността от намаляването на партийната субсидия е отминала. Вероятно това беше опит да се тества общественото мнение, реакциите на хората, неправителствените организации и партиите.” Това каза пред БСТВ секретарят на ПГ на „БСП за България” Кристиан Вигенин. „Учудих се, че стигнахме до момента, в който бюджетната комисия в НС одобри промените за намаляване на субсидиите в един не толкова изненадващ съюз между ГЕРБ и ДПС. Те подкрепиха една фундаментална промяна непосредствено преди местните избори. За мен това е знак, че ще бъдат предприети всички възможни мерки, които да попречат на БСП да се представят убедително на местните избори”, обясни още той.  Вигенин добави, че много гласове са се чули против намаляването на субсидиите и добави, че БСП ще отстоява досегашния модел, но с намаляване на парите в разумни граници на база реални изчисления. „Готови сме да сезираме всички европейски и международни институции за опита да бъдат откраднати местните избори още на предварителен етап”, категоричен бе той. „Ако се приеме изобщо такава промяна, това ще е тежък удар върху демокрацията”, добави той и призна, че на БСП ще е много трудно в началото, защото, като опозиция, няма тези финансови възможности като на управляващата партия. Вигенин припомни, че по време на кампанията за европейските избори Борисов е ползвал държавни пари.  По думите му всичко, което се прави в момента, е опит да бъде смачкана опозицията. „Надявам се, че хората няма да го допуснат. Те бяха подмамени с популистки предложения. През последните дни дебатът започна да отваря очите на много хора и се надявам, че няма да допуснат тази гавра с демокрацията”, каза още Вигенин. Той предположи, че намаляването на партийната субсидия на 1 лев ще продължи да виси, с което да бъде заплашвана опозицията във всеки момент. „С това предложение се открива сезонът на разпродажбата на партии на олигархията”, добави народният представител от левицата.  Кристиан Вигенин беше категоричен, че официалната управляваща коалиция няма да се разпадне, въпреки изразеното недоволство от искането за намаляване на субсидиите от Валери Симеонов, без да е консултирано с ОП. „Има две партии с обръчи от фирми, които могат да поемат финансирането им, ако отпадне субсидията, и това са ГЕРБ и ДПС, които управляват в момента. Надявам се останалите да разберат тази опасност. Отлагането днес е печелене на време, а не отлагане на намеренията им”, каза още Вигенин.  Кристиан Вигенин коментира, че изборът за председател на ЕК, както и на другите основни европейски постове, ще е труден, защото силата и конфиграцията след вота и на ЕНП, и на ПЕС е различна. Той обаче беше категоричен, че ще бъде поискано от министър-председателя Бойко Борисов да се яви в българския парламент, за да обясни каква позиция отстоява при обсъжданията на кандидатурите.", "date": "2019.06.22", "title": "Вигенин прозря конспирация срещу БСП: Искат да намалят субсидиите, за да загубим местния вот"}
{"url": "https://www.faktor.bg/bg/articles/novini/svyat/vladimir-putin-rusiya-e-gotova-da-raboti-s-vseki-premier-na-velikobritaniya", "text": "Русия възнамерява да работи с всеки нов британски премиер, който от своя страна ще бъде готов да сътрудничи. Москва също се надява, че Лондон ще започне да чува желанията на собствените си хора относно взаимодействието с Руската федерация. Това заяви руският президент Владимир Путин в интервю за предаването \"Вести в събота\" на Сергей Брилев по телевизионния канал \"Россия-1\", предаде ТАСС.  \"Ще уважим резултатите от избора на министър-председателя на Великобритания, ще работим с всеки, който иска да работи с нас\", увери руският президент.", "date": "2019.06.22", "title": "Владимир Путин: Русия е готова да работи с всеки премиер на Великобритания"}
{"url": "https://www.faktor.bg/bg/articles/vuchich-prishtina-zloupotrebyava-s-zhelanieto-ni-za-napredak", "text": "Албанците искат да се възползват от желанието на Сърбия за постигане на напредък и необходимата политическа стабилност, за да го постигнат. Това заяви сръбският президент Александър Вучич, съобщава скопското електронно издание МКД. Отлагането на срещата в Париж не е поражение за Франция и Германия, а за трудна ситуация за всички, защото албанците знаят, че сега Сърбия живее най-добре и иска да постигне по-нататъшен напредък, който се нуждае от политическа стабилност и искат да го използват - каза Вучич. \"Нашият отговор е да, бързаме, но това не означава, че можете да унижавате Сърбия и да потъпквате нейните национални интереси\", заяви сръбският президент от Минск. Той също така отбеляза, че не е доволен от отлагането на срещата в Париж, за разлика от косовския премиер Рамуш Харадинай, който, по негово мнение, очевидно иска по всякакъв начин американците да знаят, че той иска от Вашингтон да реши всичко, а не французите и германците. \"Сърбия има право на обратен ход\", отбеляза Вучич. Албанците, според сръбския президент, освен че говорят глупости, водят и хайка срещу сърбите, което говори само за тяхната изнервеност, осъзнавайки, че \"Сърбия сега изживява най-доброто си време и че й предстоят още по-добри времена\". Сърбия продължава да търси компромисно решение, а що се отнася до признаването на Косово, \"дори да доведат всички 350 милиона американци, това не може да се реши по този начин\", заключи Вучич.", "date": "2019.06.22", "title": "Вучич: Прищина злоупотребява с желанието ни за напредък"}
{"url": "https://www.faktor.bg/bg/articles/novini/svyat/papata-prie-akreditivnite-pisma-na-noviya-balgarski-poslanik-kam-vatikana", "text": "Папа Франциск прие на аудиенция във Ватикана новия посланик на Република България към Светия престол, Богдан Константинов Паташев, който му връчи акредитивните си писма, съобщава изданието „Ватикан нюз”. Новият ни посланик е роден през 1968 г. в София. През 1987 г. завършва Девета френска езикова гимназия „Алфонс дьо Ламартин“ в София и започва да следва медицина. След 1989 г. заминава за Рим, където учи философия в Урбановия колеж (1993 г.), археология в Института по християнска археология (1994 г.), богословие в Григорианския университет (1995 г.) и източни духовни науки в Папския източен институт (1999 г.). В Рим също следва скулптура в Академията за съвременно изкуство. От 2006 г. до 2018 г. е министър-съветник и заместник-посланик към посолството на Малтийския орден в България. От 2007 г. до 2017 г. е отговорник за медиите и обществените връзки към Междуритуалната епископска конференция на България, а от 2017 г. до 2019 г. е неин генерален секретар и говорител. Междувременно, от 2009 г. до 2019 г. преподава История на изкуството на италиански език в Националния учебен комплекс по култура към Италианския лицей в Горна Баня, София. Г-н Паташев е женен и има четири деца. Говори италиански, френски, английски и руски. Освен към Светия Престол Н.Пр. Богдан Паташев ще бъде и посланик на Република България към Суверенния Малтийски орден.", "date": "2019.06.22", "title": "Папата прие акредитивните писма на новия български посланик към Ватикана"}
{"url": "https://www.faktor.bg/bg/articles/novini/balgariya/uchebnitsite-po-istoriya-tryabva-da-badat-napisani-taka-che-detsata-da-sa-otvrateni-ot-komunisticheskiya-rezhim", "text": "Продължавам да следя коментарите за т.нар. \"нови учебници по история\". Дискусия няма, защото мошениците, които харесват времето на комунизма, си траят. Те разчитат, че и този \"научен\" опит за прочит на историята ще мине, защото иде есен и учебници трябва да има, каквито и да са. Наистина отношението у нас към миналото е в много отношения мошеническо – т.е. лъжа, фалш и наглост. Но, кажете ми в коя страна комунистите не са били мошеници? Именно тази истина за тях е трябвало да залегне в т.нар. \"нови учебници\". Разминаването между думите и делата, между говоренето и живата действителност. И това трябва да научат децата – че периода на комунизма е период на несекваща лъжа. Като се лъже за всичко за каквото се досетите – от качеството на автомобила \"Мосвич\" до аварията в Чернобил. Без да лъже комунистът не може да съществува. Учебникът трябва да опише фактологично това, което казва Законът за обявяване на комунистическия режим за престъпен. Като се започне от престъпния устав на комунистическата партия – какви престъпни цели и задачи си поставя тя в него. И след това да се споменат и обяснят конкретните, дори не всички, а само най-големите престъпления. За изреждането на всички комунистически престъпления е необходимо учебникът да тежи поне един тон. А тези престъпления са физически и духовни. Описването на първите е лесно, защото фактите са вече налице – убийствата без съд и присъда – близо 30 000 души само в първите дни и месеци след 9.09.1944 г. или 5-6 пъти повече отколкото са дали жертви самите комунисти през целия период на съществуване на престъпната им организация. Но тук е важно да се обясни, че комунистите осъществяват нелегална, незаконна престъпна дейност срещу законна и легална държава. И е нормално те да пострадат \"смертелно\" така както днес, например, \"посрещат\" в редица страни терористите. Следва незаконния и цинично наречен \"Народен съд\" – огромно престъпление срещу най-достойните синове на българския народ, когато е унищожен и репресиран политическия, военен,стопански, културен елит на българската нация, за да бъде подменен от простаци тип \"мутри\". Това учениците лесно ще разберат. Сетне – изграждане на концлагери по съветски и нацистки образец. Затваряне в тях на достойни българи. Депортации и изселвания на хора, антирелигиозна пропаганда, убийства на свещеници и унищожаване на независимостта на църквата. Пълно подчинение на чужда държава –СССР. Смяна под съветски контрол на политическата и икономическата система на страната. Огромни и периодични кризи, изолация от нормалния свят, липса на информация, тотално лъжлива и фалшива медийна пропаганда и тотален контрол върху човешкия живот – в училището, университета, работното място чрез партийните организации на БКП и чрез зловещата Държавна сигурност. А по-страшни от убийствата са моралните поражения. И най-голямото от тях ,че все още има българи, които не приемат истината, че БКП е била престъпна организация и политическият режим който е създала е бил престъпен режим. А законът казва точно това. Ако истината за престъпната същност на комунистическия режим липсва или е мъгливо представена в учебниците по история, това означава, че самите автори на тези учебници са част от продължаващо във времето престъпление. Учебниците трябва да бъдат написани така, че българските деца да бъдат отвратени от този период в българската история, отвратени от факта, че е съществувала такава престъпна организация като БКП. Нашето отношение към историята не може да бъде хладнокръвно. То е горещо, емоционално. Ние, например, емоционално отхвърляме лъжите на македонските \"историчари\", а същевременно сме склонни да допуснем лъжите на българските историци за комунистическия период от собствената ни история. Това не трябва да се случва. Комунистическият период на България бе престъпление и то трябва да се опише като престъпление. Пишело, чета сега, че по времето на този престъпен режим е имало \"строителство\". И какво от това. Що за аргумент? В кое време на България няма строителство? Разходете се поне един ден в София и с очите си се убедете, че всичко построено преди 9-ти септември 1944 г. е по-красиво и човешко от всичко построено след 9-ти септември 1944 г. Изобщо не може да става сравнение. Говорело се в тези \"учебници\",че при комунистическия режим имало \"благоденствие\". Това е вече негодничество. Това е огромна лъжа. Истината бе точно обратната – сравнени със стандарта на живот на хората от всяка част на Европа, където не бе стъпила съветската армия, българите живееха мизерно. Любопитно ми е, дали в учебниците се казва, че преди 9-ти септември 1944 г. стандарта на живот у нас е бил несравнимо по-висок от този при Живковия \"социализъм\". Дали се казва, че заплащането на \"трудодена\" на село при Живковото управление не е било и един лев. И откъде ще дойде \"голямата\" пенсия тогава? В заключение предлагам т.нар. \"нови учебници\", спестили истината за престъпленията на комунистите у нас, да не се издават. Родителите да се убедят, че учителите по история на техните деца са демократи, а не фенове на престъпния комунистически режим по \"семейни\" причини, например. И да не допускат децата да бъдат обучавани от такива \"фенове\". Сега е моментът гражданските демократични организации да организират масов протест. Прокуратурата трябва да се самосезира, защото има закон от 2001 г., който е характеризирал комунистическия режим като престъпен. Историята е факти плюс интерпретация, която предполага сравнение и съпоставки. Но първо са фактите. Тях трябва да ги има в учебниците. А сравнението може да бъде само с нормалния свят – на западната демокрация. И нека учителите да сравняват – права и свободи там и тук, мерцедеси и москвичи, свобода на словото – там и концлагер (цензура) за словото тук, заплати там – заплати тук, пенсии – там и пенсии – тук, многопартийна система – там, еднопартийна – тук. Учебникът по история е и учебник по морал. Познаването на историята е морална пътека към едно по-добро настояще и бъдеще. И авторите на учебниците по история не трябва да отклоняват децата от този път.", "date": "2019.06.22", "title": "Учебниците по история трябва да бъдат написани така, че децата да са отвратени от комунистическия режим"}
{"url": "https://www.faktor.bg/bg/articles/novini/svyat/sasht-vklyuchiha-v-cherniya-spisak-pet-kitayski-kompanii-za-superkompyutri", "text": "САЩ включиха в черния списък пет китайски компании, които се занимават със суперкомпютри, като ги определиха за заплаха за националната сигурност и прекратиха достъпа им до американска технология, която е от решаващо значение за тях, предаде Асошиейтед прес. Решението, взето вчера от министерството на търговията на САЩ, може да усложни преговорите между президента Доналд Тръмп и неговия китайски колега Си Цзинпин идната седмица, целящи намаляване на напрежението в търговските спорове между двете най-големи световни икономики. Въпросните компании са производителят на суперкомпютри Сугон, Институтът по компютърни технологии Уси Цзяннан и три дъщерни предприятия на Сугон. Сугон и институтът Уси Цзяннан участват в усилието на Китай за развитие на производството на компютри, които да подпомагат военната модернизация. Черният списък забранява на американски фирми да продават технология на китайски компании, без да имат правителствено разрешение за това. Миналия месец министерството на търговията включи в черния списък телекомуникационния гигант Хуавей, засилвайки напрежението с Пекин. Тръмп наложи мита от 25 процента на китайски внос на стойност 250 милиарда долара и се готви да се насочи към други вносни стоки на стойност 300 милиарда, като по този начин вносните мита ще обхванат практически всичко, внасяно от Китай. Пекин отговори с мита върху американски продукти. Преговорите за решаване на спора бяха прекъснати миналия месец. Но Тръмп и Си трябва да се срещнат идната седмица на срещата на високо равнище на Г-20 в японския град Осака, за да способстват за продължаване на преговорите. Американската администрация изпраща смесени сигнали преди срещата в Осака, посочва АП. В жест, който прилича на проява на добра воля към Китай, вицепрезидентът на САЩ Майк Пенс отложи своя реч, планирана за понеделник във вашингтонски мозъчен тръст, където се очакваше той да критикува китайския комунистически режим. Специалистът по проблемите на Азия Тами Овърби, старши директор в консултантската фирма \"Макларти\", каза, че \"изглежда странно\" администрацията на Тръмп да отлага речта на Пенс и след това да включва още китайски компании в черния си списък. На 15 май президентът Тръмп подписа указ за въвеждане на режим на извънредно положение за защита на информационно-комуникационната инфраструктура на САЩ от външни заплахи, припомня ТАСС. През август 2018 г. Тръмп забрани с указ правителствени учреждения на САЩ да използват оборудване, произведено от Хуавей и компанията ZTE (Зет Ти И).", "date": "2019.06.22", "title": "САЩ включиха в черния списък пет китайски компании за суперкомпютри"}
{"url": "https://www.faktor.bg/bg/articles/eto-koy-sprya-tramp-tozi-pat", "text": "След свалянето на американския безпилотен самолет в нощта срещу четвъртък американският президент Доналд Тръмп мрачно заяви, че Иран е допуснал \"много сериозна грешка\". Не му се наложи обаче да казва нищо повече: политическите барометри в Близкия изток скочиха толкова силно, колкото и кривата на цената на петрола. Но сякаш никой не изглеждаше готов да говори за нарасналата опасност от война между САЩ и Иран. Още повече, че и двете страни все още спорят дали безпилотният разузнавателен самолет е бил в иранското въздушно пространство или не.  Но Тръмп си беше сериозен, макар че действията му предизвикаха повече объркване, отколкото проясняване на ситуацията: само часове след свалянето на дрона американският президент започна подготовка за нападение в Иран. Американските самолети трябваше да бомбардират ирански радарни инсталации и ракетни установки в нощта срещу петък. Предполагаше се, че тогава, заради мюсюлманския празник, цивилните жертви ще бъдат по-малко.  В същото време Тръмп помоли Оман да влезе в ролята на посредник между двете страни, а султанът изпрати на Иран американското предупреждение, че предстои нападение. Едновременно с това до Техеран стигна и уверението на Тръмп, че той не се интересува от въоръжен конфликт, а по-скоро от преговори с иранските власти. В съобщението от Вашингтон се казваше още, че ако Иран се съгласи да преговаря, това ще предотврати планираното въздушно нападение. В Техеран запазиха хладнокръвие и се опитаха да спечелят време: върховният водач Али Хаменей вече бе отхвърлил преговорите с Вашингтон, но посланието трябваше да бъде предадено. Тръмп сам се бе поставил в трудно положение: военновъздушните сили на САЩ в региона на Персийския залив, както и военноморските сили в Индийския океан, се намираха в пълна бойна готовност. Освен това заплахата от американско нападение бе в явно противоречие с твърдението на Тръмп, че искал \"само да преговаря\". Президентът вероятно нямаше да е в състояние сам да намери изход от създалото се положение -особено след като явно бе усетил, че в този случай обичайните му „съветници“, като Джон Болтън и Майк Помпео, няма много да му помогнат, а по-скоро онези военни, които напоследък активно го уверяваха да не действа според обичайния си маниер: един военен конфликт не бива да избухва въз основа на самостоятелно взето решение, а изисква възможно най-широк политически консенсус. Тръмп вероятно е усетил и това, че не може да получи подкрепа дори и сред своите. Това сигурно му създава още повече грижи, имайки предвид, че тази седмица той обяви официално повторната си кандидатура за президентските избори. Военната конфронтация с Иран би била в противовес на обещаното от него на предишните избори, а именно - да върне у дома американските войници от Близкия и Средния изток. Вместо това той разполага военни части в региона и може би ги изпраща на война с непредвидими последици за всички. Дори и да не се беше стигнало дотам, вече почти нищо не е останало от смелите обещания на Тръмп за района на Близкия Изток. Например за „сделката на века“, която обещаваше мир между Израел и палестинците. Планът все още не е публикуван и може би никога няма да бъде, но за него вече се зае достатъчно, за да подплаши той основните играчи: заради досегашната безусловна подкрепа на Тръмп за Израел, особено отдръпването от идеята за решение на Близкоизточния конфликт на принципа на двете държави, палестинците се държат на дистанция от всяка американска инициатива. На предстоящата идния вторник конференция в Бахрейн няма да има официални палестински представители. Но също и Израел няма да изпрати своя делегация, а другите държави от региона ще бъдат представени само колкото да се каже, че присъстват. Това изобщо не е никаква мирна конференция. Нито пък можем да говорим за някакво нормализиране. Камо ли пък за \"сделка на века”.", "date": "2019.06.22", "title": "Ето кой спря Доналд Тръмп този път"}
{"url": "https://www.faktor.bg/bg/articles/novini/balgariya/okupatorite-veche-ni-plashat-s-nakazaniya-ako-ne-gi-obichame", "text": "Русия ще наказва за \"повреждане\" на   в чужбина. Вече е започнало общественото обсъждане на проектозакона, който предвижда наказание за оскверняване на руски военни паметници включително и в чужбина. Към наказателния кодекс на Руската федерация, ще се прибави нов член 243.4, който допуска търсенето на съдебна оговорност за „унищожение или повреждане“ на паметниците на воинската слава на Русия.  Дотам, че да се опита да приложи руски закони на неруска територия и по отношение на неруски граждани. В Русия им е чужда думата СУВЕРЕНИТЕТ! Поредната акция на бившите окупатори, които вече стигнаха до там, че да ни плашат с наказания, ако не ги обичаме. Тъжното е, че под всеки пост за премахването на съветските паметници винаги има коментари с призива \"да пазим историята\" и примери с други държави. Питам се, къде са всички \"пазители на историята\", когато се събарят и рушат знакови сгради в България? Що не реват за царските конюшни, за тютюневите складове, за църквите, за манастирите...? Тютюневите складове в Пловдив са пряко свързани с историята на града. Сградите, които са архитектурен паметник и атмосферата под тепетата вдъхновяват Димитър Димов да напише романа \"Тютюн\". Къде бяха защитниците на историята, когато преди седмица събориха къщата, проектирана от Йосиф Шнитер и обявена за паметник на културата в Пловдив? Това не е ли история? Какво казват в Русия по въпроса?", "date": "2019.06.22", "title": "Окупаторите вече ни плашат с наказания, ако не ги обичаме"}
{"url": "https://www.faktor.bg/bg/articles/makedonskite-natsionalisti-skochiha-sreshtu-prezidenta-si-sluga-na-chuzhdentsite-instaliran-da-unishtozhi-naroda-ni", "text": "„Стево Пендаровски е „слуга на чужденците, инсталиран, за да унищожи македонския наорд“. Така проруската националистическа партия „Единствена Македония“ реагира на думите на държавния глава, който по-рани заяви, че „е безспорна историческа истина, че Гоце Делчев се е обявявал за българин“, предава скопското електронно издание MakPress. „Стево Пендаровски се присъедини към марионетното правителство в Скопие в проекта за предаване на македонската история на България с изявлението, че македонският гигант Гоце Делчев е българин“, възмущават се от „Единствена Македония“. За какви безспорни факти, че Делчев бил българин говори Пендаровски, когато апостолът на македонското революционно движение е чистокръвен македонец от Беломорска Македония, който е посветил живота си за свободата и независимостта на Македония и е поискал да бъде погребан в столицатат на самостоятелната македонска държава. „С твърдението си,че Делчев е българин, Пендаровски се включва в българската стратегия, че македонците са българия, които Йосип Броз Тито насила е накарал да бъдат македонци“, се добавя в изявлението. Накрая от Единствена Македония заключват, че „целият свят знае, че е безспорен исторически факт, че Стево Пендаровски е слуга на чужденците, инсталиран, за да унищожи македонския народ и македонската държава. о късмет в бедствието е, че Пендаровски не отразява волята на македонския народ, защото на изборите той бе избран само с 23% от всички записани избиратели, а и голяма част от този малък брой гласове бяха подарък от албанските граждани на Република Македония“.", "date": "2019.06.22", "title": "Македонските националисти скочиха срещу президента си: Слуга на чужденците, инсталиран да унищожи народа ни"}
{"url": "https://www.faktor.bg/bg/articles/novini/balgariya/tsvetanov-podkrepi-petitsiya-sreshtu-podmyanata-na-istinata-za-komunizma-v-uchebnitsite", "text": "\"Нека да дадем силна подкрепа за петицията за недопускане на подмяна на факти и събития от комунистическия период 1944-1989 г. и прехода към демокрация в новите учебници по история и цивилизации за 10-ти клас\", написа той в профила си във Фейсбук.  срещу подмяната на истината за комунистическия период и годините на прехода към демокрация в новите учебници по история бе започната от фондация \"Истина и памет\". Петицията е адресирана до премиера Бойко Борисов и до министъра на образованието и науката Красимир Вълчев. Авторите подчертават, че младите поколения на България трябва да бъдат запознати обективно с историческата истина. Само преди дни, след като гръмна скандала с манипулираните учебници по история, Цветанов  излезе с призив към ГЕРБ да се намеси в предотвратяването на тази гавра с историята и жертвите на комунизма.", "date": "2019.06.22", "title": "Цветанов подкрепи петиция срещу подмяната на истината за комунизма в учебниците по история"}
{"url": "https://www.faktor.bg/bg/articles/bus-s-detsa-katastrofira-na-patya-mezhdu-balgarene-i-malinovo", "text": "Катастрофа с бус, превозвал деца, е станала на пътя между селата Българене и Малиново. Децата са откарани в болница за преглед. Това съобщиха от пресцентъра на МВР. Сигнал за пътния инцидент, който е станал на разклона за Априлци на пътя между селата Българене и Малиново, Ловешка област е получен малко след 14.00 часа. По първоначална информация водачът на бус \"Форд Транзит\", превозващ група от 8 деца и техния придружител (всички от Червен бряг), не е спазил предимство и се е ударил в лека кола. Незабавно към мястото са насочени екипи на \"Пътна полиция\" и \"Спешна помощ\". Направена е организация всички да бъдат превозени до болницата в Ловеч за преглед. Изясняват се обстоятелствата за възникването на инцидента.", "date": "2019.06.22", "title": "Бус с деца катастрофира между Българене и Малиново"}
{"url": "https://www.faktor.bg/bg/articles/obshtestvo/zakon-i-red/anton-stankov-poznavah-stariya-lozan-panov-s-noviya-ne-obshtuvam", "text": "\"Досегашната практика показва, че главните прокурори на са идвали от прокуратурата. Аз съм привърженик на това, на този пост да бъде назначен \"външен\" човек. Изборът на нов главен прокурор е политически. Следващият главен прокурор е ключова политическа фигура за политическото бъдеще на България - дали ще бъдем в Шенген или не\". Това заяви пред Канал 3 бившият правосъден министър Антон Станков. \"Не изключвам възможността жена да стане главен прокурор. Има много подходящи варианти. Досегашният първи обвините Сотир Цацаров започна на финала да върши хубави неща, които обаче се правят обикновено още в началото\", каза още Станков.  На въпрос, дали общува с председателя на Висшия конституционен съд Лозан Панов, юристът коментира: \"Контактувах с онзи Лозан, когото познавах, с този, с новия, който е сега, нямам контакти\". Припомняме, че Панов беше един от хората, с които президентът Румен Радев се срещна по време на консултациите за нов главен прокурор. \"Надявам се Данаил Кирилов да не се наложи да подава оставка, но това ще стане много трудно. Дори и да падне мониторинговият доклад, няма да спре корупцията. Това е един вечен проблем. Мониторинговите доклади се използват за вътрешнополитичвески цели, което не ми харесва. Харесва ми, че Данаил Кирилов даде мъжка дума и каза, че ще се оттегли, ако не успее да се пребори с докладите\", коментира бившият правосъден министър. Той допълни, че е нужно да се назначи съдебен омбудсман, който да защитава магистратите от съдебната администрация.", "date": "2019.06.22", "title": "Антон Станков: Познавах стария Лозан Панов, с новия не общувам"}
{"url": "https://www.faktor.bg/bg/articles/obshtestvo/zakon-i-red/sadat-ostavi-v-aresta-lihvarite-ot-berkovitsa", "text": "Лихварите от Берковица остават в ареста. Това реши спецсъдът по време на заседанието по гледане на мерките им. В мотивите си магистратите посочиха, че има достатъчно доказателства за деянията, в които са обвинени. Според съда съществува опасност при по-лека мярка членовете на групата да извършат и други престъпления. Обвиненията срещу петимата задържани са за лихварство и рекет чрез заплахи и насилие. В съдебната зала стана ясно че са отправяни смъртни заплахи към длъжниците, които не са връщали заемите си навреме. Върху сумите обвиняемите са налагали лихва от 30 процента месечно. Това са заявили и свидетели разпитани до този момент, посочиха от прокуратурата. Петимата членове на групата са в роднинска връзка и са част на местния клан \"Дренчовците\". За ръководител е сочен Огнян Радулов. Именно той е отпускал бързите заеми, а негови роднини събирали и отправяли заплахите към длъжниците.  От защитата поискаха спрямо обвиняемите да бъде наложена мярка подписка или парична гаранция. С мотива че свидетелските показания били противоречиви, а доказателствата несъстоятелни. Адвокатът посочи още, че лидерът на групата страдал от епилепсия и диабет, но според съдът, здравословното му състояние позволявало здравните грижи за него да се полагат в ареста. По време на заседанието стана ясно още, че от домовете на задържаните са иззети множество парични суми, дебитни карти, 2 килограма злато и луксозни автомобили. Проверява се произходът на средствата, с които са закупени луксозните им автомобили и дали  къщите им са законно построени с легитимни средства. Организираната престъпна група е действала от средата на 2016-та година до преди дни, когато беше разбита при мащабна акция  в Берковица и видинското село Арчар. Роднини на задържаните се наложи да бъдат изведени принудително от залата след като съдът остави в ареста петимата обвиняеми. Определението на съда не е окончателно  и може да бъде обжалвано пред апелативния спецсъд.", "date": "2019.06.22", "title": "Съдът остави в ареста лихварите от Берковица"}
{"url": "https://www.faktor.bg/bg/articles/novini/balgariya/radev-v-pastrata-palitra-na-balgarskiya-folklor-shopskiyat-ima-svoeto-nezamenimo-myasto", "text": "\"В пъстрата палитра на българския фолклор шопският има своето ярко и незаменимо място. Той е уникална сплав от мъдрост, хумор и темперамент в музикалните ритми, в красивите носии и в езика\". Това заяви президентът Румен Радев в приветствието си пред участниците в 50-ото юбилейно издание на фестивала „Шопският празник е традиция“, който се провежда в град Елин Пелин. Тазгодишното издание на фестивала се провежда под патронажа на държавния глава.  В историята на нашата национална култура народното творчество е сред най-живописните и скъпоценни страници, заяви Румен Радев и подчерта, че то е огледало на огромното богатство от чувства и образи, разкриващи устойчивите житейски и нравствени ценности на българите. Президентът изтъкна, че със своята пиперливост шопският език е пример за това, че хуморът и сатирата не само хвалят, но и учат, защото народното творчество показва жизнеността на българския дух и традиции. „Нека не забравяме, че самокритичността и самоиронията са отличителна черта на свободния и просветен ум на непреходната мъдрост. Те показват жизнеността на народното съзнание да изисква справедливост и хармония в ежедневния човешки бит и обществените отношения“, каза още Румен Радев. Държавният глава  поздрави участниците и организаторите на фестивала за енергията, с която допринасят за завръщането, възхода и утвърждаването на традициите, които са ни съхранили от векове като народ, идентичност и самосъзнание. „Пожелавам ви след този и всеки следващ празник да се множат почитателите на вашия красив град, на шопския фолклор и на българското народно творчество“, заяви президентът в приветствието си пред участниците във фолклорния празник.", "date": "2019.06.22", "title": "Радев: В пъстрата палитра на българския фолклор шопският има своето незаменимо място"}
{"url": "https://www.faktor.bg/bg/articles/georgi-markov-1-2", "text": "Депутатът от ГЕРБ Георги Марков коментира пред Нова ТВ казуса с партийните субсидии. Според него, и без тях е възможно да се печелят избори, като даде за пример зората на демокрация.  \"В началото на на прехода нямахме субсидии, но печелехме избори със счупени ладичките. Партиите се издържаха от дарения. Няма да забравя покойният Йордан Соколов как даваше големи суми пари за касата на СДС. Тогава биехме с милиони на изборите. Къде остана романтиката. При всички избори до тройната коалиция партията победител печелеше с по 2 млн. гласа без да държавата да ѝ помага. В началото на 90-те години имаше десетки хиляди на стадион „Академик“, които пееха „Развод ми дай“ и \"Комунизмът си отива\". Авторите на песните не са взели един лев, защото бяха съпричастни към каузата да бием комунизма. А сега, ако не е Бойко Борисов и уменията на Цветан Цветанов да прави организации, никоя друга партия не може да мине дори 1 млн. гласоподаватели. Не ги ли е срам?\", попита реторично бившият конституционен съдия.  \"Съгласен съм субсидията да е лев за реален глас и ще подкрепя решението на правителството. Защо през 90-те години хората не ходеха на мач, на кино и на театър, а се прибираха да ни слушат какво говорим във Великото народно събрание. Защо ще субсидираме партията джудже ДСБ за това, че съсипа СДС. Първият закон, който внесохме, беше за мажоритарни избори, но никой не ни подкрепи, защото листите трябвало да се редят от експерти. На тези избори гласувах единствено от чувство на лоялност към ГЕРБ\", каза още Марков.", "date": "2019.06.22", "title": "Георги Марков: Партиите да се засрамят, с държавни субсидии не могат да съберат и 1 млн. гласа!"}
{"url": "https://www.faktor.bg/bg/articles/novini/balgariya/yordanka-fandakova-tryabva-ni-ustroystven-plan-za-borisovata-gradina-za-da-ne-dopusnem-stroezhi-na-hoteli", "text": "\"Моят ангажимент е да запазим Борисовата градина такава, каквато са ни я оставили\". Това каза кметът на София Йорданка Фандъкова пред БТВ. По думите й това лято, както винаги, ще бъде много работно и интензивно. „Грижата и инвестициите, които правим през всичките тези години в паркове и градини, показват ясно моето отношения и политиките ни към тях – възстановяване и строителство на нови паркове. Това всички го виждат. Само преди няколко години никой не искаше да ходи на зелените площи, защото те не се косяха. Днес парковете са пълни с хора и деца. В събота и неделя почти няма място в тях“, обясни столичният кмет.  „Ние продължаваме с тази грижа. Реконструкцията и строителството вървят. Започнахме с „Южен парк“, „Гео Милев“, „Докторската градина“, след това преминахме към големите паркове, включително Борисовата градина“, добави тя. „Получихме за управление Борисовата градина от държавата. Започнахме да инвестираме в нея – осветление, видеонаблюдение, алеи. Неотдавна беше възстановен и Розариума“, поясно тя. „Тази грижа означава и да запазим това, което е останало от парковете и градините в нашия град. Именно затова ние поискахме да бъде изработен подробен устройствен план с цел да запазим територията и да не се допуска ново строителство“, уточни Фандъкова. Тя припомни, че сегашният план е изготвен от арх. Ковачев и неговия екип. Попитана защо е върнала отново за преразглеждане и ново обществено обсъждане устройственият план, тя отговори: „В него те имат някой виждания или по-скоро възстановяване на Климатичното училище, което го няма в момента. Според мен това не е необходимо. Според мен тази територия трябва да остане територия за парка. Те поискаха преместване на игрищата на Спортна София и конната база. За мен това не е необходимо“.  „Моят подход и ангажиментът, който винаги съм поемала публично, е да запазим тази историческа част и много важна част от нашия град, такава каквато са ни я оставили и каквато досега сме успели да запазим, защото истината е, че особено в първите години на Прехода са се случили безобразия“, коментира още кметът на София.", "date": "2019.06.22", "title": "Йорданка Фандъкова: Трябва ни устройствен план за Борисовата градина, за да не допуснем строежи на хотели"}
{"url": "https://www.faktor.bg/bg/articles/ognyan-gerdzhikov-sledvashtiyat-glaven-prokuror-tryabva-da-prilicha-na-sotir-tsatsarov", "text": "\"11 лева е висока партийна субсидия и може да се редуцира с лев-два-три, но изведнъж да се свали до 1 лев е тежък удар по партиите. Много партии така ще изчезнат. Това заяви бившият служебен премиер проф. Огнян Герджиков в предаването \"Тази събота\" по БТВ. \"България няма нищо общо с американски планове. Ситуацията е - \"видяла жабата, че подковават коня и тя вдигнала крак\", разкри професорът. \"Инвеститорите бягат от България. Причината е несигурността в законодателството. Не само българските, но и чуждите инвеститори бягат от българската бизнес среда\", каза още проф. Герджиков. \"Сегашният главен прокурор е много добър. Нормално е човек на такава позиция да поема много нападки\", коментира бившият служебен премиер и допълни, че следващият главен прокурор трябвало да прилича на Сотир Цацаров.", "date": "2019.06.22", "title": "Огнян Герджиков: Следващият главен прокурор трябва да прилича на Сотир Цацаров"}
{"url": "https://www.faktor.bg/bg/articles/ruska-delegatsiya-provokira-bunt-pred-parlamenta-v-tbilisi", "text": "Руски депутат начело на руска делегация на Междупарламентарната асамблея за православието предизвика бунт и опит за окупация на парламента в столицата на Грузия Тбилиси. Ескалацията на напрежението доведе до спешно извеждане на пребиваващи в Грузия руснаци по нареждане на президента Путин. Вчера той дори подписа указ, забраняващ на авиокомпаниите от 8 юли да транспортират руснаци до Грузия. Скандалната говорителка на руското външно министерство Захарова, която покойният български историк Божидар Димитров нарече \"пикла без цици\" за изказване, че не българите, а съветската армия била спасила българските евреи,.отрече намеса на страната в бунтовете в Тбилиси. Във Фейсбук тя с нескрито злорадство се обърна към протестиращите след указа на шефа й Путин да забрани граждански полети до Грузия: \"Сега доволни ли сте? Окупаторът се изтегля и прибира своите туристи със себе си, извън вашата икономика\". В четвъртък избухнаха бунтове в Грузия след като на откриването на общото заседание на Междупарламентарната асамблея на православието, председателят на организацията, депутатът от руския парламент Сергей Гаврилов, си позволи да седне на мястото на председателя на парламента на Грузия. Това взриви недоволство сред опозиционните депутати от Обединеното национално движение и \"Европейска Грузия”, които напуснаха срещата. Впоследствие хора от опозицията опитаха да нахлуят в парламента Последваха масови протести и митинг, като най-малко 240 души бяха ранени, а 300 задържани от полицията. Участниците в протеста изискаха оставката на председателя Ираклий Кобахидзе и на вътрешния министър Георги Гахария. Протестиращите поискаха руските делегати да напуснат страната незабавно. Те замеряха с яйца сградата на хотела, където е бил настанен Гаврилов. \"Срещата трябваше да бъде водена от гръцкия генерален секретар на Асамблеята и не е ясно как Гаврилов се появи на мястото на председателя на грузинския парламент\", каза един от лидерите на управляващата партия \"Грузинска мечта\" Мамука Мдинарадзе. \"Няма място за руски депутати в Парламента на Грузия. Асамблеята да се отмени, а руската делегация трябва да напусне парламента и Грузия\", още по-остър бе друг член на \"Грузинска мечта\" Арчил Талаквадзе. Възмутен бе и създателят на управляващата партия Бидзина Иванишвили: \"Неприемливо е представители на окупационна държава да водят какъвто и да било форум в парламента на Грузия\", коментира той. Председателят на грузинския парламент Иракли Кобахидзе подаде оставка заради протестите в столицата, съобщи генералният секретар на управляващата партия \"Грузинска мечта\" Каха Каладзе, бивш капитан на националния отбор по футбол и звезда на Милан. \"Това решение е взето за поемане на отговорност пред народа\", каза бившият футболист.", "date": "2019.06.22", "title": "Руска делегация провокира бунт пред парламента в Тбилиси"}
{"url": "https://www.faktor.bg/bg/articles/novini/svyat/polskiyat-vanshen-ministar-samata-frantsiya-se-nuzhdae-ot-reformi-harchi-poveche-otkolkoto-mozhe-da-si-pozvoli", "text": "Министърът на външните работи на Полша Яцек Чапутович предупреди пред български журналисти, че единният европейски пазар е заплашен заради протекционистичната политика на определени държави. Като пример Чапутович даде директивата, засягаща превозвачите от Централна и Източна Европа: „Ние виждаме, че има заплаха за единния пазар. Тя се нарича \"протекционистични мерки\". Те го наричат \"социални стандарти\". Пример е директивата за командированите работници или за шофьорите на камиони. Какво искат да кажат, че нашите фирми са толкова богати, че шофьорите трябва да спят в хотели? Ние го наричаме \"протекционизъм\" и той има политически цели. Погледнете Франция - самите те се нуждаят от много сериозни реформи. Най-малкото, защото харчат повече, отколкото могат да си позволят“.  На въпрос на \"Хоризонт\" как би коментирал твърденията, че Полша се превръща в Троянски кон на Съединените щати в Европейския съюз и че в страната се концентрират прекалено много американски войски, Яцек Чапутович отговори: „Не съм чувал подобни коментари и подозрения по наш адрес. Но нека го кажа така - ние сме членове на Европейския съюз и следваме общата външна политика. Когато казвам това обаче, искам да подчертая и нещо друго - трансатлантическите отношения за нас са от изключителна важност. Ние го изричаме на висок глас“. \"За нас е неприемливо да се мисли, че Европейският съюз има два големи врага от двете страни - Русия и Съединените щати, и те да бъдат приравнявани. Ако се чуват такива гласове, ние ще отговорим: \"Да, ние като Европейски съюз смятаме, че трябва да разрешаваме международните проблеми заедно с останалите демократични държави\", коментира той.  Съединените щати увеличават военното си присъствие в Полша, а след колоритно авиошоу над Белия дом бе анонсирано закупуването на нови бомбардировачи Ф 35 от Варшава. В Полша има няколко хиляди американски войници, които се сменят на сравнително кратки периоди, обяснява съветникът на президента Богуслав Винид, който отговаря именно за връзките със Съединените щати: \"Форт Тръмп\" стана нарицателно, но когато погледнем разпределението на американските войски в Полша, те не са струпани на едно и също място. Различните части са разположени на осем или девет места в цялата страна, така че не можем да говорим за една единствена база. ... Ние бихме искали да имаме Рамщайн в Полша, но това няма как да се случи. Както казах, става дума зя няколко бази в страната. Крикитите дойдоха от някои западноевропейски дръжави, по-специално Франция, заради сделката за военни хеликотпери. Ние сменяме старата руска техника, защото към момента имаме няколко модела от Ми 8, М 17 и Ми 24\". Цялата идея на отбранителната система на НАТО е да предотврати евентуална агресия - това е целта и на присъствието на американски войски в Полша, подчерта Винид. А закупуването на американски втечнен природен газ е част от плана за прекратяване на енергийната зависимост от Москва. И макар че енергетиката е важна, а и е мирният начин за оказване на огромно икономическо влияние в цяла Европа от страна на Русия, във Варшава поставят сериозен акцент и на военната готовност - не само на Полша, но на всички съюзнически държави в НАТО. Още по темата чуйте в звуковия файл.", "date": "2019.06.22", "title": "Полският външен министър: Самата Франция се нуждае от реформи, харчи повече, отколкото може да си позволи"}
{"url": "https://www.faktor.bg/bg/articles/novini/balgariya/d-kirilov-temata-za-ostavkata-mi-ne-tryabva-da-se-preeksponira-nay-vazhnata-zadacha-e-padaneto-na-monitoringa", "text": "\"Не би следвало да се преекспонира тази тема, но потвърждавам, че ще подам оставка, ако след 31 октомври продължи мониторингът на страната\". Това обяви пред Дарик правосъдният министър Данаил Кирилов. Преди повече от седмица министърът е заявил тази готовност пред еврокомисаря Вера Йоурова след разговор с нея във връзка с готвения от него проект за разследвания на председателите на ВКС, ВАС и главния прокурор. Кирилов обясни, че основният проблем, за да продължава мониторингът, е доверието и затова падането на механизма е най-важната задача. \"Ние следва да дадем максимум гаранции пред другите държави за това, че имаме утвърден принцип за върховенство на правото и че се борим с корупцията\", отбеляза министърът. Според него скандалите около \"Апартаментгейт\" са показали вътрешната чувствителност на обществото към корупцията. \"Ние се гневим към корупцията, но не правим следващата стъпка, да повишим изискванията към самите себе си за спазването на правилата\", подчерта Кирилов.", "date": "2019.06.22", "title": "Д. Кирилов: Темата за оставката ми не трябва да се преекспонира, най-важната задача е падането на мониторинга"}
{"url": "https://www.faktor.bg/bg/articles/novini/balgariya/parvan-simeonov-dps-vliza-v-nov-politicheski-etap-prevrashta-se-v-zaplaha-za-bsp", "text": "\"ДПС влиза в нов политически етап\". Това заяви пред \"Фокус\" политологът Първан Симеонов. Според него партията ще се опита да привлече нови избиратели чрез по-активна политика. „Виждаме ясни послания, че ДПС дългосрочно се ориентира към най-уязвимите и социално слаби групи в българското общество, говори в техен интерес и се опитва да се превърне в синдикат на най-слабите гетоизирани и уязвими групи в българското общество. ДПС е най-силна в най-слабите райони на страната. Те говорят подчертано социално и през последните две години се опитват да разпрострат влиянието си в нетрадиционни територии, включително и в гетата“, каза още той.  Първан Симеонов добави, че ДПС се превръща в партия на социалната низина. Това е опасно не за ГЕРБ, за БСП, която по този начин губи потенциална територия, добави още той. Първан Симеонов обясни, че по време на местни избори могат да се появят друг тип проблеми, защото тогава спира да действа вездесъщата централизация на ДПС. „Местните избори имат местно значение, това кара ДПС да изглежда по-мобилизирана, за да преодолее потенциалните дефекти от това. Търсят се нови територии сред други социални слоеве и групи с неблагоприятна житейска инициатива. Докато ГЕРБ се разтваря към селата, вероятно заради кметове на малки населени места и арендатори, монополът на БСП над селата изглежда разклатен. Тук драмата не е между ГЕРБ и ДПС, драмата е за БСП“, добави политологът Първан Симеонов.", "date": "2019.06.22", "title": "Първан Симеонов: ДПС влиза в нов политически етап, превръща се в заплаха за БСП"}
{"url": "https://www.faktor.bg/bg/articles/novini/balgariya/sds-istinata-za-ubiystvata-i-represiite-na-komunizma-v-uchebnitsite-e-vazhna-zaradi-mladite-hora", "text": "СДС излезе с позиция по грандиозния скандал, който автори на учебници по история за 10-ти клас сътвориха и изманипулираха фактите около комунистическия режим.  \"Съюзът на демократичните сили изразява възмущението си от начина, по който е представен комунистическият режим в някои от предложените учебници по история за 10 клас. Подкрепяме българските учители, които са сигнализирали за премълчаването на важни факти за режима, подкрепяме разследващия журналист Христо Христов, който от години поддържа паметта за зверствата на комунизма жива, подкрепяме проф. Евелина Келбечева и всички учени и общественици, които се противопоставят на този опит за подмяна на историята ни. Комунизмът трябва да бъде изучаван с цялата истина за него – репресиите, зверските убийства, униженията, насилственото отнемане на собствеността, лагерите на смъртта, всесилната Държавна сигурност, почернила не един живот, ролята на комунистическата върхушка, обвързаността й не само с репресиите, но и с престъпни икономически схеми под чадъра на държавата.    Истината за комунизма е важна именно заради младите хора, които не знаят и не помнят.  Нещо повече – съвременните наследници на този режим – БСП и техните поддръжници, се опитват да го представят носталгично като безгрижно и сигурно време, когато всички са били равни и щастливи. Тревожен е фактът, че вероятно успяват, защото на черните дати за поклон пред жертвите на комунизма, младите хора са малцина. Те не могат да си представят цялото измерение на режима, затова трябва да научат истината. Грозна, тежка, но част от националната ни история! Призоваваме министър Красимир Вълчев да не допусне подмяната и да потърси съдействието на обективни историци, които да подготвят учебното съдържание за този период. Младите хора на България имат право да знаят истината, за да не допускат да бъдат манипулирани от наследниците на тези, които извадиха България от демократична Европа, поставиха я зад Желязната завеса и я върнаха в развитието й десетилетия назад\".", "date": "2019.06.22", "title": "СДС: Истината за убийствата и репресиите на комунизма в учебниците е важна заради младите хора"}
{"url": "https://www.faktor.bg/bg/articles/novini/svyat/sasht-i-es-zaplashiha-turtsiya-kogato-naprezhenieto-v-blizkiya-iztok-se-pokachva", "text": "Лидерите на Европейския съюз заплашиха Турция със санкции заради спора, възникнал около газовото находище, открито край Кипър, пише The Wall Street Journal. Безпрецедентният ход на Брюксел идва, след като турският президент Реджеп Тайп Ердоган вече е изправен пред заплаха от скорошни американски санкции заради планираната покупка на руския зенитно-ракетен комплекс S-400. Едновременни мерки от Европа и САЩ срещу турската държава, компании и лица може да изолира страната в момент, в който напрежението в Близкия изток се покачва. Ердоган многократно подминаваше предупрежденията на Вашингтон и се присмиваше на европейските лидери, давайки сигнал, че Турция ще купи руското въоръжение и ще започне проучвания за газ в спорното находище. Лидерите на ЕС повишиха залога, след като бяха призовани от Кипър и Гърция. Ходът дойде заради втория плавателен съд, пратен в региона. Турция започна проучвателните дейности през май на запад от Кипър, създавайки си критики от ЕС и САЩ. \"ЕС ще продължи да следи развитието отблизо и е готова да отговори подобаващо и в пълна солидарност с Кипър\", заявиха лидерите в общо изявление, от което става ясно, че се обсъждат и санкции. Източник на изданието посочва, че това може да се случи още през лятото. \"Това, което Турция прави в териториалните води на Кипър, е абсолютно неприемливо\", заяви президентът на Комисията Жан-Клод Юнкер. И обеща отговорът на ЕС да не е \"мек\". Купуването от Анкара на зенитно-ракетни системи С-400 не означава, че тя се отдалечава от НАТО. Това заяви министърът на отбраната на Турция Хулуси Акар, предаде ТАСС. Турция напълно и своевременно изпълнява всички задължения към НАТО. С купуването на С-400 не става дума, че се отдалечаваме от алианса, заяви Акар. САЩ предприемат активни опити да не допуснат Турция да купи С-400. Вашингтон предупреди Анкара, че ако купи тези системи, САЩ могат да откажат на Турция да ѝ продадат Ф-35. Американците заплашват натовските си съюзници от Турция и с въвеждането на санкции. Анкара ясно подчерта, че няма да се откаже от сделката с руснаците. Президентът Реджеп Ердоган заяви, че тя е свършен факт.", "date": "2019.06.22", "title": "САЩ и ЕС заплашиха Турция, когато напрежението в Близкия изток се покачва"}
{"url": "https://www.faktor.bg/bg/articles/novini/svyat/oshte-neamerikanski-aviokompanii-prenasochvat-poletite-si-izvan-persiyskiya-i-omanskiya-zaliv", "text": "След като Вашингтон забрани вчера на американските авиокомпании да прелитат през контролираното от Техеран въздушно пространство над Персийския и Оманския залив, редица неамерикански авиокомпании обявяват, че предприемат превантивни aмерки след решението на американското Федерално управление за гражданска авиация, съобщи Ройтерс.  Катай Пасифик (Cathay Pacific) обяви в петък, че полетите му няма да преминават през въздушното пространство над Ормузкия проток. Флайдубай (flydubai) заяви, че е коригирал някои от маршрутите и ще направи допълнителни промени, ако е необходимо. Еър Франс (Air France), Норуиджън еър (Norwegian Air) и САС (SAS) също обявиха, че следят ситуацията, въпреки че нямат планирани полети над района. По-рано подобни решения обявиха Бритиш еъруейз, холандската Ка Ел Ем (KLM), австралийската Кантас (Qantas), Малейжа еърлайнс (Malaysia Airlines), Сингапур еърлайнс (Singapore Airlines), германската Луфтханза (Lufthansa), Емирейтс (Emirates) и Етихад (Etihad).", "date": "2019.06.22", "title": "Още авиокомпании пренасочват полетите си извън Персийския и Оманския залив"}
{"url": "https://www.faktor.bg/bg/articles/shte-bade-slanchevo-i-goreshto-sledobed-otnovo-na-mesta-shte-prevali", "text": "Днес ще е предимно слънчево и горещо. В следобедните часове ще се развива купеста облачност и на места, главно в източната половина на страната и в планинските райони ще превали и прегърми. Ще е почти тихо. Максималните температури в повечето места между 30° и 35°. Атмосферното налягане ще се задържи почти без промяна – малко по-високо от средното за юни. По Черноморието ще преобладава слънчево време, след обяд ще се развива купеста облачност, но само на отделни места по северното крайбрежие ще превали. Ще духа слаб северозападен вятър. Максимални температури 30°-32°. Температурата на морската вода е от 24° до 27°. Вълнението на морето ще бъде 1-2 бала. В планините преди обяд ще бъде предимно слънчево. След обяд ще се развива купеста и купесто-дъждовна облачност и до вечерта на места ще превали и прегърми. Ще духа слаб до умерен северозападен вятър. Максимална температура на 1200 метра около 24°, на 2000 метра – около 17°.", "date": "2019.06.22", "title": "Очаква ни гореща събота, следобед на места отново ще превали"}
{"url": "https://www.faktor.bg/bg/articles/novini/svyat/politsiya-pristigna-v-doma-na-boris-dzhonsan-zaradi-grandiozen-skandal", "text": "Британската полиция е била повикана да провери сигнал от съсед на кандидата за лидер на Консервативната партия и претендент за премиерския пост Борис Джонсън, предаде Ройтерс. Съседът е съобщил, че е чул спор на висок глас. Малко след полунощ в петък полицията е посетила адрес в южен Лондон, където Джонсън живее заедно с приятелката си. \"Подалият сигнала е бил разтревожен дали негова съседка е добре. Полицията посети адреса и говори с всички обитатели, които бяха в безопасност и добре\", съобщи полицията в изявление. \"Не са били установени нарушения или опасения, видими за служителите, и не е имало причина за полицейски действия\", се казва още в съобщението. Според \"Гардиън\", цитиран от Асошиейтед прес, съседите са чули писъци, викове и блъскане.", "date": "2019.06.22", "title": "Полиция пристигна в дома на Борис Джонсън заради луд скандал"}
{"url": "https://www.faktor.bg/bg/articles/novini/balgariya/karlos-kontrera-s-amerikanskiya-model-na-partiyno-finansirane-dps-iska-da-varne-portsiite-na-dogan", "text": "Общинският съветник от ВМРО Карлос Контрера коментира думите на македонския президент Стево Пендаровски, че Гоце Делчев е българин. Пред ТВ Европа той заяви, че ще е дълъг процес да се промени съзнанието на македонците, чиито мозъци са промивани десетилетия наред от социалистическия режим.  „При управлението на Никола Груевски 2 десетилетия бяха лансирани абсурдни идеи. Тази реторика, която се насаждаше от него и от хората му падна. Няма спор,  че Гоце Делчев се е борил за автономията на Македония, както и че е българин. Съвременният прочит на историята минава през социалистическия период след 1944 г. Изчистването от „антични македонизъм“ ще бъде много тежка задача, тъй като тя е градена в кабинетите на социализма. Като държава и общество трябва да спрем всякакви опити да се фалшифицира историята. Важното е България да насочва тенденциите“, коментира Контрера.  „След евроизборите трябваше да се направи коалиционен съвет. Донякъде това беше грешка. Предложението на Борисов за размера на партийните субсидии дойде отговор на БСП да се опита да се реабилитира след целия фарс. Партийните отношения не трябва да бъдат водещи, когато се обсъжда един толкова сериозен проблем. Трябва да се направят промени, но с едно широко обсъждане. Повечето хора, които коментират този въпрос, не познават процесите в партиите. Лъжа е, че процесът на харчените субсидии е непрозрачен. Всяка година има одит на Сметната палата, който показва къде има сбъркани цифри. Ако ще вървим към цялостна реформа на закона за политическите партии, то трябва първо да бъде изговорен на коалиционен съвет. Предложението на ДПС за 0 лв. субсидии прилича малко на онзи случай с Ахмед Доган и раздаването на порции“, каза още Контрера.", "date": "2019.06.22", "title": "Карлос Контрера: Лъжа е, че партийните субсидии се харчат непрозрачно"}
{"url": "https://www.faktor.bg/bg/articles/novini/svyat/tramp-pri-konflikt-mezhdu-sasht-i-iran-shte-ima-zalichavane-v-nepoznati-proportsii", "text": "При конфликт между САЩ и Иран ще последва \"заличаване\" с непознати пропорции. Това каза в интервю за Ен Би Си американският президент Доналд Тръмп. Той обясни решението си да спре планирани въздушни удари срещу 3 ирански цели заради прогнозата, че те ще доведат 150 човешки жертви. Ударите е трябвало да бъдат отговор на свалянето на американски дрон над Ормузкия проток от иранска ракета. Според Тръмп наличието на евентуални жертви е направило американските действия неправомерни. Иран твърди, че американският дрон е бил над въздушното пространство на Ислямската република и отговори на твърденията на Тръмп със заплахи към американските военни, разположени в района на Персийския залив. Нарастващото напрежение между Вашингтон и Техеран доведе до поскъпване с 10 процента на петрола.", "date": "2019.06.22", "title": "Тръмп: При конфликт между САЩ и Иран ще има \"заличаване в непознати пропорции\""}
{"url": "https://www.faktor.bg/bg/articles/novini/svyat/sgrada-se-sruti-v-kambodzha-ima-zhertvi-i-desetki-postradali", "text": "Седеметажна сграда в процес на изграждане се е срутила в крайбрежния град Сиануквил в Камбоджа в събота сутринта. Според полицията трима работници са загинали, а още около 30 са затрупани под развалините, съобщава БТА. Засега причината за срутването е неизвестна.  Според началника на полицията в града 10 работници са били спасени след срутването, което е станало около 5 часа сутринта местно време. В ход е спасителна операция. Министърът на информацията Кхиеу Канхярит съобщи на официалната си страница във Facebook, че 30 души са в неизвестност.", "date": "2019.06.22", "title": "Сграда се срути в Камбоджа, има жертви и десетки пострадали"}
