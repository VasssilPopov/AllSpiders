{"url": "http://www.faktor.bg/bg/articles/bus-se-vryaza-v-peshehodtsi-v-tsentara-na-toronto", "text": "Микробус се вряза в група пешеходци в центъра на Торонто. Ранени са между 8 и 10 души, съобщават от местната полиция в профила си в Туитър. Инцидентът се е случил в 13:27 часа местно време (19:27 часа българско). \"Бял микробус се е качил на тротоара и е карал по южната крайбрежна улица Йонг, и е ударил между 8 и 10 души. Но тези числа още не се потвърдени\", обяви говорителят на полицията в Торонто Гари Лонг. Засега не се съобщава дали става въпрос за умишлено нападение или просто пътен инцидент. Кадрите от местопроизшествието показват множество линейки, които оказват помощ на хора по тротоара, както и тежковъоръжени полицаи. Шофьорът е задържан жив, съобщават от местната \"Сити Нюз ъф Торонто\".", "date": "2018.04.23", "title": "Бус се вряза в пешеходци в центъра на Торонто"}
{"url": "http://www.faktor.bg/bg/articles/kmetat-na-sozopol-skochi-sreshtu-zabranata-na-shuma-pagubna-e-za-turizma", "text": "Кметът на Созопол Панайот Рейзи се обяви против законопроекта, целящ пълната забрана за вдигане на шум след 23 ч. вечерта.  Според него идеята в сегашния й вид не е приложима, а загубите за туризма ще са колосални.    „Притеснява ме този законопроект – не одобрявам така написаните в него алинеи от гледна точка на това, че човек, който не се е докоснал до самия бизнес, не може да знае за проблемите. От 20 години съм в администрацията, откакто се помня винаги се е говорело за проблема с шума. Най-правилното решение е този казус да бъде даден в ръцете на Общинските съвети. Само при лични срещи с хората в увеселителния бизнес може да бъде намерен правилния и удачен час за забрана на всякакъв шум“, каза Рейзи пред „Флагман“.    Туризмът в Созопол, Несебър, Поморие е т.нар. „градски“ – той разчита на  поток от млади хора, които обичат да се веселят, каза още Рейзи.  „Защо точно сега се сетиха да въведат такава забрана? Защо не се сетиха още в края на миналия сезон – например на 1 октомври 2017 г.? Сега сме 23 април, остават броени дни до началото на лято 2018. До 28 май, предполагам, ще вкарат новия закон в Народното събрание, ще го гласуват и до 10 юни ще влезе в сила. Случи ли се това, всички заведения на открито, които вече са си направили заявките за мероприятия с певци, музиканти и.н., остават във висящо положение. Да не говорим за заведенията, които организират вечерни сватби“,  допълни той.  Според Рейзи най-удачното време за спиране на музиката е периодът между 1:30 и 2 ч. вечерта.   Очаква се той да внесе предложението за разглеждане в столицата.", "date": "2018.04.23", "title": "Кметът на Созопол:  Забраната на шума след 23,00 часа е пагубна за туризма"}
{"url": "http://www.faktor.bg/bg/articles/novini/svyat/izraelski-ministar-shte-likvidirame-asad-i-rezhima-mu-ako-ni-napadne", "text": "Израелски министър, близък до премиера Бенямин Нетаняху, заплаши със смърт сирийския президент Башар Асад, предаде Франс прес.  \"Ако Асад позволи на Иран или на когото и да било да започне война срещу Израел от сирийска територия, ще понесе цялата отговорност и ще поеме рискове не само за режима си, но и лично за себе си\", предупреди министърът на енергетиката Ювал Щайниц в интервю.  Щайниц е член на управляващата партия \"Ликуд\". Той е част и от кабинета по сигурността - вътрешноправителствена структура, която се занимава със стратегически въпроси.", "date": "2018.04.23", "title": "Израелски министър: Ще ликвидираме Асад и режима му, ако ни нападне"}
{"url": "http://www.faktor.bg/bg/articles/pak-agresiya-v-uchilishte-parvoklasnichka-nalaga-s-kamani-i-prachka-sauchenichka", "text": "За побой с камъни и ежедневен тормоз върху момиче в първи клас от страна на съученичка в 112-о СУ „Стоян Заимов“ споделя Христина Ганчева, майката на потърпевшото дете.  Майката обяснява пред медиите, че вследствие на преживяния стрес детето отказва да ходи на училище. По думите й момиченцето било  дърпано по етажите от съченичка, заради което закъснява за час и бива наказано от класния ръководител. Майката разказа, че момичето побойник подлагало детето й ежедневно на изпитания, за да „влезе в групата на готините“ и настройвало и други деца. То било  замеряно с камъни в двора на училището и заплашвано, че ще му изкълчат пръста. Майката не била информирана за случая от страна на класния ръководител, а детето отказвало да ходи на училище от страх. Молбата на Христина Ганчева за предоставяне на записите от видеонаблюдението първоначално е отказана, но вчера тя била поканена от страна на директора да я внесе наново с входящ номер. Майката обаче получила разрешение да поиска единствено записи от класната стая, тъй като за тези в двора отговаря един от мобилните оператори. По закон видеозаписи могат да бъдат предоставени само със съгласието на родителите, обясни Ваня Кастрева – началник на РУО София-град. Христина сподели, че на 20 април сигналът й е получен в Инспектората, като предстои проверка по него. Директорката на училището Жанета Бранкова от своя страна обясни, че няма тормоз в училището и са взети всички необходими мерки по този въпрос. Проведен бил разговор на класния ръководител с децата, както и родителите на двете деца.", "date": "2018.04.23", "title": "Пак агресия в училище: Първокласничка налага с камъни и пръчка съученичка"}
{"url": "http://www.faktor.bg/bg/articles/vvs-tereza-mey-e-gotova-da-hvarli-ostavka", "text": "Тереза Мей обмисля дали да подаде оставка, ако изгуби ключово гласуване за Брекзит следващия месец, съобщи Би Би Си.  Правителството планира гласуване, отнасящо се за митническия съюз, което ще бъде считано за вот на доверие за премиера на Великобритания.  Информацията се появява в момента, когато в британския парламент текат ожесточени сблъсъци за това дали страната трябва да остане в митническото споразумение с ЕС след напускането на съюза.    „Няма да оставаме в митническия съюз или да се присъединяваме към някакъв митнически съюз“, заявиха категорично от правителството вчера.    Група членове на парламента са инициирали гласуването, опитвайки се да наложат мнението си, че Мей не трябва да отстъпва при преговорите с ЕС и да настоява да остане в споразумението.   „Доколкото знам, позицията на премиера беше много ясна. В няколко речи тя заяви ясно, че Обединеното кралство ще напусне единния пазар и митническия съюз“, заяви Сами Уилсън от Демократичната юнионистка партия.   „Това е единственият начин да имаме чиста раздяла и да се възползваме от всички облаги от напускането на ЕС. Тя (Мей) трябва да има предвид, че има значителна част в нейната собствена партия, която няма да търпи никакво отклонение от държавната политика“, добави той.", "date": "2018.04.23", "title": "ВВС: Тереза Мей е готова да хвърли оставка"}
{"url": "http://www.faktor.bg/bg/articles/novini/svyat/hilari-klintan-v-erata-na-tramp-mediite-i-svobodata-na-slovoto-sa-pod-otkrita-ataka", "text": "Хилари Клинтън укори президента на САЩ Доналд Тръмп за отношението му към медиите. По думите й правата на пресата и свободното слово са обект на атака от сегашното правителство, което сравни с авторитарен режим, предаде Асошиейтед прес. \"Преживяваме тотална война срещу истината, фактите и разума\", заяви Клинтън на литературен фестивал в Манхатън, предаде БТА. Клинтън, която изнесе реч на фестивала, започна да говори за заплахите срещу свободата на печата и свободното слово по света, включително в Русия под управлението на Владимир Путин. Но скоро след това тя насочи темата към САЩ под ръководството на Тръмп и каза, че тези свободи са \"в най-застрашеното положение, което съм виждала през живота си\". \"Днес имаме президент, който, изглежда, отхвърля ролята на свободния печат в нашата демокрация\", добави Клинтън, която загуби президентските избори през 2016 г. от Доналд Тръмп.", "date": "2018.04.23", "title": "Хилъри Клинтън: В ерата на Тръмп медиите и свободата на словото са под \"открита атака\""}
{"url": "http://www.faktor.bg/bg/articles/novini/svyat/karen-karapetyan-poema-upravlenieto-na-armeniya-sled-ostavkata-na-sarkisyan", "text": "Първият вицепремиер на Армения Карен Карапетян ще изпълнява длъжността министър-председател след оставката на Серж Саркисян. Това бе обявено тази вечер в края на извънредно заседание на кабинета на министрите, ръководено от Карапетян, се казва в изявление на правителствената пресслужба, цитирано от ТАСС. Саркисян, избран за премиер от парламента на 17 април, подаде днес оставка след няколко дни на масови протести срещу назначаването му на този пост, предаде БТА. Саркисян беше президент на Армения в продължение на десетилетие, а тази година достигна предела на своите мандати. Той беше обвинен, че се вкопчва във властта, след като парламентът го избра за министър-председател. Преди Саркисян да стане премиер, беше направено изменение на конституцията за засилване на министър-председателските правомощия. С конституционните промени президентският пост придоби предимно церемониален характер.", "date": "2018.04.23", "title": "Карен Карапетян поема управлението на Армения след оставката на Саркисян"}
{"url": "http://www.faktor.bg/bg/articles/novini/svyat/izvesten-dirigent-varna-prestizhni-nagradi-zaradi-antisemitski-tekstove", "text": "Известният диригент и музикален директор на Берлинската Щатсопера Даниел Баренбойм заяви, че връща всичките си музикални отличия, получени в Германия, след като рапъри, чиито текстове са преценени като антисемитски, също са получили награди, предаде Франс прес. Баренбойм, който през последните няколко години спечели няколко германски музикални награди \"Ехо\", разкритикува рап албум, в който текстовете очевидно са \"антисемитски, женомразки, хомофобски и пренебрежителни към човешкото достойнство\", пише \"Дарик\". В резултат диригентът и два от ръководените от него оркестъра - щатскапелата на Берлинската Щатсопера и Западно-Източния Диван оркестър, са решили \"да върнат всичките си отличия\".  \"Търговските интереси не трябва да надделяват над благоприличието и хуманността\", отбеляза Баренбойм. Връчването на наградите \"Ехо\" е церемонията за отличия с най-голяма репутация в Германия, които се присъждат в различни категории, от класическа музика до джаз и поп музика и са базирани върху търговския успех на изпълнителите. От 12 април и започналата полемика редица лауреати върнаха отличията си, за да протестират, след като наградата за хип-хоп изпълнители на годината бе връчена на рапърите Колега и Фарид Банг. В една от песните си - \"0815\", двамата рапъри се сравняват със затворници в концентрационния лагер Аушвиц.", "date": "2018.04.23", "title": "Известен диригент върна престижни награди заради антисемитски текстове"}
{"url": "http://www.faktor.bg/bg/articles/novini/balgariya/antoaneta-hristova-prezidentat-e-ograden-ot-hora-koito-poveche-zadavat-vaprosi-otkolkoto-da-vzemat-resheniya", "text": "Кабинетът е по-скоро стабилен и в близко бъдеще кабинетът ще бъде стабилен. Това прогнозира политическият психолог Антоанета Христова в студиото на Канал 3. Според нея обаче са възможни промени в управлението.  \"На практика в момента има движение в политическото пространство, особено относно групирането на партиите вдясно, но въпреки всичко нямаме рязка промяна в политическите, поради което никой не вярва, че има на кого другиго да вярва. В момента Патриотичният фронт е нужен на ГЕРБ. В момента всичко, което правят патриотите им е простено, но това само до момента, в който те не са нужни. Има отигран вариант. Дали трябва да се случват някакви промени в управлението – ще кажа да. Не говоря за коалицията ГЕРБ – патриоти – по-скоро за някои позиции в управлението”, допълни Христова. Според нея обаче засега има спокойствие заради европредседателството, но след него на дневен ред ще излязат вътрешните проблеми. В името на председателството, спокойствието, почти няма критики, дори от опозицията. Проблемът обаче е, че се забавиха реформи. До скоро министър-председателят решаваше проблеми на парче. Казвам до скоро, защото вече забелязвам промени. Например социалното министерството, което показва желание и намерение за реформи.  Има опит, но засега той е половинчат. Ясно е, че не всички са доволни и точно това бави реформите. Не казвам, че социалното министерство трябва да бъде ремонтирано, тъй като министърът е голям експерт. Но при него са необходими реформи, те са необходими и в здравеопазването. Това са ключови министерства и ресори и там трябва да се случат реформите, подчерта Христова и добави, че когато мине председателството тези теми ще излязат на преден план. Тези теми ще бъдат захапани и от някои нови политически сили. Очаквам, че опозицията и управляващите да осъзнаят, че теренът винаги ще бъде атакуван, когато на полето има място за атака. И ако те не успеят да преложат решения, осебено в тези сектори – те тогава ще отворят терен. От кой обаче? Ще видим”, каза още политическият психолог. Относно възможността за политически проект на президента Румен Радев тя смята, че това е само хипотеза.  \"Радев обаче има защо да се притеснява от неуспеха на предишните президенти. Едно е да си президент с висок рейтинг, друго е да влезеш в политиката и да предлагаш решения. Защото решенията свалят рейтинга. Смятам, че той претегля всичко, той е разумен човек, но обграден от много амбициозни хора. Към днешна дата обаче ми се струва, че повече си задава въпроси, отколкото взема решения”. По отношение на репликите между Румен Радев и Цветан Цветанов тя смята, че той в някаква степен дори е изкуствено създаден. \"Някак през цялото време ни се внушава, че има напрежение, че има сблъсък. На моменти обаче ми изглежда, че по-скоро сблъсък няма. От тези взаимни нападки никой не печели. Рейтингът на президента е висок. Според последната социология и положението на ГЕРБ е същото. Този сблъсък не влияе и на отношенията между ГЕРБ и БСП\", каза още Антоанета Христова.", "date": "2018.04.23", "title": "Антоанета Христова: Президентът е ограден от хора, които повече задават въпроси, отколкото да вземат решения"}
{"url": "http://www.faktor.bg/bg/articles/novini/svyat/madrid-nalozhi-veto-na-proektodaklaratsiya-za-sreshtata-es-zapadni-balkani-prez-may-v-sofiya", "text": "Испания е наложила вето на проектодекларация за срещата ЕС-Зпаден Балкани, която ще се проведе в София на 17 май. Причината за ветото е, че премиерът Мариано Рахой не иска неговият подпис да фигурира под един и същи документ с подписа на косовския президент Хашим Тачи, съобщава \"Ел Паис“, като се позовава на свои източници, близки до властта в Мадрид. Въпросната декларация е трябвало да бъде подписана от Европейския съюз от една страна и от страните от Западните Балкани от друга. Очаква се Рахой да напусне София още преди самата срещата на върха, на която трябва да бъде дадена европейска перспектива на Сърбия, Албания, Черна гора, Македония, Босна и Косово. Той ще присъства само на вечерята предния ден с останалите държави членки. За това намекна и самият български премиер Бойко Борисов преди дни, като обяви, че не очаква бойкот на срещата, но пък в същото време уточни, че точно заради това Мариано Рахой ще пристигне по-рано в София.  Както е известно Испания е сред страните в Европейския съюз, които не признават независимостта на Косово. В последните седмици се появиха информации, че Румъния и Кипър също може да бойкотират срещата на върха в София.", "date": "2018.04.23", "title": "Мадрид наложи вето на проектодeкларация за срещата ЕС-Западни Балкани през май в София"}
{"url": "http://www.faktor.bg/bg/articles/dostapat-do-ndk-shte-e-ogranichen-chetiri-dni-prez-tazi-sedmitsa", "text": "В понеделник, четвъртък, петък и събота - 23, 26, 27 и 28 април, достъпът до централната сграда на НДК ще бъде ограничен. Мярката се налага от съображения за сигурност във връзка със събития в календара на българското председателство на Съвета на ЕС. Касите на Билетния център ще работят нормално с обичайното работно време от 09:00 до 20:30 часа, но са изместени в кино \"Люмиер Лидл\". Желаещите да закупят билети за културни събития могат да го направят и през оналйн платформата tickets.ndk.bg. Без промени остава достъпът до Театър \"Азарян\" и ДНК – пространство за съвременен танц и пърформанс, а Литературен клуб \"Перото\" ще отвори врати след приключване на събитията.", "date": "2018.04.23", "title": "Достъпът до НДК ще е ограничен четири дни през тази седмица"}
{"url": "http://www.faktor.bg/bg/articles/miliardi-evro-ot-fondovete-na-es-mozhe-da-se-prenasochat-ot-iztochna-kam-yuzhna-evropa", "text": "Страните от Централна и Източна Европа може да изгубят десетки милиарди евро от кохезионните фондове на ЕС за следващия бюджетен период заради пренасочването им към Южна Европа и съкращаване на средствата. Достъпът до това, което ще бъде договорено за 2021-2027г., вероятно ще става при по-строги условия, включително спазване върховенството на закона и ограничаване на това, за което може да използва едно правителство парите на данъкоплатци от друите страни в ЕС. Това твърди \"Файненшъл таймс\" като се позовава на работен документ на Европейската комисия. Политическият проект е под заглавие \"кохезия и ценности\", което според изданието е ясен сигнал за очакванията, свързвани в Брюксел с употребата на еврофондовете. Статията е публикувана броени дни преди събирането в София на 27 и 28 април на неформална среща на икономическите и финансови министри (ЕКОФИН). Официалните преговори за следващата многогодишна финансова рамка още не са започнали, но ако идеите в документа, цитиран от \"Файненшъл таймс\", се наложат, това означава, че от България, Полша, Унгария, или Румъния милиарди евро ще се пренасочат към изпаднали във финансови затруднения държави като Испания или Гърция. Допълнителна помощ очакват бедни райони на Франция или части от Германия и скандинавските страни, където са настанени стотици хиляди мигранти. Става дума за сериозна реформа на принципите, по които се разпределят около 350 млрд. евро за кохезионна политика. Европейската комисия би трябвало да представи през месец май първите си виждания за бюджет 2021-2027, но е ясно, че тя иска да се прекрати с разпределянето му според БВП на глава от населението, посочва ФТ. Изданието смята, че критериите ще бъдат разширени с показатели като младежка безработица, образование, иновативна среда и отношение към мигрантите. \"Промените в принципите на разпределянето не само ще преначертаят географията на еврофинансирането, но и ще създадат нова логика зад политиката на ЕС за преразпределяне на благосъстоянието. Джон Бактлър, специалист по кохезионна политика в университета Стратклайд, казва, че преговорите за бюджета може да са \"най-тежките от 30 години насам\". Според него всички страни вероятно ще изгубят финансиране на кохезионната политика, основният въпрос е колко големи ще са тези загуби за отделните държави и региони.\"", "date": "2018.04.23", "title": "Ще се наложи ли бюджетът на България след 2020 г.  да се сглобява по съвсем различна логика?"}
{"url": "http://www.faktor.bg/bg/articles/nepoznatiyat-karamanov-prinos-kam-balgaro-makedonskite-literaturni-otnosheniya", "text": "Днес в София, в Големия салон на Българската академия на науките ( ул. „15 ноември” №1, до Народното събрание)  от 18.00 часа ще бъде представена  книгата „Непознатия Александър Караманов . Поезия.Есета.Дневник”. Неин съставител и автор на предговора е доц. д-р Александър Йорданов – бивш български посланик в Р Македония.  Това е първа среща на българските читатели с творчеството на този македонски поет. При това те се издават за първи път и на езика на който са създадени – българският книжовен език. Сам Караманов споделя, че това е езикът, на който  „мога да се изразя най-добре като поет”.    Александър Караманов е роден на 31 януари 1927 г. в град Радовиш ( днес в Р Македония). Доц.д-р Йорданов ни запознава с неговата трагична съдба. Караманов  загива ненавършил 18 години през октомври 1944 г.За първи път се публикуват и творби, които са останали близо седем десетилетия скрити от македонските читатели. Защото в тях Караманов възкресява български исторически личности и събития от българската история, съветвайки своите връстници да следват техния пример, да изпълнят техните завети. Точно тези родолюбиви творби говорят ясно, че до 1944 година македонското и българското не са били разделени в чувствата и мислите на хората живеещи на територията на днешна Република Македония. По-късно политиката тенденциозно е наложила тяхното разделяне и противопоставяне. Преди време Faktor.bg пръв информира за дискусията относно творчеството на този поет между македонския учен академик Милан Гюрчинов и доц.д-р  Александър Йорданов(виж  , б.р. ).     „За мен е важно да покажа фактите такива, каквито ги открих в архива на поета.  Днес когато политиците говорят за подобряване на българо-македонските отношения и кроят планове за тяхното бъдеще, те нямат друг помощник освен фактите. Истината е градивния материал, основата на бъдещата монолитна сграда на българо-.македонското приятелство.  Затова е изключително важно как млади, умни и талантливи деца на своето време като Александър Караманов, са възприемали истината за общата ни история. И когато поетът записва в Дневника си през 1943  г., че „днес трябва да прочета нашите критици” и цитира имената на Николай Райнов, Малчо Николов и Михаил Арнаудов, нека не се чудим от кой народ  са „нашите”.” Стихотворенията на Караманов говорят, че не може да се раздели неделимото. Защото то е в сърцата, а не в политическите доктрини. Последните идват и си отиват, но чувствата остават.  А поезията е свят на чувствата, а не на политиката.”  Доц.д-р Ал. Йорданов прави и свой коментар на популярната в македонската литературна наука теория за т.нар. „двудомни писатели”,  чрез която дълги години се краде българско литературно наследство. За книгата ще говорят литературоведите проф.дфн Светлозар Игов и проф.дфн Николай Аретов, както и историците доц.д-р Александър Гребенаров – Председател на македонския научен институт и Николай Петров. Вход свободен.", "date": "2018.04.23", "title": "Непознатият Караманов – принос към българо-македонските литературни отношения"}
{"url": "http://www.faktor.bg/bg/articles/grisho-zapazva-petata-si-pozitsiya-v-svetovnata-ranglista", "text": "Първата ракета в мъжкия ни тенис - Григор Димитров, запази своята пета позиция в световната ранглиста на АТР. Миналата седмица Гришо стигна до полуфиналите на турнира в Монте Карло, където загуби от бъдещия победител Рафаел Надал. Испанецът запазва лидерската си позиция в ранглистата и има 100 точки повече от втория - Роджър Федерер. До третата позиция достигна Александър Зверев, измествайки Марин Чилич. Той е четвърти и има само 35 точки повече от Гришо. Тази седмица българинът ще играе в Барселона и ще започне от втория кръг, а първи негов съперник ще бъде победителят от мача между французина Жил Симон и квалификанта от Беларус Иля Ивашка. Водач в схемата е Надал, който може да застане на пътя на Григор чак на финала.  За последно Димитров е излизал на корта в испанския град през 2013 г.", "date": "2018.04.23", "title": "Гришо запазва петата си позиция в световната ранглиста"}
{"url": "http://www.faktor.bg/bg/articles/slavcho-atanasov-v-noviya-zakonoproekt-za-futbolnoto-huliganstvo-okonchatelnite-prisadi-shte-se-izdavat-do-5-dni", "text": "В  готвения от ВМРО законопроект, чрез който трябва да се ограничи спортното хулиганство, присъдите няма да се мотаят с месеци или години, а ще се издават до пет дни! Това обясни пред БНТ депутатът от ВМРО Славчо Атанасов.  \"Обвиненията и решението след обжалване на първа инстанция ще трябва да са готови за 24 часа. При обжалване на втора инстанция съдът ще има три дни, за да се произнесе. Така окончателната присъда ще е ясна в рамките на пет дни и ще може да влезе в сила много бързо\", обясни Атанасов.  \"Аз съм футболен фен, ходя на мачове и ми е болно, че нормалните хора изчезнаха от стадионите. Там останаха само агитките с хулиганите. Затова решихме да направим този законопроект. Първоначално планирахме да го внесем през есента. Предвид случилото се през последните дни обаче обещахме да побързаме и сме поели ангажимент до 2 месеца да е готов\", допълни той.  В новия закон за пръв път се дефинира точно понятието \"спортно хулиганство\". Записани са ясно и наказанията.  \"Заимствали сме повечето неща в него от английското законодателство, признаваме си. Но то показа, че действа и сега е удоволствие да ходиш на мач в Англия. Наказанията са разделени в два раздела - тежки и леки провинения. При леките провинения ще има конкретен срок за забрана за посещение на спортни мероприятия у нас и в чужбина. При тежките забраната може да бъде доживотна. Момчето, което рани полицайката на мача ЦСКА-Левски, щеше да получи именно доживотна забрана\", обясни Славчо Атанасов.  Той допълни, че в новия законопроект ясно ще бъдат разписани ясно и задълженията на всички институции при организирането на спортни събития: отбор-домакин, собственик на стадион и т.н. \"Ще въведем правило в отборите да има стюарди, както е по британските стадиони. Това ще са хора, специално обучени, които ще помагат на полицията, без да изземват функциите й. Тези стюарди ще следят поведението на собствените си фенове. Стадионите-домакини  ще са задължени да сложат записващи камери във всички сектори\", сподели част от предвидените мерки Атанасов.", "date": "2018.04.23", "title": "Славчо Атанасов:  В новия закон за футболното хулиганство присъдите ще влизат в сила до 5 дни"}
{"url": "http://www.faktor.bg/bg/articles/sport/delio-rosi-poseti-ranenata-politsayka-i-ya-pokani-na-mach", "text": "Треньорът на Левски Делио Роси посети днес пострадалата полицайка Гергана Зашева. Служителката на реда бе уцелена с бомбичка в мача ЦСКА - Левски (2:2) от привърженика на \"сините\" Йордан Исаев и се наложи да претърпи операция за спасяване на зрението. Итиалиенъцът е изразил съжаление за случилото се, изказал е подкрепа за Гергана Зашева и е пожелал по-бързо да се възстанови. Накрая  Делио Роси е поканил полицайката да изгледа някой мач на Левски от ложите.", "date": "2018.04.23", "title": "Делио Роси посети ранената полицайка и я покани на мач"}
{"url": "http://www.faktor.bg/bg/articles/prints-uilyam-zavede-razhdashtata-keyt-v-bolnitsata-s-lichen-avtomobil", "text": "Това ще е третото дете на херцогинята Кеймбридж и принц Уилям Херцогинята на Кеймбридж и съпруга на британския принц Уилям – Кейт Мидълтън, е приета в лондонската болница „Сейнт Мери“ с контракции, съобщи кралското семейство. Кейт и принц Уилям са пристигнали в болницата с личен автомобил. Херцогинята на Кеймбридж е на път да роди третото си дете.", "date": "2018.04.23", "title": "Принц Уилям заведе раждащата Кейт в болницата с личен автомобил"}
{"url": "http://www.faktor.bg/bg/articles/mitove-i-chudovishta-vazkrasvat-na-festivala-na-pasachnata-skulptura-v-burgas", "text": "Бургас ще бъде домакин за единадесети път на култовия Фестивал на пясъчните скулптури. Темата тази година е \"Митове и чудовища\", а според предварително представените проекти, вдъхновението на участващите скулптори ще дойде от вълнуващите истории за могъщи богове и богини, легендарни зли същества, великани, магьосници, смели герои, битки и приключения.  Пясъкът вече се пресява, творците финализират идейните си концепции и работата на терен съвсем скоро ще започне.  Както всяка година, фестивалът ще отвори врати за посетители в началото на юли. Мястото е добре познато на всички - намира се в парк \"Езеро\", близо до хотел \"Парк\" и Конната база.  Всички въздействащи пясъчни скулптури, сътворени през изтеклите 10 години в Бургас, може да видите като пасетите сайта на фестивала, казват още организаторите на културното събитие.", "date": "2018.04.23", "title": "\"Митове и чудовища\" възкръсват на Фестивала на пасъчната скулптура в Бургас"}
{"url": "http://www.faktor.bg/bg/articles/darzhavniyat-dalg-e-malko-nad-25-mlrd-leva", "text": "Дългът на България в края на миналата година е 25.064 млрд. лева, съобщиха днес от Националния статистически институт. Той е 25.4% от брутния вътрешен продукт, който миналата година достига 98.631 млрд. лева. По предварителни данни на Националния статистически институт през 2017 г. институционален сектор \"Държавно управление\" отчита бюджетен излишък от 920 млн. лв., или 0.9% от БВП. Излишъкът в подсектор \"Централно управление\" е в размер на 727 млн. лв., или 0.7% от БВП. Подсектор \"Местно управление\" е реализирал излишък от 256 млн. лв., а подсектор \"Социалноосигурителни фондове\" - дефицит от 63 млн. лева. Статистическата информация за дейността на институционален сектор \"Държавно управление\", включително за дълга, дефицита и излишъка, се изготвя по хармонизирана методология на Европейския съюз, уточняват от НСИ. Срокът за представяне на окончателни данни за тези показатели е 30 септември.", "date": "2018.04.23", "title": "Държавният дълг е малко над 25 млрд. лева"}
{"url": "http://www.faktor.bg/bg/articles/amepi-anc-ite-can-tsii-cpeshty-pyc-ite-miliapdepi-vzexa-neocha-vana-zheptva-ban-ite-v-latviya", "text": "Амepиĸaнcĸитe caнĸции cpeщy pycĸитe милиapдepи взexa нeoчaĸвaнa жepтвa - бaнĸитe в Лaтвия, ĸoитo oтчeтoxa cepиoзeн oтлив нa пapи. Πpи тoвa нa фoнa нa вce oщe нeзaтиxнaлия cĸaндaл зa пpaнe нa пapи в cтpaнaтa. Mepĸитe cpeщy pycĸитe бизнecмeни, ĸoмпaнии и виcши дъpжaвни cлyжитeли пpинyдиxa ĸpeдитopитe в Лaтвия дa пpeĸpaтят взaимooтнoшeниятa cи c лицaтa oт cпиcъĸa. \"Имaшe peдицa лицa oт тeзи, cпoмeнaти в cпиcъĸa\", ĸaзвa в интepвю Πeтepc Πyтнинc, ĸoйтo e диpeĸтop нa Koмиcиятa зa финaнcoв и ĸaпитaлoв пaзap. Toй oбaчe oтĸaзвa дa пocoчи ĸoнĸpeтни имeнa, пишe Вlооmbеrg, цитирана от money.bg. Aмepиĸaнcĸитe caнĸции зaceгнaxa бизнec интepecитe нa мнoгo pycĸи бизнecмeни, вĸлючитeлнo нa милиapдepът Oлeг Дepипacĸa, чиятo ĸoмпaния Ruѕаl зaгyби oĸoлo 60% oт пaзapнaтa cи ĸaпитaлизaция cлeд въвeждaнeтo нa нoвитe oгpaничeния. Oтливът нa чyждecтpaнeн ĸaпитaл oт Лaтвия ce зaвиcи cлeд въвeждaнeтo нa тeзи мepĸи, въпpeĸи чe нeгoвoтo нaчaлo дoйдe cлeд ĸaтo тpeтaтa нaй-гoлямa бaнĸa в cтpaнaтa бeшe oбвинeнa в пpaнe нa пapи. Cтpaнaтa, ĸoятo e члeнĸa нa Eвpoпeйcĸия cъюз и нa Eвpoзoнaтa, cлyжи ĸaтo цeнтъp зa paзплaщaния нa ĸлиeнти oт бившия Cъвeтcĸи cъюз. Πocлeднитe cътpeceния в cтpaнaтa oбaчe пpинyдиxa пpaвитeлcтвoтo дa зaтeгнe ĸoнтpoлa нa финaнcoвaтa cиcтeмa. Toвa oбaчe нe cпpя oтливът нa ĸaпитaл, ĸaтo дeпoзититe в Лaтвия ca ce cвили c 2,5 милиapдa eвpo oт cpeдaтa нa фeвpyapи нacaм.", "date": "2018.04.23", "title": "Амepиĸaнcĸитe caнĸции cpeщy pycĸитe милиapдepи взexa нeoчaĸвaнa жepтвa - бaнĸитe в Лaтвия"}
{"url": "http://www.faktor.bg/bg/articles/v-sofiya-se-provezhda-neformalno-zasedanie-na-saveta-na-ministrite-na-zdraveopazvaneto", "text": "Неформално заседание на Съвета на министрите на здравеопазването се провежда в София. Сред обсъжданите теми са здравословното хранене на децата и достъпността до лекарства. Две основни теми поставя България за дискусия пред здравните министри. Това е неформална среща и едва ли може да се очаква, че ще протече някакво решение, но дискусията, изчистването на общи интереси, също е достатъчно важно. Здравословното хранене при децата е една от темите, по които ще се търсят общи политика. На среща пак тук преди месец за здравословното хранене България беше посочена като добър пример за здравословно хранене при децата с обществените поръчки в училищата и детските градини, с програмата \"училищен плод\". \"Специално внимание ще обърнем на влиянието на средата, на предлагането и на маркетинга на храните. В този дух ще говорим и за общата селскостопанска политика. която може да допринесе за здравословното хранене при децата. Разбира се, че щe обърнем внимание и на ролята на науката, която има възможност да допринесе за целите и приоритетите на здравеопазването\", заяви Кирил ананиев, министър на здравеопазването на България. Витянис Андрюкайтис, еврокомисар за здравеопазване и безопасността на храните посочи: \"Днес е важно да изслушаме всички членове специално за бъдещето на здравните политики на европейско ниво в следващите седем години, за да видим как страните заедно могат да действат в сферата на здравеопазването. Доволен съм, че България отвори тази дискусия в рамките на своето председателство. Поздравявам ви.\" Втората голяма тема на днешната неформална среща е лекарствената политика. И по-специално предложението на ЕК за съвместна оценка на здравните технологии на европейско ниво в частта им изпитания за клинична ефективност. Вместо да се правят 28 оценки в различните страни, да се прави една. Целта е да се оцени по-бързо ефективността на лекарствата, да бъдат въведени те по-бързо, да се намалят неравенствата между страните. Предстои много гореща дискусия по тази тема, защото някои от страните са против подобна централизация. Междувременно пред НДК се събира протест на софийските общопрактикуващи лекари. Те се надяват да има по-добра чуваемост на техните искания. А именно - намаляване на административната тежест при отчитането на някои от техните документи, обвързване на потребителската такса с минималната работна заплата, отпадане на 24-часовото разположение на лекаря. Лекарите ще настояват да присъстват на съвместната пресконференция на здравния министър и еврокомисаря, но дали ще бъдат допуснати, все още не е ясно, предаде БНТ.", "date": "2018.04.23", "title": "Протестиращите лекари искат включване в съвместната пресконференция на Кирил Ананиев и еврокомисаря Андрюкайтис"}
{"url": "http://www.faktor.bg/bg/articles/novini/svyat/-nikakvi-otstapki-wsj-za-sreshtata-donald-tramp-kim-chen-un", "text": "На предстоящата среща с Ким Чен Ун американският президент Доналд Тръмп има намерение да демонстрира \"решителната позиция към ядрената програма на Северна КЩорея и да заяви, че Вашингтон няма да направи сериозно отстъпки, включително и по санкциите\", докато Пхенян не се откаже от ядрения си арсенал\", пише The Wall Street Journal като се позовава на източник от президентската администрация. Според източника, за Тръмп няма да е достатъчно само спирането на ядрените изпитания. Той обаче не е отговорил на въпроса, дали САЩ ще поставят предварителни условия на Северна Корея. Очаква се срещата между Доналд Тръмп и Ким Чен Ун да се състои в началото на юни, но в зависимост от развитието на събитията, тя може да бъде и по-рано.", "date": "2018.04.23", "title": "\"Никакви отстъпки\":  WSJ за срещата Доналд Тръмп - Ким Чен Ун"}
{"url": "http://www.faktor.bg/bg/articles/borisov-kazah-na-prezidenta-ochi-v-ochi-kakvoto-ima", "text": "След пет години ще си управлявам партията, ако сме живи и здрави, но само Господ разполага. Това заяви премиерът Бойко Борисов в отговор на въпрос къде се виждате след пет години, цитиран от Dir.bg.  Министър-председателят отрече да има претенции към поста президент. Планът му е да си изкара мандата. \"Да си изкарам мандата. Ако питате директно президентската институция никога не ме е интересувала\", каза премиерът.  Министър-председателят поясни, че с Волен Сидеров, Валери Симеонов и Красимир Каракачанов има прекрасен диалог. Най-важният му урок от опита му до тук в политиката вече 17 години е да си мериш приказките. Запитан дали са изпушили лулата на мира с президента Румен Радев, Борисов заяви, че на заседанието на КСНС е казал на президента очи в очи каквото има. \"Аз съм казал на КСНС това, което имаше да казвам в очите, че се чувствам обиден и в същото време уважавам институцията\". Премиерът определи разиграло се около сделката с ЧЕЗ като един голям балон. Според него БСП хейтят всичко, което правят управляващите. Но както и да е това е тяхна работа. По случая \"Скрипал\" стана ясно, че никой не е имал нищо против българската позиция. \"За радост вече съм си извоювал позиция с мен да разговарят, а не да ме осъждат\", каза Борисов.  Той подчерта, че приоритетите му във външната политика винаги са били ЕС и НАТО, държи канала на комуникация с Реджеп Таип Ердоган, а с президента на Русия е в много добър, работен, изпълнен с доверие контакт. \"Той знае, че първо гледам България, второ ЕС и тогава всичко, което можем да направим с Русия го правим\", каза Борисов. Той коментира още случаят с кмета на \"Младост\", какво му е отношението към парите, какво е научил от Тодор Живков и царя, съветва ли го някой при вземането на трудните решения.", "date": "2018.04.23", "title": "Бойко Борисов: Казах на президента очи в очи каквото има"}
{"url": "http://www.faktor.bg/bg/articles/novini/svyat/a-geteresh-avetat-za-sigurnost-na-oon-v-segashniya-si-vid-ne-e-sposoben-da-reshava-savremennite-problemi", "text": "По думите му, Съветът за сигурност на ООН в сегашния си вид не е способен да решава съвременните проблеми. \"Ясно е, че Студената война се върна. Но има разлика с това, което беше преди и ситуацията сега. Много страни са активни в близкоизточния регион: Турция, Иран, Саудитска Арабия и др. Не съществуват два еднородни и контролирани блока. По време на предишната студена война съществуваха функции за диалог, контрол и комуникация, за да се гарантира, че когато възникне риск от конфронтация, събитията няма да излязат от контрол. Сега тези механизми не съществуват\", коментира Гутереш. Според него, докато в Съвета за сигурност на ООН съществуват принципни разногласия по всеки въпрос е невъзможно да бъде намерено решение за Сирия.  Гутереш смята, че главният структурен проблем на Съвета за сигурност е в това, че той представлява света, какъвто е бил след Втората световна война. \"Ветото стана инструмент, който се използва твърде често. Без реформа на Съвета за сигурност не може да има реформирано ООН\", казва той.", "date": "2018.04.23", "title": "А. Гутереш: Съветът за сигурност на ООН в сегашния си вид не е способен да решава съвременните проблеми"}
{"url": "http://www.faktor.bg/bg/articles/radan-kanev-televizionnoto-sadoproizvodstvo-ne-e-pat-kam-spravedlivostta", "text": "Радан Кънев от ДСБ написа днес във \"Фейсбук\":   Телевизионното съдопроизводство не е път към справедливостта. Не е път и към установяване на истината. Даже напротив.  Път към допълнително разрушаване на доверието в институциите е. 1. Ако г-жа Иванчева е поискала (че и получила) подкуп, следва да получи тежка присъда, по силата на закона.  2. Ако не е - ще трябва да се разследва механизмът на сглобяване на обвинението, защото в този случай отново има престъпление. (Ако подкуп има, но той е резултат от целенасочена и предварително подготвена провокация - трябва много сериозно да се замислим дали и 1., и 2. не са едновременно налични...) Но всичко това е разговор след като обвинението, защитата и съдът си свършат работата - а тя не е в телевизионните студиа. Дебатът в телевизиите е политически, такива са и целите му. А именно това руши доверието в правосъдието. С това, моето участие в разговора съответно приключва, докато истината не се разкрие, по предвидения в закона ред.", "date": "2018.04.23", "title": "Радан Кънев: Телевизионното съдопроизводство не е път към справедливостта"}
{"url": "http://www.faktor.bg/bg/articles/novini/svyat/g-7-santsiite-sreshtu-rusiya-tryabva-da-prodalzhat-deystviyata-i-sa-zlonamereni", "text": "Страните от Г-7 решиха, че санциите срещу Русия трябва да продължат, съобщиМинистерството на външните работи на Канада. \"Министрите на външните работи на страните от Г-7 потвърдиха своята решимост за спазването на нормите на международното право, включително и тези, които засягат териториалната цялост. Санкциите, които бяха въведени срещу Русия заради неприемливите и действия срещу Украйна, ще се запазят\", се казва в съобщението. Представителите на страните от \"голямата седморка\" изразиха и единна позиция по украинския въпрос и се договориха да оказват помощ на Киев. Страните от Г-7 са готови да продължат диалога с Русия, но продължават да я смятат отговорна за \"злонамерени действия\" и са единни в \"противостоянието на негативното поведение на Русия\".", "date": "2018.04.23", "title": "Г-7: Санциите срещу Русия трябва да продължат, действията и са \"злонамерени\""}
{"url": "http://www.faktor.bg/bg/articles/novini/svyat/-nova-demokratsiya-krayno-vreme-e-turtsiya-da-razbere-kakvo-e-spravedlivost-i-nezavisimost-na-sada-v-pravova-darzhava-kato-gartsiya", "text": "\"Крайно време е Турция да разбере какво означава справедливост и независимост на съда в правова държава като Гърция!\". Това се посочва в официално съобщение на най-голямата гръцка опозиционна партия \"Нова Демокрация\" по повод изявлението на турския президент Реджеп Ердоган за евентуална размяна на осемте турски офицери, избягали в Гърция след опита за преврат през юли 2016 г. срещу двамата гръцки военнослужещи, държани в затвора в Одрин, предава CNN.gr. Според \"Нова Демокрация\" гръцкият премиер и правителство трябва добре да обмислят последиците, до които може да доведе непростимата слабост и повърхностност, пред които е изправена националната сигурност на страната. Изданието припомня, че президентът Прокопис Павлопулос определи като \"немислимо\" обвързването на двата случая.", "date": "2018.04.23", "title": "\"Нова Демокрация\": Крайно време е Турция да разбере какво е справедливост и независимост на съда в правова държава като Гърция"}
{"url": "http://www.faktor.bg/bg/articles/novini/balgariya/v-simeonov-balgarskoto-pravitelstvo-otdava-prioritet-na-zdravnata-politika-kato-edna-ot-klyuchovite-politiki-za-demografski-rastezh", "text": "В общата демографска ситуация в Европа, здравословното хранене при децата като инвестиция в здраво поколение и бъдещето на Европейския съюз е изключително важна. Това каза вицепремиерът Валери Симеонов, който заедно с министъра на здравеопазването Кирил Ананиев поздрави  участиниците в неформалния съвет на министрите на здравеопазването на страните от ЕС, който се провежда в НДК: \"Българското правителство отдава приоритет на здравната политика като една от ключовите политики за демографски растеж\", каза вицеприемиерът, допълвайки: \"Всяка икономика има нужда от здраво, работоспособно и добре образовано поколение. То е предпоставка за икономически растеж. Актуална е и темата за лекарствените политики и за нуждата от намиране на баланс между здравето и търговските интереси. Баланс, който да осигури ефективна терапия за нуждаещите се, при това на разумна цена\".", "date": "2018.04.23", "title": "Валери Симеонов: Българското правителство отдава приоритет на здравната политика като една от ключовите политики за демографски растеж"}
{"url": "http://www.faktor.bg/bg/articles/16-komunisti-ubiti-pri-nay-masovata-ot-40-g-antiteroristichna-aktsiya-v-indiya", "text": "Най-малко 16 членове на комунистическа въоръжена организация бяха убити при най-масовата операция срещу тероризма в Индия от 40 години насам, предаде РИА Новости. Специализирани армейски и полицейски подразделения под командването на федералното правителство в Делхи проведоха операция в западния щат Махараштра.  \"При действията на нашите служители бяха ликвидирани 16 терористи. Сред тях имаше и жени\", пише в комюнике на силовите структури.  Според властите убитите са членували в крайнолява въоръжена групировка, бореща се срещу жестоката експлоатация на бедните селяни и граждани. Организацията действа в няколко индийски щата. Тя е създадена през 60-те години на миналия век. Индийското правителство обвинява комунистите за убийства, отвличания, изнудвания и други криминални деяния.", "date": "2018.04.23", "title": "16 комунисти убити при най-масовата от 40 г. антитерористична акция в Индия"}
{"url": "http://www.faktor.bg/bg/articles/novini/balgariya/atakist-zabarkva-mezhdunaroden-skandal-predlaga-feribootna-i-samoletna-vrazka-s-krim-ot-imeto-na-balgariya", "text": "\"За България е икономически изгодно да създаде ферибоотна връзка с Крим и да открие директна самолетна връзка\", каявил пред РИА \"Новости\" Христо Маринов, който се представил като ръководител на българската фондация \"Народно единение\". Той участва в така наречения \"Международен икономически форум\" в Ялта в окупирания от Русия Крим, явно в делегацията, ръководена от лидера на \"Атака\" Волен Сидеров. \"Ние трябва да помислим за откриването на ферибоотна линия от български пристанища до Крим. Това ще бъде изгодно не само за България, но и за Македония, Сърбия и Гръция\". Освен това, пред РИА \"Новости\", вд нарушение на санкциите на ЕС, към които България се е присъединила, той добавил, че трябва да се открие и директна самолетна линия между България и Крим и създаване от страна на Русия на чужди компании, които ще работят в Крим. \"Западните компании, които са готови да работят в Крим, трябва да ползват преференции и за тях да бъде отменено ограничението за работа в Русия и доставка на стоки\", подчертал Маринов. Ялтенският международен форум се провежда в окупирания от Русия Крим, а организатор е \"правителството\" на Крим, фонда на Ялтенския международен форум с подкрепата на президента на Русия Владимир Путин, пише агенцията. Христо Маринов е ръководител на административния апарат на партия „Атака”, която е известна с проруските си позиции.  Припомняме, че през миналата година Христо Маринов и Светлозар Лазаров, участваха в окупирания Крим на конференция \"Крим в съвременния международен контекст. Форум на приятелите на Крим\".  Целта на конференцията бе да се постигне пълзяща легализация на анексията на Крим чрез осигуряване на влиянието на политици от чуждестранни партии и задгранични организации.  Той е част и от делегацията на Атака през февруари 2015 г. в окупирания Крим. Христо Маринов е и председател на фондация \"Народно единение\" (България), която е в твърде тясно сътрудничество с руската фондация \"Народно единство\" (Русия), оглавявана от Александър Рапопорт и с Международната обществена фондация „Российский фонд мира“, с президент  Леонид Слуцкий  – председател на  Комисията по международните въпроси при руската Дума, депутат от „Единна Русия“, (преди него президент на тази фондация е Анатолий Карпов – един от Путиновите пропагандатори на „руския свят“). Постоянен спътник и партньор на Маринов е бившият депутат и съветник на Владимир Путин – Виктор Родин, който е представител на руския фонд „Национално единство”. С него посещават многократно през последните години Крим и Москва и осъществяват различни пропагандаторски проекти в България.  В руските медии бяха направени редица публикации с части от пресконференцията на българската делегация, в която Христо Маринов заявява, че поддържа инициативата да бъде взето решение за отмяна на акта от 1954 година за предаването на Крим на УССР, предложено от Константин Затулин в рамките на конференцията. В интервюто си Маринов прави и други смехотворни предложения – делегатите на конференцията да изискват от външните министри на своите държави да бъдат издавани визи на жителите на окупирания Крим „за да могат те да се чувстват като нормални руснаци и да пътуват по света”, както и да бъдат поканени кримски деца в България, за да се „види реакцията на външния министър на страната”.", "date": "2018.04.23", "title": "Атакист забърква международен скандал, предлага ферибоотна и самолетна връзка с Крим от името на България"}
{"url": "http://www.faktor.bg/bg/articles/boyko-borisov-bezmilostni-sme-v-borbata-s-kontrabandata", "text": ". Във всички сфери на борбата с контрабандата и корупцията сме безмилостни и неотстъпчиви. Това каза министър-председателят Бойко Борисов по време на представянето на резултатите от проверки за незаконната търговия с цигари, предаде  Агенция „Фокус“. „Имам няколко въпроса. Единият е към МВР, той е ясен. В сряда като се видим трябва да знаем защо тези областни дирекции са допуснали това увеличение. На картата ясно се вижда, че това е по пътя на магистралите или на юг, близко до границите и до лесен транспорт. Това са Хасково, Ямбол. Един месец срок, но да напишат защо – какво е предизвикало това увеличение. 0,6% е половин кутия цигари, но за нас това е много, защото има повишение. В следващото тримесечие това трябва да се направи“, коментира Борисов.  Той уточни, че другият му въпрос е свързан с това дали другите страни от ЕС провеждат подобно мероприятие, на което да идват съответно премиерите и прокурорите на съответната държава? „В Ирландия има на 100 кутии – 38 контрабанда. Колежката Тереза Мей има на 100 кутии – 30 кутии контрабанда. Ако е вярно това, като сметнете лева към пауна и нивото на акцизите и митата във Великобритания, измерението би трябвало да е в милиарди. Това ще го вдигна на Европейски съвет. Виждам колегата Макрон 20 кутии има. А в същото време се поставя въпроса да свалим кохезионните фондове или да ги намалим за страните от Югоизточна Европа. Ако това вярно, аз виждам милиарди евро, които следствие на това, че няма битка с корупцията и контрабандата, се изпразват бюджетите“, заяви премиерът и уточни, че страните донори след това искат да намалим кохезионната политика. Борисов подчерта, че са твърдо против тютюнопушенето. „Такива рестрикции, които могат да ни вкарат в тъмния сектор, няма да ги подкрепим. Всички наши кампании са против тютюнопушенето и считаме, че това е един от основните фактори за нарушеното здраве на българите, от тази позиция няма не само да мръднем, а и ще бъдем най-строги и настъпателни. Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето. Срещите и партньорството са ни, за да не се получава двоен негативен ефект – хем да нарушаваме човешкото здраве чрез тютюнопушенето, хем да се облагодетелстват контрабандистите за сметката на това, давайки на хората некачествена или много по-лоша стока, която още повече да им уврежда здравето. С колегите от МВР ще си вземем всички мерки“, добави той и уточни, че трябва да се поощрят тези, които спазват указанията, а тези, които не ги изпълняват съответно - има решение как да се процедира. „Един месец срок. Не може Шумен да е 2%, Варна, Бургас – по 4%, а Хасково да ни вдига резултата до 17%. Близо като във Франция е Хасково. Не можем да допускаме такова нещо. Можем да ви уврим, че във всички сфери на борбата с контрабандата и корупцията сме безмилостни и неотстъпчиви. Две години и половина показват именно тази трайна тенденция, както намаляването на външния дълг“, каза още Бойко Борисов.", "date": "2018.04.23", "title": "Бойко Борисов:  Безмилостни сме в борбата с контрабандата"}
{"url": "http://www.faktor.bg/bg/articles/obshtestvo/ulitsata/avtobus-predizvika-katastrofa-s-drug-i-5-koli", "text": "Катастрофа между 2 рейса от столичния градски транспорт и 5 леки автомобила възникна на кръстовището между булевардите \"Константин Величков\" и \"Сливница\" в София.  Произшествието е станало около 9.40 часа. Тогава е подаден и сигнала за пътния инцидент. Вследствие на удара е пострадал един човек, който е откаран в болнично заведение. Изяснено е, че инцидентът станал на булевард \"Сливница\", малко преди светофара с кръстовището за \"Константин Величков\", в посока квартал \"Люлин\". Първият рейс от градския транспорт е по линия №309. По кадрите от катастрофата от социалните мрежи се вижда, в задната част на рейса се е врязал автомобил. В автомобила последователно са се бутнали още 4 леки коли, а в последната кола се е врязал и друг рейс от градския транспорт, движещ се по линия №6. По информация на БНР верижната катастрофа е причинена от втория автобус. Предполага се, че водачът на рейса не е успял да спре навреме и се е врязал в последната кола, която от своя страна е ударила колата пред нея. Същото е станало и с останалите автомобили.", "date": "2018.04.23", "title": "Автобус предизвика катастрофа с друг и 5 коли"}
{"url": "http://www.faktor.bg/bg/articles/sinat-na-valeri-simeonov-byah-narkoman", "text": "Търговията с насипен тютюн изисква съсредоточаването на усилията на МВР и Прокуратурата. Това е един изцяло черен пазар, който най-често оперира с доставки от врата до врата. Той функционира много интензивно. Това каза главният прокурор Сотир Цацаров по време на представянето на резултатите от четвъртото тримесечие на 2017 година на тенденциите и нивата на незаконна търговия с цигари. Той коментира и рекламите за тютюневи изделия.  \"Всички сме наясно, че цигарите са опасни за здравето. Тази реклама трябва да показва съвсем ясно опасността от тютюнопушенето. Ако подобно нещо се прави, то трябва да се прави без лицемерие. Ако заключим цигарите в каси по супермаркетите и не ги показваме, защо щандовете за алкохол се показват. Ако правим нещо трябва да го правим с равна мяра за всички, не трябва да се ощетява единият сектор, а другият - не. Колкото са вредни цигарите, толкова е вреден и алкохолът“, отбеляза главният прокурор.  „За мен проблемът с начина на търговия на насипен тютюн е много силен и Прокуратурата и МВР трябва да обърнат много голямо внимание на това“, каза още Цацаров.  По-рано бе съобщено, че контрабандата на цигари у нас за последното тримесечие на 2017 г. е 6,6%. В сравнение с предходното тримесечие се отчита леко повишение с 0,6%, но на годишна база намалението е с 1,2%. По време на конференцията представиха резултати от проучване на пазара чрез събиране и анализ на празни кутии от цигари. Обхватът на проучването включва 20 големи града в страната или 47% от населението. Предлагането на незаконни марки цигари включва много разлини видове – над 30-40, показа още анализът.  10 града са над средното ниво на контрабандата, а 10 са под средното. Градовете, в които има увеличение на контрабандата, са Ямбол, Стара Згора, Асеновград, Габрово. В София процентът на незаконната търговия с тютюн е 5,5%. България се класира доста добре в сравнение с другите страни от ЕС – Великобритания и Ирландия са в челото на негативната класация с проценти на контрабанда между 30 и 38%. В сравнение с нашата съседка Румъния, която отчита 18,3% незаконно предлагане на марки цигари, ние запазваме добри позиции с три пъти по-малък процент.  От голяма важност е да не се въвеждат нови минимални нива на акциза върху цигарите, е един от изводите на анализа. Браншът, в лицето на тютюневите компании и асоциациите в сектора, се обедини против екстремните регулации в сектора.", "date": "2018.04.23", "title": "МВР и Прокуратурата погват търговията с насипен тютюн"}
{"url": "http://www.faktor.bg/bg/articles/alponistka-padna-ot-skalite-kray-lakatnik", "text": "Екипи на Планинската спасителна служба са оказали помощ на алпинистка в района на с. Лакатник, съобщи агенция „Фокус”, като се позова на ПСС. Инцидентът е станал на 22 април, неделя. Жената е паднала при катерене от скала и е получила фрактура на ребрата. Веднага след инцидента е откарана в столична болница.", "date": "2018.04.23", "title": "Алпинистка падна от скалите край Лакатник"}
{"url": "http://www.faktor.bg/bg/articles/tsvetanov-1-21", "text": "Каквато и кампания да организираме за намаляването на пътнотранспортните произшествия - не променим ли манталитета си като водачи - ефект няма да има. За да е успешна борбата срещу войната по пътищата, трябва първо ние да станем по-толерантни шофьори. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на откриването на кръглата маса „Обсъждане на проект на Закон за движението по пътищата, Закон за водачите на моторни превозни средства и Закон за пътните превозни средства“. Форумът се провежда в София, а негови организатори са Министерството на вътрешните работи и Фондация „Ханс Зайдел“ в България.  „Макар и да намалихме жертвите на пътя, след всяко ново тежко пътнотранспортно произшествие си казваме, че е нужен пореден ремонт на Закона за движение по пътищата. Днес сме тук, за да представим един изцяло нов закон, който отразява всички особености на днешното време“, уточни Цветан Цветанов. Според него е необходим дебат по какъв начин да бъдат оползотворени средствата от постъпилите глоби за нарушения на пътя. ”Средствата във Фонд „Пътна безопасност“ се увеличават и вече са достигнали 60 млн. лв. Те могат да отидат за подобряването на пътната инфраструктура, което ще бъде една отлична превантивна мярка“, коментира председателят на Комисията по вътрешна сигурност и обществен ред и допълни, че друга посока, в която могат да отидат събраните средства, е за монтирането на повече камери. „Защо да не приложим модела на западните страни, където на една отсечка като София-Пловдив имат поне 3 камери, които отчитат как се изменя поведението на водача през целия път“, предложи Цветанов. По думите му в борбата срещу жертвите на пътя ключова роля може да има и местната власт. „Ако те се включат активно, приносът им за намаляването на „черната“ статистика може да бъде голям“, отбеляза Цветанов. Той посочи, че парите от глобите биха могли да бъдат използвани и за провеждането на информационни кампании сред учениците. „Получат ли още от ранна детска възраст точните съвети как да бъдат отговорни участници в движението, след години като застанат зад волана манталитетът им ще е друг“, каза още Цветан Цветанов.", "date": "2018.04.23", "title": "Цветанов: Борбата с инцидентите на пътищата започва от промяна на манталитета ни като шофьори"}
{"url": "http://www.faktor.bg/bg/articles/voenen-avtomobil-se-obarna-po-tavan-na-am-trakiya", "text": "Военен автомобил УАЗ се обърна на АМ Тракия след удар с лека кола, съобщава кореспондент на bTV. Инцидентът стана на 270 км по посока Бургас. Няма пострадали. Военнослужещите са пътували от Пловдив за морския град. При удара е имало изтичане на голямо количество бензин по пътя, затова на място бе изпратена пожарна от Нова Загора. За да предотвратят взрив ,пожарникарите източиха горивото и обезопасиха пътя. Военните дадоха показания пред Военна полиция. Другият автомобил беше изтеглен, в него също няма пострадали. Движението през 270 км на магистралата към Бургас се извършва в едната лента.", "date": "2018.04.23", "title": "Военен автомобил се обърна по таван на АМ \"Тракия\""}
{"url": "http://www.faktor.bg/bg/articles/ostaviha-za-postoyanno-v-aresta-shefa-na-politsiyata-v-rakovski", "text": "Окръжният съд в Пловдив определи най-тежката мярка задържане под стража за 38-годишния шеф на полицията в Раковски Георги Илиев, съобщава \"24 часа\". Той бе арестуван миналата седмица, като срещу него е предявено обвинение за искане и получаване на подкуп от 20 000 лева от контрабандист на цигари от Пловдив. Според съда няма реална опасност Илиев да се укрие, но съществува такава той да извърши ново престъпление.  Това беше и едно от основанията за най-тежката мярка. Другото е, че по делото има доказателства за авторството на престъплението. \"Илиев се характеризира като лице с висока степен на обществена опасност въпреки чистото си съдебно минало. Отговорният му пост предполага разкриване на престъпления, а не толерирането им\", подчерта прокурор Анна Викова. Самият Илиев помоли единствено съда за по-лека мярка. В залата стана ясно, че има дете ученик и се грижи за двама тежко болни родители. Майка му била с рак на белия дроб, а баща му - трудно подвижен. Илиев отказа  коментар пред журналисти. Определението на съда може да обжалва на 3 май пред по-горната инстанция. Илиев и трима негови подчинени бяха задържаните на 19 април при спецакцията в районното управление. Според обвинението те са поискали сумата от 20 хил. лв. от търговец на нелегални цигари през март миналата година. Задържаните полицаи от Раковски били в комбина с други двама полицаи от Пловдив – Стефан Модев и Петър Атанасов. Модев и Атанасов бяха арестувани преди година заради въоръжен грабеж на бус, натоварен с контрабандни цигари.", "date": "2018.04.23", "title": "Оставиха за постоянно в ареста шефа на полицията в Раковски"}
{"url": "http://www.faktor.bg/bg/articles/sadat-ostavi-v-aresta-futbolniya-fen-ranil-politsayka", "text": "Оставиха в ареста младия мъж, който бе задържан за хвърлянето на бомбичка на мача Левски-ЦСКА, предаде Агенция „Фокус”. Софийският градски съд наложи най-тежката мярка за неотклонение - \"задържане под стража\" за Йордан Исаев. Съдебното следствие беше приключено и беше даден ход на делото. От съда считат, че е извършено престъпление, което търпи наказателна отговорност, както и че съществува опасност обвиняемият да извърши друго престъпление. Пред полицаите Йордан казал, че самоделното устройство му била дадено от непознат за него човек. Дали това е така тепърва ще се изяснява. Все още не се знае и как бомбичката е вкарана на Националния стадион.  След като 25-годишният мъж се предал и признал вината си, разпитали и близките му. За задържания се знае, че по време на мача е бил с маска. Бомбичката, хвърлена от него, рани двама полицаи.  Полицията се кани да вземе мерки. Първата от тях е нови камери на стадиона,  които ще бъдат поставени още следващата седмица.", "date": "2018.04.23", "title": "Съдът остави в ареста футболния фен, ранил полицайка"}
{"url": "http://www.faktor.bg/bg/articles/obshtestvo/zakon-i-red/inspektoratat-spasi-ot-nakazanie-sadiya-narushil-sluchaynoto-razpredelenie-na-dela-svarzani-s-ktb", "text": "Инспекторатът към Висшия съдебен съвет (ВСС) няма да предложи за наказание председателя на Софийския апелативен съд Даниела Дончева, въпреки че тя е нарушила принципа за случайно разпределение на делата, по случая с процеса за 102 млн. лева, свързано с КТБ. Това се разбира от съобщение на институцията, информира \"Defakto.bg\".  В края на март проверката на инспектората приключи със заключение, че има данни за образуване на дисциплинарно производство. За случая стана известно миналия октомври, когато съдия Милен Василев от търговската колегия на Софийския апелативен съд закачи писмо в таблото в коридора на съда, в което обвинява Дончева в действия със \"силен корупционен мирис\". Поводът за заявлението на съдия Василев е дело, което му е било разпределено случайно - търговски спор с материален интерес от 102 млн. лв., в основата на който стои сградата на КТБ на пл. \"Гарибалди\" в София. Според съдията, който излага подробна фактология за събитията, председателката на съда е проявявала интерес към делото и именно заради това е издала заповед, с която е иззела всичките му дела. Инспекторатът е отхвърлил възраженията на Дончева срещу констатациите на проверката и миналата седмица е било внесено предложение за образуване на дисциплинарно производство срещу Дончева. Мнозинството от съдебните инспектори - седем от общо девет - са гласували против това. Двама са били единствените, които са подкрепили предложението за дисциплинарка. Според сайта  Така проверката приключва с констатации, че Дончева е извършила нарушения на случайното разпределение, но от това няма да последва нищо. Преди време и прокуратурата \"оправда\" председателя на Апелативния съд в София, като прие, че няма данни за извършено престъпление.", "date": "2018.04.23", "title": "Инспекторатът спаси от наказание съдия, нарушил случайното разпределение на дела, свързани с КТБ"}
{"url": "http://www.faktor.bg/bg/articles/politika/na-vseki-kilometar/sagata-s-36-to-su-ili-kak-balgarite-tryabvashe-da-zagruhtyat-kato-savetski-chelovetsi", "text": "След съветската окупация на България и насилствено наложения комунистически режим имената на стотици български селища, улици, училища и пр. бяха заменени с пропагандни имена на личности, категории и събития, свързани със Съветския съюз. Това бе извършено по командно–административен ред и целта бе прозрачна – да се подмени паметта на българската нация, да забравят българите своята истинска история и своите национални герои и събития, да се наложи удобна на тоталитарната власт  фалшифицирана просъветска история. Преименуването по съветски модел доведе до срамни куриози. Например, Варна бе прекръстена на Сталин, а варненският владика известно време носи титлата \"Сталинско-преславски митрополит\". Българските училища не бяха пощадени и едно софийско училище, носещо името на българския национален герой генерал Колев, бе преименувано на любимия на Сталин съветски писател Максим Горки. Името и подвигът на генерал Колев, разбил руските нашественици в България през Първата световна война, бяха неизвестни за три поколения българи, които обаче послушно повтаряха сталиновото определение за Горки, че бил „инженер на човешките души“. Всъщност, социалното инженерство, което Сталин успешно провежда десетилетия наред, е едно от най-големите му престъпления. Както самият Горки казва: „Ако непрекъснато убеждаваш човек, че е свиня, той наистина ще загрухти“. И така след десетилетна пропаганда българите трябваше да престанат да бъдат българи и да „загрухтят“ като съветски человеци. Горки е любимият дишеприказчик на диктатора Сталин Но не се гаси туй, що не гасне и макар и бавно, обществото се отърсва от пропагандите лъжи, а истината възкръсва.  На 1 септември 1916 година България влиза във война с Румъния, за да си върне коварно заграбената през 1913 година Добруджа с изстрадалото под румънски гнет българско население.  Румънската армия превъзхожда по численост и по брой на оръдия българската. Румънците разполагат със 120 хиляди души и 280 оръдия срещу 70-хилядната Трета българска армия с 220 оръдия.  Не стига това, но на румънска страна срещу България воюва и „освободителката“ Русия, включени са и сръбски части.  Защо Русия помага на Румъния в нейната пладнешка кражба на заселената само с българи Южна Добруджа? От „братски чувства“ ли? Не, разбира се! Русия неотклонно се стреми към завладяването на Проливите.  Руският генерал Зайончковски не случайно не откликва на молбите на румънците да изпрати подкрепление в Тутракан, защото целта на Русия е, докато румънците ангажират Трета българска армия в боевете при Тутракан, руските войски да настъпят към Добрич, оттам към Варна, Бургас и Цариград.  Докато румънците, както пише командващият българските войски в боевете за Добрич генерал Тодор Кантарджиев, нямат интерес да водят завоевателна война срещу България, от която се страхуват, а само да запазят заграбената преди три години българска Добруджа, то не така стои въпросът за Русия:   \"А русите, обратно, имаха интерес да се води срещу България настъпителна война, за да постигнат завета на Екатерина Велика - завладяването ключа на Близкия Изток и на моретата на Изток - Цариград. Това желание явно личи от заповедта до 61 дивизия, номер 608: \"Ние стъпваме на края  на започнатото от времето на Екатерина Велика дело... ние ще отидем по пътя, който са вървели някога Румянцев, Суворов, Кутузов и Дибич... Ще се бием на полетата на Добруджа или България, където ни се попадне да влезем.\" (Вж „Добришката епопея“, стр. 154) За повечето от българските офицери и политици антибългарската политика на Русия става ясна още по време на Съединението и последвалите го събития с отвличането и детронацията на княз Александър Батенберг. Сега обаче, когато не са минали и 40 години след Освобождението на България, истинските цели на имперската политика на Русия стават известни и на целия български народ. И дори русофил като Иван Вазов разгневено възкликва в стихотворението си „На руските воини“: „О, руси, о, братя славянски, защо сте вий тука? Защо сте дошли на полята балкански немили, неканени гости?“  „Не конница – морски/ вълни побеснели…“ пише за нея възторжено народният поет Иван Вазов. Разказът „Българка”, един от военните разкази на Йовков, който пресъздава битката за Добрич и самоотвержената помощ на местното население е публикуван за първи път във в. „Военни известия” от 19 октомври 1916 г.  „Сражението ставаше близо до града. Разнесе се слух, че неприятелските войски са много и силно напират. Тогава и стари, и млади, и жени, и деца, всички се втурнаха да помагат, кой с каквото може. Изпразваха се здания за болници, нареждаха се легла, събираха се цели купища долни дрехи. Луксозни файтони сновяха непрекъснато по шосето и пренасяха ранени, кервани с каруци отнасяха сандъци с гранати и патрони. Вода носеха със саки, но те не успяваха да насмогват. Към пладне слънцето припече и стана горещо. Полето около позициите беше безводно и сухо, като пустиня. А с какво можеха да се сравнят няколко глътки вода, които ще разквасят засъхналите устни на тия, които изнемогваха от умора и жега! Упорито и тайнствено се мълвеше още, че от непрекъснатата стрелба топовете и картечниците тъй се нагорещили, че ако не се охладят… И ония, които се връщаха, още отдалеч викаха: „Вода! Вода носете по-скоро!“  Зазвънтяха бакъри по кладенци и чешми. И ето, многобройна тълпа, като голяма и странна процесия, се заточи от града към полето: едноконни саки, каруци с всевъзможни каци, жени с кобилици, деца със стомни в ръце. Всички тия хора бързаха, подканяха се един други и върху всяко лице стоеше тревога и най-нежна грижа.“ За драматичните мигове от отбраната на Добрич, спасена от генерал Колев, който на своя глава решава да се притече с конницата си на притиснатите от мощно руско настъпление български защитници, разказва в спомените си полковник Георги Малчев: „В това време 35-и пехотен полк се намираше в едно ужасно положение: с открит ляв фланг и със силно оредели вериги от големите загуби, без никакъв резерв, срещу настъпващите няколко редици вериги, една след друга. Пред това положение командирът на полка ми каза: „За победа няма никаква надежда, но и отстъпление вече е почти невъзможно Тук поне геройски ще се мре.“ Изобщо, превъзходството на противника се рисуваше като на длан и всички виждахме как той спокойно ни обхожда все повече и повече… Войници и офицери, всеки бе в състояние да прецени какво ще стане, щом противникът успее да проникне в тила ни, да прекъсне съобщенията ни със страната и да се насочи към Варна. Не само че пленяването ни и избиването ни беше неминуемо, понеже не разполагахме с резерви, но и Тутраканският успех би бил без значение за изхода на войната.  При това видимо безизходно за нас положение, направи ми впечатление, че намиращите се пред дружината противникови части по едно време спряха настъплението… Помислих, че е това е една маневра от тяхна страна, за да дадат възможност на частите им да завършат своя обход. Малко след това обаче забелязахме, че и тези части последователно спряха настъплението си, а намиращите се пред фронта ни започнаха бавно да отстъпват, постепенно да засилват бързината на отстъпването, докато най-сетне то се обърна в безпорядъчно отстъпление – превърна се в бягство, със захвърляне на оръжие, снаряжение и пр. Същото направиха и намиращите се по фланговите ни противникови части.   Докато недоумявахме, зърнах откъм левия ни фланг, че препуска право към мен български конник, яхнал едно малко конче. Докато се опомня, този напет храбрец скочи от кончето си и ми рапортува:  „Г-н подполковник! Много здраве от генерал Колев! Дръжте се! Той разплака мама им – удари ги във фланг и в тил.“ Този ценен поздрав се чу от войниците и едно бурно и нескончаемо „ура“ съпроводи отстъплението на русите и сръбската бригада и отекна по цялата позиция около Добрич понеже вестта – спасителната вест - в миг се предаде по целия фронт и тил, като по радио. Тази сцена се разигра на 7 септември.“ (Вж Цочо Билярски, съставител. Генерал Иван Колев, добруджанският герой, сборник. Изд. Анико, София, 2008 г., стр.318-319). Връщайки се отново към военните разкази на Йордан Йовков, нарочно пренебрегвани в годините на комунистическия режим, не може да не споменем описанието на битката, която води славната конница на генерал Колев при Мустафа ачи: „Нов ординарец пристигна. Конят му беше цял във вода, разпален и заморен. Войникът развълнувано донася: \"Господин генерал, на триста крачки са до батареята!\" Генералът погледна назад: в слабия здрач, като черни пипала, спущаха се и пълзяха колони. Идеха подкрепленията, но тъй бавно и незабелязано, както се движи всяка пехота. Изгубената минута можеше да струва скъпо. И генералът отсечено и твърдо заповядва: \"Дивизията в атака!\" Спокойната маса на конните полкове изведнъж се раздвижи. И сега, в тая тревожна и мрачна вечер, настъпи зрелище, което сякаш не беше действителност! Разгънати в боен ред, тия полкове имаха фронт повече от два километра. Рядко може да се види нещо по-импозантно и по-страховито от движението на такава голяма конна маса. Редиците пълзяха и се преливаха, като тъмна лава, буйно се мятаха и пръхтяха конете, припламваха кръстосаните блясъци на саблите и сред тежкия и многогласен шум мерно се отсичаше глухият тропот на хилядите копита. Стълпове от прах, като мътна завеса, съединиха земята с облачното небе. Беше тъмно вече, навсякъде се сипеха шрапнели и грееха в мрака, като ракети. Но нищо не спираше устрема на конната маса и в тъмния хаос на движението и огнените взривове, в които вреше цялото поле, сякаш избухваха изпод копитата на бясно препускащите коне. Отделиха се няколко ескадрона и по-бързо и по-стремително полетяха пред всички, преминаха покрай батареята, сляха своето ура с урата на нейните защитници и превалиха оттатък хълма.“ „Че българските войски ще сложат оръжието си пред тях, ще ги пуснат да навлязат в България с песни и музика…“ В книгата си „Добришката епопея“ генерал Кантарджиев пише: „Русите са били напълно уверени, че ще осъществят заветната си историческа мечта като са били разчитали не само на численото надмощие на бойните си сили над нашето такова, но още и, главно, на легендата, че българските войски ще сложат оръжието си пред тях, ще ги пуснат да навлязат в България с песни и музика!\" обаче. Бесарабският българин генерал Колев държи слово пред своята конница:  “Кавалеристи, Бог ми е свидетел, че съм признателен на Русия, задето ни освободи. Но какво търсят сега казаците в нашата Добруджа? Ще ги бием и прогоним както всеки враг, който пречи за обединението на България!” Победите на генерал Колев имат обаче жестока цена. Отказал да спи в предвидените за офицерите по-добри условия, той споделя несгодите на своите войници и спи на полето с тях, а често и не спи с дни.  Стресът, влагата, студът разклащат желязното му здраве и на 29 юли 2017 година той умира от туберколоза във Виена.   Стогодишнината от смъртта му почти не бе отбелязана в българските медии. И това не е чудно. След съветската окупация на България през 1944 година за десетилетия бе наложена забрава и забрана не само на спомените и документите, изобличаващи антибългарската политика на Русия, но дори художествената литература бе старателно прочистена и цели поколения българи не знаеха нищо за славните победи на конницата на генерал Колев. Възстановява се историческата истина и справедливостта.  Ние, потомците на воювалите за българската свобода и независимост, дължим това признание на ген. Колев – да се знае и помни подвигът му от днешните и утрешните поколения.   Спазва се изискването на Закона за предучилищното и училищното образование (ЗПУО) името на всяко българско училище да бъде „обществено приемливо“. Следва се и държавната политика в областта на образованието и възпитанието: ,,Патронажът е важна форма на патриотичното възпитание на учениците, на младите хора и начин за отдаване на почит към значимите личности в нашата история.“ Името на съветския писател Максим Горки не отговаря на нито едно от тези изисквания и не е обществено приемливо.  Известно е, че Максим Горки пропагандно подкрепя режима на Сталин, от който само до началото на Втората световна война пострадаха милиони хора в Съветския съюз. Милиони загубиха живота си при масовите екзекуции и разстрели, в нарочно предизвикания чудовищен Голодомор в Украйна, довел до канибализъм.   До неотдавна на сайта на самото училище пишеше, че: „До края на живота си Горки приема и поддържа с авторитета си престъпленията на сталинския режим.“ И никак не е случайно, че дори в Русия град Горки възвърна старото си историческо име Нижни Новгород, а проспект \"Горки\" в Москва стана отново \"Тверски проспект.\" Очевидно е, че не е обществено приемливо името на автор, подкрепял пропагандно един диктатор да бъде патрон на училище и пример за подражание на учениците, бъдещи граждани на България и Европа.  Докато възстановяването на името на училището Генерал Колев ще е не само исторически справедливо и обществено приемливо, но и ще бъде великолепен пример на подрастващите поколения за патриотизъм, самоотверженост, почтеност и смелост - качества, нужни на всеки днешен и утрешен гражданин на България и ЕС. Генерал Колев е не само добруджански герой, не само национален, но и европейски. Той има своя безценен принос към военното дело. Неговата стратегия и тактика се изучават в много европейски военни училища дълги години след смъртта му. Като българи ние можем да се гордеем с неговата смелост и любов към България, с непреклонната му почтеност и с трогателната му грижа към войниците.", "date": "2018.04.23", "title": "Сагата с  36-то СУ или как българите трябваше да „загрухтят“ като съветски человеци"}
{"url": "http://www.faktor.bg/bg/articles/frantsiya-izprashta-podkrepleniya-na-granitsata-s-italiya", "text": "Вътрешният министър на Франция заяви, че ще изпрати \"значителни\" подкрепления за сигурността на алпийската граница на страната с Италия, предаде БГНЕС. „Извънредно сформираните групи от промигрантски активисти, превърнаха граничните проходи, използвани от мигрантите за преминаване от Италия във Франция, в сцена на \"провокации\" и \"позьорство\", каза Жерар Коломб. „Изправени пред тези неприемливи действия ще бъдем принудени да разположим значителни подкрепления от полицията и жандармерията\", каза министърът. През изминалите дни активисти от малка френска крайнодясна група блокираха ключов планински проход на около 6 километра от италианската граница, който, според тях е \"стратегическа точка за нелегалните мигранти\". Това предизвика яростна реакция от промигрантски активисти. Шествие от френски и италиански промигрантски групи пресече границата на Монженевр, заедно с около 30 мигранти, като това доведе до сблъсък с полицейски служители, съобщи полицейски източник. Вътрешното министерство заяви, че \"е извършено насилие срещу силите за сигурност\".", "date": "2018.04.23", "title": "Франция изпраща подкрепления на границата с Италия"}
{"url": "http://www.faktor.bg/bg/articles/gazprom-shte-stroi-zavod-kray-baltiysko-more-za-20-mlrd", "text": "Руският гигант \"Газпром\" планира да изгради край Балтийско море огромна рафинерия, интегрирана с газохимически производствени мощности. Партньор на компанията в този проект е дружеството \"Русгаздобича\", пише \"Ведомости\". Изданието цитира източник, говорил с мениджъри от \"Русгаздобича\", и топмениджър на фирма - контрагент на \"Газпром\".  По думите им бъдещия производствен комплекс ще може да преработва до 45 млрд. кубични газ годишно. Стойността на проекта по предварителни оценки е близо 20 милиарда долара, добавят събеседниците на \"Ведомости\". Представител на \"Газпром\" потвърдил на 22 април за вестника, че се разработва такъв проект. Ако бъде осъществен, той може да стане втори по размер на вложените средства сред всички инвестиционни проекти на \"Газпром\" след газопровода \"Силата на Сибир\" (55 млрд. долара по оценки от 2014 г.), отбелязва руският всекидневник.", "date": "2018.04.23", "title": "\"Газпром\" ще строи огромна рафинерия край Балтийско море"}
{"url": "http://www.faktor.bg/bg/articles/novini/balgariya/bzns-politicheski-proekt-na-radev-tlaska-balgariya-v-orbitata-na-putinoviya-rezhim", "text": "„Със заявката си, че ще прави политически проект, Румен Радев излиза от ролята на президент и се превръща в политическо лице, борещо се за парламентарна и изпълнителна власт. БЗНС предупреждава, че участието в избори на партиен проект около Радев е стратегия за връщане на власт на БСП и тласкане на България в орбитата на Путиновия режим.” Това се казва в политическа декларация на БЗНС, разпространена от партийния пресцентър. „ За целта стратезите на кремълския диктатор пробиват една по една българките институции. Проруският президент на България, прикрит първоначално като натовски генерал, постепенно разкрива етапите на плана, в който участва. Използвайки все още високият му личен рейтинг, целта е в парламента да влезе потенциален партньор на БСП за създаване на мнозинство. След като стана ясно, че БСП постигна електоралния си максимум, планът съгласуван с Кремъл е да се създаде нов партньор на бившите комунисти. БЗНС е категоричен, че целта, която Първанов и неговият проект АБВ не успя да изпълни днес е възложена на Радев. Особено опасна е идеята за \"президентска република\". Руските слуги се възползват от хаоса, който самите те създават и внушават, че при парламентарната република \"никой не носел отговорност\" и че България се нуждаела от \"единоначалие\".  Свободата и независимостта ни са уязвими, за тях трябва да се преборим. Не е случайно, че Радев ще получи благословията за новия си проект първо в Кремъл. Предстоящото посещение на българския президент в Москва през месец май е скандално. То е предателство и унижение за България пред целия демократичен свят. Подкрепата за Путин, когато цивилизованите държави се обединяват в общи действия и се опълчват на диктатора в Кремъл, означава само едно: Путин ще подкрепи излизането на проекта му на българската политическа сцена. Процес, който идеално ще обслужи икономическите и геостратегически интереси на Русия, погазвайки националния ни идеал за свобода и независимост. Вече е в ход сценарият за превземане на властта и институциите и изкарване на България от структурите и системите за сигурност на ЕС и НАТО. В плана на Кремъл няма колебания. Режимът демонстрира решителност да използва всички средства за постигане на целите си, включително репресии и ликвидиране. Примери за това, само от последните дни са покушението над семейство Скрипал и убийствата на двама руски опозиционни журналисти. БЗНС предупреждава: Политическата дестабилизация и максималното засилване на пропагандата в България са част от този план”, изтъкват в позицията си земеделците на Николай Ненчев.", "date": "2018.04.23", "title": "БЗНС: Политически проект на Румен Радев  тласка България в орбитата на Путиновия режим"}
{"url": "http://www.faktor.bg/bg/articles/ekspert-nyama-kak-razdelyaneto-na-sveta-zaradi-siriya-da-ne-se-otrazi-i-na-politicheskiya-zhivot-u-nas", "text": "След случая \"Скрипал\" и въздушните удари в Сирия са тези, които изправиха един срещу друг председателя на парламентарната група на ГЕРБ Цветан Цветанов и президента Румен Радев. През миналата седмица пък държавният глава изнесе реч пред студенти, в която обяви, че държавата се управлява на тъмно. Задочният спор и конфликтите между двамата обаче спестяват на премиера Бойко Борисов необходимостта от директен конфликт с държавния глава. Това е мнението на политолога проф. Димитър Димитров. \"Това е наистина едно огромно удобство\", категоричен беше той пред Bulgaria ON AIR. ,След случая \"Скрипал\" и въздушните удари в Сирия са тези, които изправиха един срещу друг председателя на парламентарната група на ГЕРБ Цветан Цветанов и президента Румен Радев. През миналата седмица пък държавният глава изнесе реч пред студенти, в която обяви, че държавата се управлява на тъмно. Задочният спор и конфликтите между двамата обаче спестяват на премиера Бойко Борисов необходимостта от директен конфликт с държавния глава. Това е мнението на политолога проф. Димитър Димитров. \"Това е наистина едно огромно удобство\", категоричен беше той пред Bulgaria ON AIR. Проф. Димитров допълни, че няма как разделянето на света заради конфликта в Сирия да не се отрази и на политическия живот у нас.  Татяна Буруджиева пък обясни, че Цветан Цветанов за пореден път прави фалшиви връзки между две неща, между които обаче няма такава и го обявява за факт. По думите ѝ премиерът Бойко Борисов е реагирал много по-добре на обвиненията от страна на държавния глава.  \"Големият проблем е как правиш извода, че ние сме извън НАТО и извън Европейския съюз, аз лично не мога да го разбера\", каза тя в студиото на \"България сутрин\". Според Буруджиева президентът Румен Радев никога не е декларирал подобно нещо. Татяна Буруджиева пък с апломб обясни, че Цветан Цветанов за пореден път прави фалшиви връзки между две неща, между които обаче няма такава и го обявява за факт. По думите ѝ премиерът Бойко Борисов е реагирал много по-добре на обвиненията от страна на държавния глава.  \"Големият проблем е как правиш извода, че ние сме извън НАТО и извън Европейския съюз, аз лично не мога да го разбера\", каза тя в студиото на \"България сутрин\". Според Буруджиева президентът Румен Радев никога не е декларирал подобно нещо.", "date": "2018.04.23", "title": "Експерт: Няма как разделянето на света заради Сирия да не се отрази и на политическия живот у нас"}
{"url": "http://www.faktor.bg/bg/articles/novini/balgariya/georgi-parvanov-zove-za-promyana-v-zakona-za-konsultativniya-savet-pri-prezidenta", "text": "Ударите срещу Сирия напомнят ударите срещу Ирак от 2003 г. и сравнението не е в полза на сегашните удари, които са си война, заяви Георги Първанов, президент на България (2002-2012 г.), пред БНТ. Той поясни, че през 2003 г. САЩ и лидерите на тяхната коалиция опитаха да решат въпроса през Съвета за сигурност, да ангажират ООН поне в даването на зелена улица за военните удари. Сега такова нещо няма, сега даже СС на ООН не е информиран, отива се в дискредитирането на ООН - най-високото място, където трябва да се решат тези проблеми, отбеляза Първанов. Военният конфликт в Сирия обслужва геостратегически и вътрешни интереси - всеки един от лидерите има своите вътрешни проблеми. Според Георги Първанов днес няма лидери, каквито имаше през 2003 г. - и Тони Блеър, и Буш, и Ширак, който беше на друга позиция.  \"Сегашните лидери дори не смеят да кажат, че става дума за война\", подчерта той. Според него проблемът в СС на ООН е, че тези, които трябва да са стълбовете на ООН, те основно дискредитират този съвет и ООН като организация с най-благородна миротворческа мисия. \"Не допускам т.н. великите сили да променят тази своя водеща позиция - те си налагат, каквото пожелаят\", заяви Георги Първанов. И коментира, че не очаква ситуацията в Сирия да доведе до глобален конфликт, по-скоро това е дрънкане на оръжията в най-грубия му вариант, но идва да покаже, че нещата са отишли прекалено далеч. Позицията на българското правителство за ударите в Сирия е разумна и защитава българския интерес. Първанов коментира, че не открива съществени разлики между позициите на правителството и президента Румен Радев. Според Първанов, между държавния глава и другите институции има напрежение. \"Относно КСНС, не трябва да забравят от двете страни на \"Дондуков\", че това е единственото място, където може да се съберат и да се разберат евентуално или поне да покажат, че работят еднопосочно. Документът, който излъчиха на изхода, говори за това, че може да има разбирателство. И аз не разбирам защо се извади черновата, и то едно тълкувание, което няма нищо общо с текста, който всички ние видяхме вътре. За никакво бягство от ЕС не може да става дума. Това, че има една сдържано-критична или по-скоро тревожна позиция, изразена в документа, не е основание да подозираме президента, че иска да извади България от ЕС или от НАТО. Добрата, силната позиция трябва да се цени. Без съмнение има някакво напрежение, но не мога да говоря за \"война\" като бивш върховен главнокомандващ. Очевидно е, че някой се опитва да провокира това напрежение. Няма нищо лошо, че предварително се съгласува и се приема една позиция по време на КСНС. В един момент обаче, трябва да се приеме промяна в Закона за КСНС и изработената с консенсус позиция в този съвет при президента с участието на изпълнителната власт, на парламентаристите, да бъде задължителна за изпълнение\", каза Георги Първанов.", "date": "2018.04.23", "title": "Георги Първанов зове за промяна в Закона за Консултативния съвет при президента"}
{"url": "http://www.faktor.bg/bg/articles/marin-markovski-1", "text": "Мечтите на прокуратурата се разминават със закона.  Елхата ще им е много тъмна на прокурорите по делото.  Това заяви  в \"Здравей, България\" на Нова телевизия адвокат Марин Марковски, който пое защитата на кметицата на столичния район „Младост” Десислава Иванчева, обвинена в получаване на подкуп в особено големи размери.  \"СРС-тата не сме ги чели, защото не са ни прададени\", заяви той. Някъде в мъглата се бият чудовища, но ние не ги знаем, завърши Марковски след изреждането на несъотвествията в обвиненията, като така придаде  свръхестествен, направо фентъзи  елемент към случая. Призна също, че е малко развълнуван , смутен, защото нямало нито едно доказателство освен \"приказките на Дюлгеров\", бивш кмет на \"Младост\". Много беше трогателен. В началото на делото има една жалба от над 10 крупни строителни фирми, именно те, по думите му са, поставили капан на Иванчева, която искала зелен и прекрасен жк \"Младост\". Или нещо подобно  Десислава Иванчева не е светела като елха, става ясно от думите му. Тя  не знаела как парите, намерени в колата й, са попаднали там. Бившият кмет ги сложил там, но никъде не е казвал, че тя е знаела.  По пръстите й нямало следи от маркираните евро. Такива имало само отстрани на дясната й ръка, само няколко квадратни сантиметра....Защото.... подписала протоколите и те светели. Ето как го обясни: \"Това е било, когато тя е докоснала протоколите във връзка с подписването, защото там парите са броени\", коментира защитникът. По думите му ще е проблем, ако събраните пари - веществено доказателство, са върнати на бизнесмена Александър Ваклинов. Вече имало протокол за подобно връщане. По думите му в документите по делото пише, че Иванчева е поискала парите на 13 април в мол на Симеоновско шосе. Според адвоката това не отговаря на истината и кметът на \"Младост\" не е била там в този ден. Имало записи от охранителните камери в мола, които показват, че тя не е посещавала търговския център на посочената дата.", "date": "2018.04.23", "title": "Марин Марковски: Мечтите на прокуратурата по \"Иванчева\" се разминават със закона"}
{"url": "http://www.faktor.bg/bg/articles/sindikati-se-obediniha-za-premahvane-na-danaka-ot-minimalnata-rabotna-zaplata", "text": "Евростат отчита ръст на производителността на труда два пъти по-висока от средния за ЕС. По този показател се нареждаме на девето място сред страните членки. По ръст на доходите сме втори, с малко над 11% за година, пред нас с близо процент повече е Румъния. Данните на БНБ показват, че вносът на инвестиционно оборудване през 2017 г. е надминал този от 2008 г. преди кризата. Все още обаче българите остават най-нископлатени в ЕС и е необходимо да догонваме по доходите другите страни-членки. Тази тема коментираха в студиото на БНТ Димитър Манолов, президент на КТ \"Подкрепа\", и Пламен Димитров, президент на КНСБ. \"Ниските доходи в Източната част са проблем за ЕС като такъв. Ние произвеждаме два пъти по малко средно от ЕС, но получаваме четири пъти по-малко. Увеличението може да стане, ако парите, които се изкарват, вместо това, отиват за технологично обновление. Проблемът е структурата на икономиката. Заради ниското заплащане, квалифицираните работници напускат, а младите хора напускат страната още преди да са станали работници и тази спирала се върти надолу\", заяви Димитър Манолов. Според Пламен Димитров, ръстът на доходите в проценти няма алтернатива. Данните го отчитат за миналата година. \"Проблемът е, че две трети от българите получават заплати под средната работна заплата за това и хората протестират в много от секторите. В добивната промишленост има 14,5% ръст на производителност, но заплатите не са нараснали. Това го има в около 10 сектора.\" Пламен Димитров заяви още, че според доклад на ЕС над половината от инвестициите за миналата година са в сгради и недвижимости, а само в 30% са в машини и съоръжения. По думите му, чуждестранните инвестиции са паднали с 25% спрямо същия период на миналата година. \"Пазарът на труда освен, че няма кадри, тези, които ги има, не искат да работят за ниски доходи.\" каза президентът на КНСБ. Двамата се обединиха, че първа стъпка може да бъде премахване на данъка от минималната работна заплата. По думите на Манолов бизнесът плаща по-малко доходи от работниците.", "date": "2018.04.23", "title": "Синдикатите се обединиха за премахване на данъка от минималната работна заплата"}
{"url": "http://www.faktor.bg/bg/articles/rumen-petkov-kpkonpi-e-frankeshtayn", "text": "Аз съм човек спорил с прокуратурата и нищо добро не съм видял от това. Имало е много по елегантен начин за арестуването на кметицата на „Младост“ Десислава Иванчева. Това заяви бившият вътрешен министър и активист на АБВ Румен Петков. „Лично аз мисля, че не се прави така. Не може 10 дни това да е основен въпрос в средствата за масова информация. Не дали има корупция, а как е проведена операцията. Фокусът не върху борбата с корупцията, а върху технологията за извършване на определено действие. Ние от АБВ предупреждавахме, че  а Комисия за противодействие на корупцията и отнемане на незаконно придобито имущество (КПКОНПИ) е Франкещайн, който ще изяде създателите си, “ обясни той.   „Цветан Цветанов се държи като не добре реализиран служител на 7-мо управление на Държавна сигурност, където той всъщност е работил“, каза Петков , без да може да обясни откъде има тези \"данни\" .  Той заяви, че никой нормален човек няма да си помисли, че държавният глава иска да извади страната ни от ЕС и НАТО.  Интересно. Феновете на президента изглежда също са ненормални.  Петков заяви, че и държавният глава е преиграл с репликите към Цветан Цветанов за по-доброто образование. „Сега Цецо колко се е образовал във ВИФ, но не е работа на президента“, добави Петков.  Според него след КСНС се е чуло всичко друго, но не и това, което трябва. „Трите теми, които обсъждаше КСНС бяха много важни“, допълни Петков.", "date": "2018.04.23", "title": "Румен Петков: КПКОНПИ е Франкещайн"}
{"url": "http://www.faktor.bg/bg/articles/novini/balgariya/signal-za-bomba-pred-prezidentstvoto", "text": "Сигнал за бомба около президентството е получен тази сутрин към 9 часа на телефон 112, съобщиха от пресцентъра на МВР. Сигналът е подаден от мъжки глас, който твърдял, че около Ротондата има взривно устройство. Полицията проверява случая. Очаквайте подробности!", "date": "2018.04.23", "title": "Сигнал за бомба пред президентството"}
{"url": "http://www.faktor.bg/bg/articles/kim-chen-un-e-dal-saglasie-za-proverka-na-severnokoreyskiya-yadren-poligon", "text": "Лидерът на Северна Корея Ким Чен-ун е дал съгласие за проверка на севернокорейския ядрен полигон от американски инспектори, съобщава агенция Блумбърг. В хода на неотдавнашната си среща с директора на ЦРУ Майкъл Помпео Ким Чен-ун се е съгласил на молбата на САЩ да инспектират севернокорейския ядрен полигон, отбелязва агенцията.    По нейни данни лидерът на Северна Корея в хода на разговорите с Помпео е отбелязал, че \"Пхенян няма причини да не замрази работата на полигона, ако бъде гарантирана безопасността\" на Севера. Блумбърг също така съобщава, че САЩ \"разглеждат различни стъпки за проверка на работата на ядрените обекти\" на Северна Корея, след като инспекторите получат официално разрешение за достъп до тях.   В събота Ким Чен-ун обяви, че Северна Корея вече няма нужда от ядрени и ракетни опити.", "date": "2018.04.23", "title": "Ким Чен-ун е дал съгласие за проверка на севернокорейския ядрен полигон"}
{"url": "http://www.faktor.bg/bg/articles/v-podzemen-garazh-e-otkrit-mlad-mazh-s-ognestrelna-rana-v-glavata", "text": "Снощи около 22.35 ч. във Второ районно управление – Бургас е получено съобщение за инцидент в района на подземния гараж на бл. 161 в ж.к. \"Славейков\", при който в безпомощно състояние с огнестрелна рана в областта на главата е открит млад мъж, съобщават от пресцентъра на ОДМВР-Бургас. Своевременно дошлите на място полицейски служители са посрещнати от 30-годишна бургазлийка, която заявила, че това е приятелят й – А.С., 30-годишен от Силистра, с когото малко по-рано в компанията на свои познати празнували рожден ден.  Около 21.30 ч. младият мъж заявил, че излиза за малко навън. След като се забавил приятелите му започнали да го търсят, като го открили в безпомощно състояние в подземния паркинг на кооперацията. При извършения оглед на мястото на инцидента е намерен и иззет боен пистолет с патрон в цевта, заглушител, пълнител с четири патрона и две гилзи, кал. 22. В жилището на А.С., разположено в бл. 161 в к-с „Славейков”, е открита бележка. Иззети са видеозаписи от камерите, с които е оборудвана сградата и подземният паркинг. Първоначално събраните факти показват, че най-вероятно се касае за самопрострелване, но са назначени множество експертизи за установяване на детайли по инцидента. Пострадалият 30-годишен мъж е откаран в „Шокова зала” на УМБАЛ – Бургас, а оттам е настанен за лечение в отделение „Реанимация” с огнестрелна рана в областта на слепоочието, с опасност за живота. По случая е образувано досъдебно производство.", "date": "2018.04.23", "title": "В подземен гараж е открит млад мъж с огнестрелна рана в областта на слепоочието"}
{"url": "http://www.faktor.bg/bg/articles/shefat-na-antikoruptsionniya-organ-ivancheva-e-iznudvala-stroiteli-zaradi-dupka-v-zakona", "text": "Десислава Иванчева доста бързо се е ориентирала в обстановката, но това не означава, че и други не се възползват от тези вратички в закона. Имаме доста сигнали, така че тепърва предстои действие. Това заяви председателят на новосъздадената Комисия за противодействие на корупцията и отнемане на незаконно придобито имущество (КПКОНПИ) Пламен Георгиев пред БНР.  Георгиев обясни, че пропуски в закона са причината за това строители да бъдат изнудвани и даде подробности за получаването на подкупа от кмета на столичния район „Младост“ Десислава Иванчева.  „Реално вече има издадено разрешение за строеж, но той не може да започне без кмета на община да уведоми всички страни. Разбира се, това уведомление има чисто съобщителен характер, но последствията от неизвършването му са много сериозни, а именно не може да се започне строителство. Десислава Иванчева е забавила това уведомление със 7 или 8 месеца, което е много над двуседмичния срок, като недвусмислено е дадено да се разбере, че това разрешение няма да бъде издадено, ако не получи определена сума. Човекът, който е подаде сигнал до нас, е теглил кредити, върху които текат лихви, а в същото време той не може да започне строителство докато това чисто съобщително действие на кмета не бъде извършено. От тази гледна точка аз мисля, че има и пропуск в закона, така че ще предприемем действия евентуално да се измени законът и когато не се свърши такова действие от страна на кмета, това да се счита за мълчаливо съгласие от страна на кмета, за да се премахне тази корупционна предпоставка“.  Георгиев отговори и на твърденията на защитата, че парите са били при разследващите 11 дни преди да бъде поискан подкупът и обясни и как е протекла подготовката за ареста на Иванчева: “Имаше поискване на подкупа много преди датата, на която този подкуп беше даден. Три или четири пъти срещите се отлагаха за получаване на този подкуп поради една или друга причина. Парите на няколко пъти се предоставяха от г-н Ваклин, ние ги белязваме, след което подкупът се отлагаше. И ние връщаме парите на г-н Ваклин, защото нямахме на какво основание да ги държим. Когато се постигна уговорка за следваща среща, парите отново бяха предоставени от него на нас, за да се провери дали маркировката е все още актуална, след което ние му ги предоставяме, за да може той да ги даде на кметицата на „Младост“. Няколко пъти се отлагаше получаването на подкупа и от всички данни, и от СРС-тата, се вижда, че неколкократно тези пари циркулираха между разследващите и лицето, което трябваше да ги даде. Парите в момента са при разследващите и се прави химическа експертиза. Парите са в разследващите. След като са описани, те са част от протокола и няма как да бъдат върнати. Странно твърдение на защитата е да казва веднага след мярката за неотклонение, че няма нито едно доказателство срещу г-жа Иванчева. Законът, чл. 63, предвижда, че мярка за неотклонение „задържане под стража“, може да се вземе само когато въз основа на доказателствата може да се направи обосновано предположение, че лицето е извършило престъпление“.  По повод на мнението на министъра на правосъдието Екатерина Захариева, че при акцията са преминати границите, Георгиев коментира: „В акцията всичко се случи пред очите на всички, но тук вече проблемът е чисто законодателен, защото законът изрично предвижда, че претърсването и изземването на помещения или в случая на автомобил се случва в присъствието на лицето, което ползва автомобила, в случая г-жа Иванчева. Законът го изисква. Огромен обем бяха парите. Трябваше да се опишат банкнота по банкнота“. Георгиев констатира, че прокуратурата си е свършила перфектно работата по време на ареста на Иванчева: „Там на място, пред очите на всички да видят как се намират парите в колата, изваждат се, описват се в присъствието на Иванчева, което и брани и нейния интерес – да види, че никой не пипа нищо и всичко е запазено така както е. Ако ние бяхме преместили автомобила, чисто процесуално щеше да има проблем, защото претърсването и изземването се извършва в присъствието на лицето, което ползва автомобила и тогава протоколът щеше да е атакуван. Ако този протокол падне, разбирате, че рискът делото да се провали е огромен. Може би има законодателен проблем. Това обсъждахме с г-жа Екатерина Захариева“.", "date": "2018.04.23", "title": "Шефът на антикорупционния орган: Иванчева бързо се ориентирала за дупка в закона и изнудвала строители"}
{"url": "http://www.faktor.bg/bg/articles/dnes-shte-e-toplo-i-slanchevo", "text": "Днес ще остане топло и предимно слънчево. Около и след обяд над североизточните и планинските райони в Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток. Максималните температури ще са предимно между 25° и 30°, за София - около 26°.Това съобщи дежурният синоптик Георги Цеков от Националния институт по метеорология и хидрология (НИМХ) към Българската академия на науките, цитиран от Агенция \"Фокус\" . Атмосферното налягане е по-високо от средното за април и ще остане без съществена промяна. Над Черноморието ще бъде предимно слънчево. Около и след обяд ще се развие купеста облачност, но само на отделни места по Северното Черноморие ще превали, възможно е и да прегърми. Ще духа слаб до умерен вятър, който ще се ориентира от изток-югоизток. Ще се затопли и максималните температури ще са между 18° и 23°. Температурата на морската вода е 12-13°. Вълнението на морето ще е 1-2 бала. Над планините ще бъде предимно слънчево и топло. В следобедните часове ще се развие купеста облачност, но само на отделни места в Рило-Родопска област ще превали, възможно е и да прегърми. Ще духа слаб до умерен северозападен вятър. Максималната температура на височина 1200 метра ще е около 18°, на 2000 метра – около 11°.", "date": "2018.04.23", "title": "Днес ще е топло и слънчево"}
{"url": "http://www.faktor.bg/bg/articles/novini/svyat/bivsh-kmet-na-nyu-york-dava-4-5-miliona-dolara-vmesto-sasht-za-borba-s-promenite-v-klimata", "text": "Милиардерът Майкъл Блумбърг ще плати вноската на Съединените щати според Парижкото споразумение за климата. Бившият кмет на Ню Йорк обяви, че дава 4,5 милиона долара от личните си пари. Толкова трябваше да плати страната, ако Доналд Тръмп не беше разпоредил изтегляне на Съединените щати от споразумението. Блумбърг обясни, че Америка е поела задължения за борба с промените в климата и ако федералното правителство не иска да ги спазва, като американец, той ще се заеме лично. Решението на Тръмп направи Съединените щати единствената страна на света, която опитва да излезе от споразумението. То беше подписано 2015 г. и предвижда намаляване на емисиите парникови газове, като богатите страни трябва да дадат пари на по-бедните, за да могат да постигнат зададените цели.", "date": "2018.04.23", "title": "Бивш кмет на Ню Йорк дава 4,5 млн.долара вместо САЩ  по Парижкото споразумение"}
{"url": "http://www.faktor.bg/bg/articles/zemetresenie-na-granitsata-mezhdu-sarbiya-i-makedoniya", "text": "Слаб трус е регистриран на границата между Сърбия и Македония тази сутрин, посочи справка на сайта на Националния институт по геология, геодезия и география (НИГГГ) при Българската академия на науките (БАН).  Земетресението е с магнитуд 2.3 по Рихтер и е отчетено малко след 6.00 ч. Епицентърът му е сръбското село Ляник, Пчински окръг, община Прешево.  Дълбочината на труса е 10 км.", "date": "2018.04.23", "title": "Земетресение на границата между Сърбия и Македония"}
{"url": "http://www.faktor.bg/bg/articles/nay-bogatiyat-makedonets-za-2015-g-e-predlozhen-za-pocheten-konsul-na-balgariya", "text": "Известният македонски бизнесмен Йордан (Орце) Камчев е предложен за почетен консул на България в Македония, съобщава \"Дневник\", позовавайки се на информация от външното министерство в Скопие след публикации в македонските медии. Информацията дойде за първи път от македонското издание \"Сакамдакажам\". Македонското министерство пък обясни, че предложението е дошло от \"посолството на Република България\" и че \"следва обичайна законова процедура за взимане на решение за това предложение.\" Министерството на външните работи на България все още не е отговорило към датата на публикуване на тази новина. Според процедурата в Македония искането ще се разгледа от министерството в Скопие, мнение ще трябва да дойде и от Министерството на финансите и секретаря по законодателни въпроси към кабинета на премиера Зоран Заев. След обработка на документацията външното министерство на Македония го предлага на кабинета. Кой е Йордан Камчев? През 2016 г. \"Форбс\" провъзгласи 46-годишния Камчев за най-богатия македонец с около 228 млн. евро, а бизнесът му (събран в конгломерата \"Орка Холдинг\") включва интереси в енергетиката, медицината, спорта, хотелиерството и други. Много от фирмите, притежавани или контролирани от него, получаваха години наред обществени поръчки за десетки или дори стотици милиони евро. Медии, критични към управляващите в Македония, през годините неведнъж са го посочвали като близък до правителствени кръгове - първо на социалдемократите в началото на миналото десетилетие, а по-късно и на ВМРО-ДПМНЕ, по времето на бившия премиер Никола Груевски. Западни медии са го свързвали и с бившия шеф на тайните служби Сашо Миялков, но и с бившия британски премиер Дейвид Камерън. На 29 август 2016 г. той беше на разпит в Специалната прокуратура. До февруари той беше един от собствениците на \"Медиjа принт Македониjа\" (известна като МПМ) - групата на македонските издания \"Дневник.мк\", \"Утрински весник\", \"Телеграф\" и други, която затвори врати през 2017 г. При смяната на собствеността й стотици журналисти останаха на улицата, след като хартиените издания спряха да излизат, а по-късно сайтовете им също спряха работа. МПМ е разследвана от Специалната прокуратура като най-голям донор на предизборната кампания на ВМРО-ДПМНЕ на местните избори през 2013 г., с 252 хил. евро (по-късно компанията премина в ръцете на дипломата, сега председател на Общото събрание на ООН, Сърджан Керим).", "date": "2018.04.23", "title": "Най-богатият македонец за 2015 г. е предложен за почетен консул на България"}
{"url": "http://www.faktor.bg/bg/articles/novini/svyat/kiev-administratsiyata-na-tramp-i-kongresa-na-sasht-sa-edinni-v-svoyata-podkrepa-za-ukrayna", "text": "Администрацията на президента Доналд Тръмп и Конгреса на САЩ са единни в своята подкрепа за Украйна, заявява украинският външен министър Павло Климкин пред агенция The Canadian press, цитирана от \"Фокус\". „За нас има ясна и последователна подкрепа на двете палати на Конгреса. Нас също така ни поддържат и в администрацията на президента Тръмп“, заявява той, като уточнява, че в това го е уверил изпълняващият длъжността държавен секретар на САЩ Джон Съливан, с който той е провел „много добра среща“ в събота в Торонто, където се провежда срещата на външните министри от Г-7. По-рано министърът на външните работи на Канада разпространи изявление на министрите на външните работи на седемте най-развити икономики в света, в което те потвърждават привързаността на правителствата на своите страни по поддръжка на Киев, и също така отбелязват, че санкциите по отношение на Русия заради ситуацията в Украйна ще се продължат.", "date": "2018.04.23", "title": "Киев: Администрацията на Тръмп и Конгреса на САЩ са единни в своята подкрепа за Украйна"}
