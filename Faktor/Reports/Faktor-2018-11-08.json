{"url": "https://www.faktor.bg/bg/articles/novini/balgariya/manfred-veber-balgariya-tryabva-da-se-prisaedini-kam-shengen-e-evrozonata", "text": "България трябва да се присъедини към Шенген и еврозоната. Това каза за bTV водачът на Европейска народна партия за евроизборите догодина Манфред Вебер. Той събра над 72% от гласовете на тайния вот по време на конгреса на партията в Хелзинки. „Много съм щастлив, че получих подкрепата на толкова много делегати, включително на българските членове на ЕПН. Сега трябва да представим програма за бъдещето на европейския континент. Основното, според мен, е да останем заедно, да не се делим. Едно от най-важните послания за мен – няма втора класа европейци. България трябва да се присъедини към Шенген е еврозоната”, заяви пред bTV Вебер. С подкрепата на ключови лидери, сред които германският канцлер Ангела Меркел, победата му беше очаквана. Той се отличава с далеч по-резервирано поведение от втория кандидат – финландецът-полиглот Александър Стуб. За депутатите на конгреса обаче именно Вебер е символ на сигурност. Вебер отлично познава европейските институции, но му липсва управленски опит. Александър Стуб пък е заемал ключови полотически постове, но му липсваше мощна подкрепа. Двамата демострираха единство днес в ключов момент на вътрешно разединение в ЕНП. От трибуната на конгреса днес българският премиер Бойко Борисов заяви, че големите предизвикателства в момента пред ЕС са брекзит и Европа на две скорости. „Ако миграцията не ни раздели и успяхме да се справим, то Европа на 2 скорости ще счупи Европа. И евроскептицизмът в страните от Източна Европа, които са на периферията, ще бъде голям”, заяви премиерът. В ролята си на водещ кандидат на ЕНП догодина Манфред Вебер ще претендира за един от ключовите постове в Европейския съюз - председател на Европейската комисия. От 2004 г. ЕК винаги е била ръководена от член на ЕНП. В момента нейните евродепутати, заедно със социалдемократите, представляват мнозинство от 55%. Това вероятно вече няма да е факт след евроизборите догодина и ключовият пост за Манфред Вебер още не е гарантиран.", "date": "2018.11.08", "title": "Манфред Вебер: България трябва да се присъедини към Шенген и еврозоната"}
{"url": "https://www.faktor.bg/bg/articles/parodiyni-plakati-v-london-vazhvalyavtt-prinosa-na-putin-za-izlizane-na-velikobritaniya-ot-es", "text": "Сатирична група, която казва, че иска да осигури признание за ролята на руското военно разузнаване в референдума за излизане на Великобритания от Европейския съюз, постави в Лондон пародийни плакати, възхваляващи \"приноса\" на руския президент Владимир Путин за Брекзит, предаде Ройтерс, цитирана от БТА.  Великобритания казва, че не е открила доказателства за руска намеса в референдума през 2016 г., а Москва отрича дори да се е опитвала да се намесва. Противници на Брекзит обаче повдигат въпроса дали Кремъл е играл някаква роля. Плакатите показват снимка на Путин, който намигва и държи руско знаме, и лозунга \"Да празнуваме Червен, Бял и Син Брекзит\". Буквата \"р\" в думата \"Брекзит\" на английски е обърната, така че да изглежда като буква на кирилица. Шегобийците, които твърдят, че стоят зад кампанията, заявиха, че са група офицери на руското военно разузнаване, известно като ГРУ, които искат да бъде призната тяхната истинска роля в Брекзит. Великобритания обвинява ГРУ за отравянето на бившия руски шпионин Сергей Скрипал и дъщеря му в Солсбъри през март. Ройтерс се свърза с групата, нарекла се \"Горда мечка\", а неин представител заяви на руски, че тя е загрижена за състоянието на руската демокрация и се противопоставя на авторитарния уклон на Москва. Групата изрази солидарност с руските журналисти, но представителят й отказа да заяви кой стои зад пародийната кампания.", "date": "2018.11.08", "title": "Пародийни плакати в Лондон възхваляват \"приноса\" на Путин за излизане на Великобритания от ЕС"}
{"url": "https://www.faktor.bg/bg/articles/novini/balgariya/borisov-razgovarya-s-finlandskiya-premier-temite-energetika-i-sigurnost", "text": "Премиерът Бойко Борисов се срещна с финландския си колега Юха Сипила. Енергетика, сигурност и споделен опит за предстоящото европейско  председателство на Финландия следващата година бяха сред основните теми на двустранната среща.  Акцент в разговора между двамата премиери беше финландски модел в използването на руски реактори, а България сподели опита си за ротационното ни председателство на ЕС. Финландия предлага високи технологии и безплатно образувание на най-високо ниво и от техния опит ще се възползва и България. „Най-силният университет е тук във Финландия и лично премиерът Юха пое ангажимент да направим обмен между техни ученици и преподаватели и наши. Вече си стиснахме ръцете инициативата да започне с Бургас и ако тръгне добре, обменът в последствие ще го направим и с други”, заяви премиерът Борисов. „Поздравих премиера ви за българското председателство - беше успех и се справихте с трудни приоритети като сигурността и финансовата рамка на Европейския съюз. По време на нашето председателство също ще имаме трудни теми, още повече, че и двете страни са външни граници”, заяви Юха Сипила, министър-председател на Финландия.", "date": "2018.11.08", "title": "Борисов разговаря с финландския премиер, темите - енергетика и сигурност"}
{"url": "https://www.faktor.bg/bg/articles/novini/svyat/burni-debati-v-bundestaga-zaradi-globalniya-pakt-za-migratsiyata", "text": "Глобалният пакт за миграцията беше тема за бурни дебати в германския Бундестаг. С документа, който предстои да се подпише през декември в Маракеш, Организацията на обединените нации цели въвеждане на ред в миграционните потоци. Дяснопопулистката „Алтернатива за Германия“ вижда в него легализиране на нелегалната миграция. По време на обсъжданията в Бундестага позиците на дяснопопулистката партия и останалите политически не се сближиха.  Дипломатически успех – през юли в Ню Йорк повече от 190 държави-членки на Организацията на обединените нации взимат решение за глобалния пакт за миграцията. Сега, три месеца по-късно, документът от 34 страници буни духовете в Германия не само в социалните мрежи, но и в пленарната зала. Причината е, че германското правителство пропусна трите месеца, за да информира и разясни, за какво точно става въпрос. Емоционалността не темата е била подценена. „Свинщина“, „провокатор“, „лъжец“ – в Бундестага рядко се произнасят реплики като тези. Днес те звучаха, съпроводени с ехиден смях и подхвърляния. Два са политическите лагери, на които са разделени партиите. „Алтернатива за Германия“ е срещу документа и призовава правителството да не го подписва. Първият упрек е, че обществеността съзнателно не е информирана. Второто е списък от съмнения по съдържанието – десните популисти изтъкват, че в пакта разликата между “ предоставяне на убежище“ и „икономическа миграция“ се размива. Освен това чрез документа, според „Алтернатива за Германия“, миграцията по заобиколен начин става човешко право. Останалите политически сили не споделят тези позиции, въпреки че се отличават по между си в нюансите. Управляващите консерватори изтъкват, че пактът се отнася до договаряне на международни стандарти за здравеопазване и прехрана, чрез които ще намалее миграционния натиск към Германия. В техните редици обаче също има несъгласни с документа. „За“ него се обявиха „Зелените“, социалдемократите, Лявата партия и либералите, които са убедени, че миграцията може да бъде овладяна само с международни усилия.", "date": "2018.11.08", "title": "Бурни дебати в Бундестага заради Глобалния пакт за миграцията"}
{"url": "https://www.faktor.bg/bg/articles/novini/svyat/dumata-na-2018-g-za-ednokratna-upotreba", "text": "„Single-use” е думата на 2018 година според английския речник „Колинс”. На български означава „за еднократна употреба”. В океаните, горите и реките. Изхвърлени пластмасови изделия, които се използват еднократно, и вредят на околната среда. Така съставителите на речника обясняват значението на думата „single-use”. Изделията за еднократна употреба са се превърнали в толкова голяма част  от нашия живот, че дори не осъзнаваме как тези найлонови торбички са основна причина за замърсените места навсякъде около нас. Освен изделия употребяваме и човешки взаимоотношения, смятат психолозите. „Веднага правим асоциация с индивидуализъм, ползване за кратко време, изхвърляне на човешки отношения, които са в тясно във връзка с нашите интереси. Ние оставаме в битието си на егоисти, които ползваме средата и ползваме нещата еднократно”, коментира проф. Антоанета Христова. Общото е стремежът за ограничение на еднократното използване – и на изделия, и на хора.", "date": "2018.11.08", "title": "Думата на 2018 г.: \"За еднократна употреба\""}
{"url": "https://www.faktor.bg/bg/articles/ministar-zhelyazkov-poiskal-ostavkite-v-bdzh-zaradi-nevazmozhnost-za-rabota-v-ekip", "text": "До оставките на ръководството на холдинг БДЖ се е стигнало заради лоша комуникация, невъзможност за работа в екип и общуване през медиите, каза на извънредна пресконференция днес министърът на транспорта Росен Желязков. Тримата членове на съвета на директорите на БДЖ - неговият председател Велик Занчев, който е и зам.-министър на транспорта, главният изпълнителен директор Владимир Владимиров, както и Филип Алексиев подадоха оставки снощи. Желязков намекна, че той е поискал оставките, като това не било оценка за качествата на всеки един от тримата, а реакция срещу невъзможността им да работят заедно. \"По-скоро това е моето разбиране за отговорността на целия борд на директорите. Има напрежение, което не искам да се пренася върху дъщерните дружества\", каза министърът. Росен Желязков обяви, че ще реши дали да приеме оставките през следващата седмица, като за момента нямал предвид друг екип. Той уточни, че на 24 октомври е назначил одит от звеното за вътрешен одит в \"Холдинг БДЖ\", както и в неговите дружества, сред които са \"БДЖ Пътнически превози\" и БДЖ Товарни превози\". Резултатите от него трябва да бъдат изготвени в срок от 40 дни. Росен Желязков изрази изненада, че на среща с него ръководството на \"Холдинг БДЖ\" и управителите на дружествата в него го уверили, че проблеми няма, освен известните с обществените поръчки за ремонт на локомотиви и доставката на нови мотриси, а скоро след това в медиите се появил доклад от изпълнителния директор на холдинга Владимир Владимиров, в който се коментират такива. Според публикации на Offnews в доклада има твърдения за злоупотреби, сигнали за некачествени ремонти и други. Министърът обяви, че въпреки твърденията, че докладът е изпратен до него и до ДАНС, не е получен нито в министерството на транспорта, нито в агенцията за национална сигурност и той не го е виждал.", "date": "2018.11.08", "title": "Министър Желязков поискал оставките в БДЖ заради невъзможност за работа в екип"}
{"url": "https://www.faktor.bg/bg/articles/nouvel-observateur-balgarskata-prokuratura-nay-posle-podhvana-aferata-s-falshivite-balgarski-pasporti", "text": "Със заповед на прокуратурата в България бяха арестувани директорът на Агенцията за българите в чужбина, както и повече от двадесет лица, заподозрени, че са замесени в търговия с българско гражданство. Това пише френското издание „Nouvel Observateur“. В статия си френският журналистът Жан-Батист Ноде припомня, че още в края на март е публикувал свое пространно разследване по повод престъпната схема за незаконно издаване на документи за българско гражданство – скандал, който избухна само преди дни в България. Срещу сумата от 5000 евро всяка седмица са били издаване по  30 до 40 български паспорти на чужди граждани, сред които и опасни престъпници, издирвани от Интерпол, пише изданието и допълва, че случаи за неправомерното издаване на документи за българско гражданство отдавна са известни на властите в София.  В статията се отбелязва, че на шефа на ДАБЧ вече е повдигнато обвинение за  \"корупция, злоупотреба с власт и фалшифициране на документи.\" В допълнение към арестите, полицията извършва проверки в офисите на ДАБЧ, както и в няколко адвокатски кантори в България, обвързани с тези измами. Изданието припомня още, че за първи път за незаконното издаване на български паспорти проговаря  Катя Матева, която е уволнена и заплашена за това, че изнася скандални данни за френското издание „Nouvel Observateur“. Същата е докладвала случая и пред българските власти, като се е опитала в същото време да блокира издаването на 60 незаконни свидетелства за българско гражданство. По-късно е установено от Интерпол, че сред бенефициентите е имало и издирвани за престъпни деяния хора. Нещо повече – Катя Матева директно атакува българския министър на отбраната Красимир Каракачанов, като лично отговорен за злоупотребите в ДАБЧ, предвид обстоятелството, че именно той е предложил лицето, заело длъжността директор на ДАБЧ.  В същото време министър Каракачанов напълно отрича да има някаква съпричастност към престъпните схеми в агенцията. Нарича обвиненията на Матева несъстоятелни, като обяснява, че тя е била отстранена от шефския пост в ДАБЧ след дисциплинарно разследване, за което той не е отговорен, отбелязва изданието.  От статията ставя ясно, че като част от искането за международна взаимопомощ от страна на българските власти, журналистът Жан Батист Ноде, автор на статията от март по повод този скандал, е бил изслушан във вторник, 6 ноември, като свидетел, от френската полиция в Париж. Той е отговорил на всички въпроси, изпратени от българските съдебни органи в София. Но е останал учуден, че българските власти едва сега подхващат тази афера. В тази връзка той посочва, че още през октомври 2017 г. в доклада си в Народното събрание Драгомир Димитров, директор на Националната разузнавателна служба е подчерта следното: \"Издаването на фалшиви български документи за самоличност, измамните схеми за получаване на българско гражданство представляват сериозна заплаха за сигурността на България\". В статията си Жан Батис Ноде отбелязва още, че петнадесет дни преди представянето на доклада на ЕК за напредъка на България в областта на правосъдието и правораздаването, българските властите реагират остро срещу това престъпление, в което са замесени и имена на български политици. България и Румъния вече бяха тежко санкционирани от Брюксел за корупция, като блокираха стотици милиони европейски средства. Тази помощ от ЕС за България е в центъра на друг скандал, свързан с  източването на финансовата помощ от ЕС, от които са се възползвали български министри и руските олигарси, които се опитват да засилват позициите в редица страни членки на ЕС с благословията и помощта от Кремъл. Българската прокуратура в крайна сметка блокира 14 милиона евро и обяви започването на разследване по случая, коментира изданието.", "date": "2018.11.08", "title": "„Nouvel Observateur“: Българската прокуратура най-после подхвана аферата с фалшивите BG паспорти"}
{"url": "https://www.faktor.bg/bg/articles/napadatelyat-ot-kaliforniya-e-28-godishen-bivsh-voynik", "text": "Мъжът, който отне живота на 13 души в претъпкан бар в калифорнийския град Таузънд Оукс, е бивш войник, на 28 години, предаде Франс прес, цитирайки Джеф Дийн, шериф на разположения в околностите на Лос Анджелис окръг Вентура. Заподозреният, който се е самоубил, се казва Иън Дейвид Лонг и е служил в елитните части на морската пехота, уточни шерифът на пресконференция. \"Имали сме много контакти с Лонг през годините за дребни инциденти\", добави Дийн. През април полицаи са го посетили и са повикали полицейски експерти психолози, защото той е действал нерационално.", "date": "2018.11.08", "title": "Нападателят от Калифорния e бивш елитен войник от морската пехота"}
{"url": "https://www.faktor.bg/bg/articles/publikuvat-sporazumenieto-za-brekzit-vav-vtornik", "text": "Споразумението за Брекзит между Великобритания и ЕС ще бъде публикувано във вторник, след като правителството се произнесе по него в понеделник според предварителен график, който се обсъжда сега в Лондон. Това каза заместник-политическият директор на вестник \"Таймс\" Сам Коутс, цитиран от Ройтерс. Министърът за преговорите с ЕС Доминик Рааб ще се срещне с главния преговарящ от ЕС Мишел Барние във вторник - същия ден, в който ще бъдат публикувани споразумението за напускането и съпътстващата политическа декларация, каза Коутс. Той добави, че премиерът Тереза Мей ще направи изявление по въпроса пред Камарата на общините - долната камара на британския парламент, в сряда. При това положение около 23-25 ноември може да бъде свикана среща на върха на ЕС, отбеляза Коутс.", "date": "2018.11.08", "title": "Публикуват споразумението за Брекзит във вторник"}
{"url": "https://www.faktor.bg/bg/articles/tramp-nyama-da-prisastva-na-foruma-za-mir-v-parizh", "text": "Президентът на САЩ Доналд Тръмп, който ще посети Париж за възпоменанията за 100-годишнината от края на Първата световна война, няма да участва във форума за мира в неделя, организиран по инициатива на френския му колега Еманюел Макрон. Това предаде АФП, като цитира историка Жюстен Вес, един от организаторите. Очаква се десетки държавни глави да посетят тази седмица френската столица, за да участват в церемониите за стогодишнината от примирието, сложило край на Първата световна война. В неделя сутринта ще има церемония пред Триумфалната арка в Париж. Много от лидерите ще участват и във форума за мира, който започва следобед и ще продължи до вторник. \"Парижкият форум за мира\" ще продължи до вторник в голямата зала в парка \"Ла Вилет\". На него ще се обсъжда международното сътрудничество и глобалното управление. Участниците ще подкрепят запазването на мултилатерализма в международните отношения, който е подложен на изпитание от възхода на лидери като Доналд Тръмп, смятащи, че интересите на тяхната страна се защитават по-добре с двустранен и транзакционен подход, предава БТА, позовавайки се на АФП.", "date": "2018.11.08", "title": "Тръмп няма да присъства на форума за мир в Париж"}
{"url": "https://www.faktor.bg/bg/articles/norvezhka-fregata-se-sblaska-s-petrolen-tanker", "text": "Норвежка фрегата, участвала във военното учение на НАТО „Единен тризъбец“, е ударила петролен танкер, съобщи ДПА. След инцидента в Северно море тази сутрин около 4 часа местно време се наложило да евакуират 137-членния екипаж на бойния кораб. Има осем ранени, съобщават военни източници. „През дупката от удара навлиза повече вода, отколкото можем да изпомпваме“, заявил говорител на военните. Не е ясно, колко гориво е изтекло от резервоара на военния кораб. Имаше вероятност 134-метровата фрегата да потъне, но тя успешно бе изтеглена до безопасно място. Танкерът, който превозва над 630 хиляди тона суров петрол, е претърпял леки щети. Няма пострадали сред 23-членния му екипаж. Танкерът се придвижил на собствен ход до пристанище за проверка. Причините за инцидента се изясняват.", "date": "2018.11.08", "title": "Норвежка фрегата от военното учение на НАТО „Единен тризъбец“ се сблъска с петролен танкер"}
{"url": "https://www.faktor.bg/bg/articles/otlozhiha-deloto-sreshtu-prokopiev-dyankov-i-traykov", "text": "Иво Прокопиев, Симеон Дянков и Трайчо Трайков трябваше да се изправят пред Специализирания наказателен съд по обвинения за престъпления по служба.  Делото се отлага, след като през октомври Софийският градски съд върна на прокуратурата обвинителния акт срещу Трайков, Дянков, Прокопиев и още трима обвиняеми – Петър Василев, Любомир Евстатиев и Радослав Рачев. Съдията прецени, че има съществени нарушения, които са довели до ограничаване на процесуални права на обвиняемите. Новата дата на заседанието в Спецсъда е 17 януари.", "date": "2018.11.08", "title": "Отложиха делото срещу Прокопиев, Дянков и Трайков"}
{"url": "https://www.faktor.bg/bg/articles/yonko-ivanov-bonusat-e-za-zastrahovatelite-za-shofyorite-e-malusat", "text": "В предлагания в България вариант системата ”бонус-малус” при изчисляване на задължителната застраховка ”Гражданска отговорност” няма да подобри пътната обстановка, няма да поощрява добрите шофьори и единствено ще облагодетелства застрахователите. Това каза Йонко Иванов от Съюза на преподавателите по авто-мото подготовка.  Припомняме, че от Комисията за финансов надзор предложиха проект на системата, която предвижда с до 25% по-евтина \"Гражданска отговорност\" за изрядните шофьори и ръст на цената на полицата с до 400% за тези, които извършват тежки нарушения. Всеки един закон трябва да бъде ясен точен и достъпен за потребителите. Този закон нито има яснота, нито достъпност. Тук се започна с една голяма дебела тояга. Бонусът е за застрахователите, малусът е за шофьорите. В случая наказваме пистолета, който е гръмнал, а не човекът, който е стрелял, заяви Иванов. Тази система не стимулира добрия водач, слага всички на една нога и пълни джоба на застрахователите. Това е един балон, който ще се спука. Напрежението нараства и това е един автогол, който управляващите си вкарват в края на годината. Първо се вдига данъкът на колите, сега и гражданската отговорност – дайте и сто тояги на голо да ни ударят, подчерта Йонко Иванов.  Тук никъде не се говори за възпитателен ефект, говори се само за санкции, каза още той.", "date": "2018.11.08", "title": "Йонко Иванов: Със \"бонус-малус\" наказваме пистолета, който е гръмнал, а не човека, който е стрелял"}
{"url": "https://www.faktor.bg/bg/articles/ikonomika/biznes/shefat-na-api-vanshna-proverka-na-patishtata-mozhe-da-e-nepravomerna-bsp-ne-poznava-zakona", "text": "Чуждестранна проверка на качеството в строителството на пътища у нас, каквато иска БСП, може да се окаже незаконна. Това каза в интервю за би Ти Ви тази сутрин Дончо Атанасов, председател на Управителния съвет на Агенция \"Пътна инфраструктура\". \"Тази проверка ще се случи, когато законите позволяват\", каза Атанасов и препоръча на депутатите от БСП да се запознаят със Закона за устройството на територията, който регулира тази материя. БСП иска АПИ да наеме независим международен оценител за качеството на своята работа. Депутатът от БСП Христо Проданов, който също беше в студиото каза, че заради случаи на корупция строителите на пътища остават без ресурсите, необходими, за да строят качествено. \"Правят се внушения, че от пътищата се краде. Категорично отричам\", каза Атанасов, който е бивш депутат от БСП. \"Не се притеснявам от такава проверка\". Той добави, че в последните година и половина лицензирани европейски лаборатории са проверявали качеството на магистралите \"Марица\", \"Тракия\" и \"Струма\" по поръчка на Европейската комисия. Атанасов каза, че е работил с различни правителства и че няма персонален проблем заради критиките на бившите му съпартийци.", "date": "2018.11.08", "title": "Шефът на АПИ: Външна проверка на пътищата може да е неправомерна, БСП не познава закона"}
{"url": "https://www.faktor.bg/bg/articles/ikonomika/sasht-i-kitay-se-karat-treti-pecheli", "text": "Haпpeжeниeтo пo oтнoшeниe нa тъpгoвcĸитe въпpocи мeждy CAЩ и Kитaй pacтe и в peзyлтaт в ĸpaтĸocpoчeн плaн мoжe дa ce oчaĸвa нeгaтивeн eфeĸт въpxy peдицa иĸoнoмиĸи в Aзия. Дpyги peгиoнaлни игpaчи oбaчe мoжe дa ce oĸaжaт пeчeливши в дългocpoчeн плaн. Toвa cмятa eĸcпepтът Hиĸ Mappo oт Тhе Есоnоmіѕt Іntеllіgеnсе Unіt (ЕІU), цитиpaн oт СNВС. Πo нeгoвитe дyми вepигитe зa дocтaвĸи нa ĸoнтинeнтa ca дълбoĸo cвъpзaни и в peзyлтaт нa тoвa в ĸpaтĸocpoчeн плaн мoжe дa ce oчaĸвa нeгaтивeн eфeĸт въpxy цeлия peгиoн. Bъпpeĸи тoвa cпopeд нeгo дъpжaви, ĸaтo Bиeтнaм, Maлaйзия и Taйлaнд мoжe дa ce oĸaжaт гoлeмитe пeчeливши в дългocpoчeн плaн ocoбeнo в ceĸтopитe нa инфopмaциoннaтa и ĸoмyниĸaциoннaтa тexнoлoгия, ĸaĸтo и в aвтoмoбилнaтa индycтpия. Πeчeлившитe в тexнoлoгичния бpaнш Πъpвитe двe дъpжaви щe ycпeят дa ce възпoлзвaт oт cитyaциятa ocнoвнo пpи пpoизвoдcтвoтo нa тexнoлoгични пpoдyĸти ĸaтo мeждинни ĸoмпoнeнти и цялocтнo пpoизвoдcтвo нa мoбилни тeлeфoни и лaптoпи. Гoлeми ĸoмпaнии зa eлeĸтpoниĸa вeчe имaт oпepaции тaм. Mитaтa нa CAЩ вeчe зaceгнaxa пo-гoлямaтa чacт oт ĸoмпoнeнтитe зa тaĸъв тип пpoдyĸти, ĸaтo eĸcпepтитe oт ЕІU oчaĸвaт cĸopo тapифитe дa зaceгнaт нe caмo чacтитe, нo и цeлитe cмapтфoни и лaптoпи. Имeннo eлeĸтpoниĸaтa e нaй-гoлямaтa ĸaтeгopия cpeд aмepиĸaнcĸия внoc oт Kитaй. Πeчeлившитe в aвтoмoбилнaтa индycтpия Aмepиĸaнcĸитe митa въpxy внoca нa ĸитaйcĸи aвтoчacти щe дoвeдe дo пpoмeни във вepигитe зa дocтaвĸи, ĸaĸтo и дo нacoчвaнe нa инвecтиции ĸъм дpyги peгиoнaлни игpaчи, ĸaтo Taйлaнд и Maлaйзия. \"Щaтитe ca нaй-гoлeмият пoтpeбитeл нa aвтoмoбилни чacти и вeчe въвeдoxa тapифи, ĸoитo дoвeдoxa дo cвивaнe нa бизнeca нa ĸитaйcĸитe пpoизвoдитeли\", пocoчвa Mappo. Koнĸpeтнo Taйлaнд щe ycпee дa ce възпoлзвa oт дoбpитe cи тъpгoвcĸи вpъзĸи cъc CAЩ, Япoния и дpyги cтpaни oт Acoциaциятa нa cтpaнитe oт Югoизтoчнa Aзия. Mecтни пpoизвoдитeли щe ycпeят дa зaвзeмaт чacт oт пaзapния дял нa ĸитaйcĸитe cи ĸoнĸypeнти. Гyбeщитe в Aзия Tъpгoвcĸaтa вoйнa имa и дpyгa cтpaнa - тaзи, ĸoятo щe дoнece cepиoзни зaгyби нa няĸoи oт гoлeмитe иĸoнoмиĸи в peгиoнa. Peдицa дъpжaви ca cepиoзнo зaвиcими oт дocтaвĸитe дo Kитaй, в тoвa чиcлo Япoния, Южнa Kopeя, Taйвaн и Cингaпyp. Te щe \"yceтят\" нeгaтивния eфeĸт в ĸpaтĸocpoчeн плaн. \"Kитaй e вaжeн внocитeл нa мeждинни и ĸpaйни ИKT cтoĸи oт вcичĸитe чeтиpи иĸoнoмиĸи, ĸoeтo oзнaчaвa, чe ĸoмпoнeнтитe в тoзи ceĸтop щe бъдaт излoжeни нa cилнoтo влияниe нa тapифитe\", пocoчвaт oт ЕІU. Toвa мoжe дa дoвeдe дo пpeпoзициoниpaнe нa ĸoмпaниитe oт тoзи ceĸтop, ĸoитo дa пoтъpcят пo-гoлямa нeзaвиcимocт oт Kитaйcĸия внoc.", "date": "2018.11.08", "title": "САЩ и Китай се карат, трети печели"}
{"url": "https://www.faktor.bg/bg/articles/novini/balgariya/trenyorat-ludogoretse-dlazhen-da-izleze-i-da-specheli-macha-dovechera", "text": "Тази вечер в 22:00 часа Лудогорец приема АЕК Ларнака в мач от 4-ия кръг в група “А” на Лига Европа. На този етап \"орлите\" извоюваха точка и трябва да стигнат до успех, с който да продължат напред в надпреварата. Разградчани загубиха с 2:3 от Байер Леверкузен и с 0:1 като гости на Цюрих. Срещу кипърците \"орлите\" спечелиха първа точка след равенство 1:1 като гости. Първи в група \"А\" е Цюрих с 9 точки, следван от Байер Леверкузен с 6 пункта, а Лудогорец е трети с 1 точка. АЕК Ларнака е последен с 1 пункт. \"За мен победата е задължителна, както и за отбора. Тимът е длъжен да излезе и да спечели този мач, и от там да съхраним шансовете си, колкото и да са минимални – в следващите мачове също да търсим успех и да направим така, че да преодолеем тази група\", заяви треньорът на Лудогорец Тони Здравков. \"Концентрирани сме, за да излезем и да запишем първа победа, защото на отбор като Лудогорец не приляга такъв точков актив\", каза капитанът Светослав Дяков.", "date": "2018.11.08", "title": "Треньорът: \"Лудогорец`е длъжен да излезе и да спечели мача довечера"}
{"url": "https://www.faktor.bg/bg/articles/kubrat-pulev-e-veche-vishist", "text": "Най-добрият българин в професионалния боксьор - Кубрат Пулев, получи дипломата си за бакалавър от Националната спортна академия \"Васил Левски\". Преди няколко месеца Кобрата направи успешна защита на дипломна работа на тема: \"Личностни характеристики и нагласи за агресивно реагиране при състезатели по бокс\". Пулев получи официално своята диплома в многофункционалната спортна зала на академията, където своите свидетелства за висше образование получиха завършилите успешно бакалавърска и магистърска степен. Към момента Пулев е главен претендент за световната титла на Антъни Джошуа в IBF. Кобрата е в очакване на мач срещу британеца, но според екипа на Джошуа, такъв няма да има преди 2020-а. Именно заради това е възможно Кубрат да направи мач срeшу друг съперник през лятото, като се обсъжда възможността той да е в Чикаго.", "date": "2018.11.08", "title": "Кубрат Пулев е вече вишист"}
{"url": "https://www.faktor.bg/bg/articles/doklad-na-ek-ikonomicheskiyat-rastezh-v-balgariya-ostava-nad-srednoto-za-es", "text": "Европейската комисия прогнозира увеличение на инфлацията; понижаване на растежа на икономиката и запазване на темпа на растеж значително над средния за ЕС. Това показват данните от есенната икономическа прогноза за 2018 на Европейската комисия в частта за България. Според данните ръстът на икономиката през 2018 г. се понижава от 3.8% на 3.5% заради по-слабия износ от 3.8% на 3.5%. Темпът на икономически растеж в България остава 2.1%, което е над средното за ЕС. Очакванията за инфлацията се повишават от 2% на 2.6% в резултат на повишените енергийни цени, като се очаква инфлацията да се понижи до 2% през 2019 и 1.8% през 2020. Брутният вътрешен продукт се очаква да продължи да расте стабилно през 2019 и 2020, съответно с 3.7% и 3.6%. Прогнозата за еврозоната е да има устойчив растеж на фона на голяма несигурност. Очаква се растежът в еврозоната да намалее от най-високата си за период от 10 години стойност от 2,4 % през 2017 г., на 2,1 % през 2018 г., преди да падне допълнително на 1,9 % през 2019 г. и 1,7 % през 2020 г. Същото развитие се очаква и за ЕС-27 - прогнозите сочат, че растежът ще бъде 2,2 % през 2018 г., 2,0 % през 2019 г. и 1,9 % през 2020 г. Прогнозите са изготвени в контекста на голяма несигурност и съществуват много взаимосвързани рискове от влошаване на ситуацията. Реализирането на който и да е от тези рискове може да увеличи останалите и да засили тяхното въздействие. Условията на пазара на труда продължават да се подобряват през първата половина на 2018 г., като ръстът на заетостта остана постоянен, дори когато икономическият растеж започна да се забавя. Според доклада създаването на работни места ще продължи да бъде подпомагано от постоянен растеж и от провеждането на структурни реформи в някои държави членки. Очаква се безработицата в еврозоната да се понижи до 8.4 % през тази година, а след това до 7.9 % през 2019 г. и 7,5 % през 2020 г. Инфлацията в еврозоната се очаква да достигне 1.8 % през 2018 г. и 2019 г. и да спадне до 1.6 % през през 2020 г. Нарастването й се дължи на на цените на петрола. Възможно е силните положителни базови ефекти да продължат през първото тримесечие на следващата година. Въпреки че същинската инфлация, която изключва цените на енергията и на непреработените храни, бе сравнително ниска досега през тази година, очаква се тя да се утвърди отново като основен двигател на общата инфлация през 2020 г. поради увеличението на заплатите на фона на затягането на пазарите на труда. Според прогнозите дефицитът на консолидирания държавен бюджет в еврозоната ще продължи да намалява спрямо БВП тази година благодарение на по-ниските лихвени разходи. Очаква се намалението да спре следващата година за първи път от 2009 г. насам с превръщането на фискалната позиция в леко експанзионистична през 2019 г., преди тя да стане като цяло неутрална през 2020 г. Прогнозите сочат, че дефицитът на консолидирания държавен бюджет на еврозоната ще нарасне от 0.6 % от БВП през 2018 г. на 0,8 % през 2019 г., след което ще намалее до 0,7 % от БВП през 2020 г. Дефицитът на консолидирания държавен бюджет на ЕС-27 ще нарасне от 0,6 % от БВП през 2018 г. на 0,8 % през 2019 г., след което ще намалее до 0,6 % от БВП през 2020 г. Като цяло се запазва тенденцията за значителни подобрения в сравнение с преди десет години, когато дефицитът през 2009 г. достигна върхова стойност от 6.2 % в еврозоната и 6.6 % в ЕС.", "date": "2018.11.08", "title": "Доклад на ЕК: Икономическият растеж в България остава над средния за ЕС"}
{"url": "https://www.faktor.bg/bg/articles/ek-odobri-finansiraneto-na-vrazkata-mezhdu-gazoprovodite-na-balgariya-i-gartsiya", "text": "Европейската комисия съобщи, че оценява положително намеренията за изграждането на връзка между газопреносните системи на България и Гърция. Плановете за българската и гръцката помощ за изграждане и работа на връзката са в съответствие с правилата на ЕС за държавната помощ, се посочва в съобщение на ЕК. Проектът ще допринесе за сигурността и разнообразяването на енергийните доставки в ЕС, без да наруши неправомерно конкуренцията, се допълва в становището. Според еврокомисаря по конкуренцията Маргрете Вестагер ЕК одобрява помощ, която ще бъде предоставена от България и Гърция, тъй като е ограничена до това, което е необходимо за осъществяването на проекта, и затова е в съответствие с правилата за държавната помощ. С одобрените днес мерки ще бъдат подкрепени изграждането и експлоатацията на 182 километра междусистемна връзка между Гърция (Комотини) и България (Стара Загора). Междусистемната връзка е предвижда пренос на три милиарда кубически метра природен газ годишно от Гърция до България до 2021 година. По-нататък възможностите за пренос може да се увеличат до пет милиарда кубически метра и да се създадат условия за обратен пренос от България към Гърция. Междусистемната връзка ще бъде собственост на Ай Си Джи Би АД - съвместно акционерно дружество, съставено от консорциума Ай Джи Ай Посейдон (IGI Poseidon), включващ италианското дружество Едисон (Edison) и заварения гръцки оператор ДЕПА (DEPA), и Българския енергиен холдинг. Общите разходи за изграждането на междусистемната връзка са 240 милиона евро. Финансирането ще се осигури чрез пряко дялово участие от 46 млн. евро от акционерите на съвместното дружество, вноска от 45 млн. евро от Европейската енергийна програма за възстановяване (ЕЕПВ), управлявана централно от Европейската комисия, заем от 110 млн. евро, предоставен от Европейската инвестиционна банка (ЕИБ) на БЕХ (впоследствие прехвърлен на Ай Си Джи Би АД) и пряко финансово участие с 39 млн. евро от държавния бюджет на България чрез оперативна програма \"Иновации и конкурентоспособност\" 2014-2020 година. България и Гърция са съобщили на ЕК за следните мерки в подкрепа на инвестицията, включващи държавна помощ по смисъла на правилата на ЕС: безусловна държавна гаранция, която ще бъде предоставена от българската държава на БЕХ за покриване на заема от 110 милиона евро, който дружеството ще получи от ЕИБ. Тази гаранция ще бъде предоставена на БЕХ безплатно; 39 млн. евро пряка финансова вноска от България чрез българската оперативна програма \"Иновации и конкурентоспособност\"; определен режим за корпоративно данъчно облагане, който ще се прилага за Ай Си Джи Би АД за 25 години от началото на търговските дейности и ще бъде уреден чрез междуправителствено споразумение между България и Гърция. Комисията оцени мерките за подпомагане според правилата за държавните помощи и съгласно насоките от 2014 г. за държавната помощ за опазване на околната среда и за енергетика. Комисията заключи, че проектът ще допринесе за напредъка по основните стратегически цели на ЕС, включително за разнообразяването на източниците за доставка на газ и ще повиши сигурността на доставките на газ за ЕС; мерките за помощ са необходими, тъй като проектът не би могъл да бъде осъществен без помощта. Финансовата оценка на проекта, извършена от ЕК, показа, че възвръщането на инвестиционните разходи само от таксите за използване на междусистемния газопровод не би било осъществимо. Мерките за помощ са съразмерни и затова са ограничени до необходимия минимум. Комисията установи, че подкрепата с безвъзмездна помощ по ОПИК, държавна гаранция и определен данъчен режим, не надхвърля необходимото за осъществяването на инвестицията (т.е. ще бъде покрит единствено \"недостигът на финансиране); мерките за помощ няма да нарушат неоправдано конкуренцията. Според действащите правила, нито БЕХ в България, нито ДЕПА в Гърция, ще може да запазва повече от 40 на сто от капацитета на новата междусистемна връзка на входните точки съответно в България и в Гърция. Така поне 60 на сто от новия капацитет ще бъдат отворени за конкуренти, които желаят да продават газ на тези пазари, се посочва в съобщението. Затова ЕК стига до заключението, че българските и гръцките мерки за подпомагане на изграждането и експлоатацията на междусистемната връзка са в съответствие с правилата на ЕС за държавната помощ и ще допринесат за постигане на целите в областта на сигурността на доставките, разнообразяването на енергийните източници и повишената конкуренция на енергийните пазари в ЕС. Междусистемната връзка е включена в списъка на европейските проекти от общ интерес предвид нейното стратегическо значение за разнообразяването на доставките на природен газ в Източна Европа чрез Трансадриатическия газопровод (засега 98 на сто от вноса на газ в България са от един и същи източник). Газопроводът ще свърже преносните системи за газ ДЕСФА (DESFA) и ТАП (TAP) в Гърция с преносната система в България. Ключовите стратегически цели и ролята на проекта на пазарите на газ в Югоизточна Европа са повишаване на сигурността на доставките на газ (избягване на нарушения в снабдяването). Чрез осигуряване на допълнителни обеми проектът ще удвои входния капацитет на България и ще разнообрази маршрутите към Югоизточна Европа, увеличаване на транзитния капацитет към държавите от Югоизточна Европа, като се използват и други междусистемни връзки с Румъния и Сърбия, и разнообразяване на газа, внасян от България, с допълнителни източници от Каспийския регион, Близкия изток, Източното Средиземноморие и терминали за втечнен природен газ (съществуващи и нови в Гърция и/или Турция). През юли ЕК предостави на проекта освобождаване от правилата на вътрешния пазар за газ по отношение на отделянето, тарифното регулиране и достъпа на трети страни съгласно директивата за природния газ. Съгласно решението на ЕК, нито на БЕХ в България, нито на ДЕПА в Гърция, няма да бъде разрешено да запазва повече от 40 на сто от капацитета на новата междусистемна връзка на входните точки в България и Гърция.", "date": "2018.11.08", "title": "ЕК одобри финансирането на връзката между газопроводите на България и Гърция"}
{"url": "https://www.faktor.bg/bg/articles/balgariya-shte-bade-domakin-na-kongres-na-svetovnite-tsivilizatsii", "text": "България ще бъде домакин на втория „Международен конгрес на световните цивилизации и историческите маршрути“, организиран от Световната организация по туризъм (СОТ). Събитието ще се проведе на 15-16 ноември в София, за участие са се регистрирали над 500 делегати, съобщиха от пресцентъра на Министерството на туризма. Конгресът ще събере министри на туризма и заинтересовани страни от публичния и частния туристически сектор от цял свят, както и международно признати професионалисти в областта на културата и културния туризъм. По време на панелите ще бъдат обсъдени общи инициативи за развитие на културно-историческия туризъм, както и мерки за опазването и популяризирането на древното материално и нематериално културно наследство. Ще бъдат дискутирани възможностите за развитие на туристически проекти, свързани с културните маршрути. Това ще е второ издание на международния форум. Първият конгрес на световните  цивилизации, организиран от Световната организация за туризъм, бе проведен също в България през ноември 2016 г.", "date": "2018.11.08", "title": "България ще бъде домакин на конгрес на световните цивилизации"}
{"url": "https://www.faktor.bg/bg/articles/menda-stoyanova-shte-ima-faliti-na-zastrahovateli-ako-ne-se-uvelichi-grazhdanskata-otgovornost", "text": "Ако не се увеличи „Гражданска отговорност“ , неминуемо ще се стигне до фалити на застрахователи. Това заяви председателят на бюджетната комисия в НС Менда Стоянова по време на заседание на две парламентарни комисии - по бюджет и финанси и по правни въпроси. Обсъдени бяха постъпили предложения за промени в Кодекса за застраховането. „През последните дни много се изписа и изговори по отношение на промените и поскъпването на „Гражданска отговорност“. Предложенията не са написани от мен, а от работна група. Трябва да се отбележат и няколко цифри. Българската премия за „Гражданска отговорност“ в сравнение с ЕС е една от най-ниските - 200 лева при средна за Европа 227 евро. Освен това и броят на загиналите при пътни инциденти е близо два пъти повече в сравнение със статистиката в Общността. У нас се изплащат предимно застраховки за неимуществени вреди. В ЕС повече се плащат за имуществени“, посочи Стоянова и цитира данни на КФН, според които за миналата година са изплатени застраховки за неимуществени вреди в размер на 118 000 лева. На този фон през юли се появи тълкувателното решение на ВКС, което разшири кръга от роднините, които могат да предявят претенции за обезщетение. За периода от юли до момента са заведени над 300 нови дела за претенции по стари инциденти, посочи Стоянова. „Простата сметка показва, че е необходим сериозен ресурс, който трябва да разполагат застрахователите. И тази сума ще става с всяка изминала година все по-голяма. Това решение на ВКС ще засегне над 3млн. шофьори. Има и вариант да не се увеличи „Гражданска отговорност“, но фалитите са неизбежни. Фалитите по веригата ще се отрази и на Гаранционния фонд,който не е ясно дали ще може да поеме тази лавина от искове. По предварителни данни ще са необходими нови 200-300 млн. лева в бюджета на Фонда“, предупреди Менда Стоянова.", "date": "2018.11.08", "title": "Менда Стоянова: Ще има фалити на застрахователи, ако не се увеличи \"Гражданската отговорност\""}
{"url": "https://www.faktor.bg/bg/articles/arestuvaha-63-godishen-katalunets-planiral-pokushenie-nad-pedro-sanches", "text": "63-годишен каталунец е подготвял атентат срещу испанския премиер Педро Санчес, предаде РИА Новости. Днес медии в западноевропейското кралство обявиха за ареста на жителя на град Тераса, който е искал да убие лидера на органа на изпълнителната власт на иберийската държава. По време задържането полицаите в североизточната испанска провинция конфискуваха 16 единици огнестрелно оръжие. Сред тях е имало и пушка с оптически мерник, за която се смята, че е могла да бъде използвана за убийство на Санчес. Според първоначален данни причина за планираното покушение срещу Санчес е било решението на кабинета за преместването тленните останки на диктатора Франсиско Франко (начело на страната от 1936 до 1975 г.) от Долината на падналите в мадридска катедрала. Гардът, наречен Мануел Мурильо Санчес, е бил разкрит след като е проявявал голям интерес към програмата на своя съфамилник. Каталунецът е споделял намеренията си в чат и информацията за неговите планове са били издадени от негова събеседничка.", "date": "2018.11.08", "title": "Предотвратиха покушение срещу Педро Санчес, подготвяно от каталунски гард"}
{"url": "https://www.faktor.bg/bg/articles/tsveta-karayancheva-promenite-v-nakazatelniya-kodeks-sreshtu-domashnoto-nasilie-tryabva-da-badat-obsadeni-vazmozhno-nay-barzo-i-da-vlyazat-v-zala", "text": "Промените в Наказателния кодекс срещу домашното насилие трябва да бъдат обсъдени възможно най-бързо и да влязат в зала. Това каза председателят на Народното събрание Цвета Караянчева по време заседанието на Правна комисия, където представи мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях.  Караянчева припомни, че на 25 октомври тя и група народни представители от ПГ на ГЕРБ са внесли в деловодството на Народното събрание проект на закон за изменение и допълнение на Наказателния кодекс, който дава възможност за далеч по-силна защита над жертвите. По думите й с промените в Наказателния кодекс ще се даде всеобхватна защита на жени и деца от домашно насилие и всички други форми на агресия срещу тях. Тя уточни, че промяната в първите параграфи касаят престъпления срещу личността и засягат физическата неприкосновеност в домашни условия. Караянчева обърна внимание, че досега домашното насилие не е включено в Наказателния кодекс. „Сега към всички квалифицирани състави на убийство, склоняване към самоубийство, телесна повреда, отвличане, противозаконно лишаване от свобода, принуда, закана, се добавя следният текст: извършени в условия на домашно насилие.  Параграф 7 обхваща закана, направена в домашни условия и предизвикала основателен страх. Параграф 8 се дава определение на психическо насилие. В нашето законодателство няма квалификация то да бъде инкриминирано. В много случаи след психическо насилие се случва тежка телесна повреда или смърт. Това става в интимните отношения, в домашни условия, където не могат да надникнат много хора. Това става в семейството и за това може да бъде упражнено с различни средства – вербално насилие, крещене, сплашване, лишаване на жертвата от средства за препитание“, допълни още Караянчева. Тя отчете, че психичното и домашното насилие са трудно доказауеми. „Ако в съда се направи психилогична експертиза, тя почти винаги доказва някакъв тип тормоз“, допълни Караянчева. Според нея няма ли правна норма, няма как да се работи за предотвратяването. „Даваме възможност на правоохранителните органи, когато има данни и факти за такова деяние, те да бъдат установявани и лицето да бъде подведено под отговорност и да бъде спряно. Сега няма как да бъде наказано“, допълни още Караянчева.", "date": "2018.11.08", "title": "Караянчева: Законът за домашното насилие трябва да влезе възможно най-бързо в залата"}
{"url": "https://www.faktor.bg/bg/articles/borisov-pozdravi-veber-za-izbiraneto-mu", "text": "Министър-председателят на България Бойко Борисов поздрави Манфред Вебер за избирането му за водещ кандидат за евроизборите чрез пост в социалната мрежа фейсбук. \"Поздравявам Манфред Вебер за избирането му за водещ кандидат за евроизборите през 2019 година на най-голямата политическа партия в Европа – EPP - European People's Party\", написа Борисов. Той добави и три снимки, на които двамата с Вебер позират.", "date": "2018.11.08", "title": "Борисов поздрави Вебер за номинацията му като водещ кандидат на евроизборите от листата на ЕНП"}
{"url": "https://www.faktor.bg/bg/articles/rumyana-arnaudova-1-1", "text": "\"Спецпрокуратурата е завела досъдебно производство на 31 август тази година по сигнали срещу народния представител от БСП Елена Йончева. Извършена е проверка и в ДАНС и в публичните регистри за пране на пари в особено големи размери. Това заяви на извънреден брифинг говорителката на прокуратурата Румяна Арнаудова.   \"През 2012 година е взето решение за създаване на съвместно дружество, което е една офшорна компания, регистрирана през 2011 година на Вирджинските острови. То се казва \"Офроуд\" ООД. Една от компаниите участва с 320 000 лева\", каза тя. Установили сме, че новообразуваното дружество е открило банкова сметка в КТБ имало е и разплащателна сметка. Елена Йончева е била управител на новото дружество и тя е могла да разполага със сумите\", каза Арнаудова. \"Сумата от 320 000 е постъпила по сметката на \"Офроуд\". Как са изразходвани 170 000 лева от тях, с които е имала възможност да оперира само Елена Йончева, разследването не може да установи, докато не бъде снет имунитета на народния представител”, каза Арнаудова. Тя припомни, че парите идват от влоговете на гражданите, много от които не можаха да си върнат средствата.  \"Предстои разкриване на данъчна-осигурителна тайна, на банкова тайна и всичко, което ще засегне пряко правата на народните представители, чиито имунитет бе поискано да бъде отнет. Искаме да стигнем до верни и правилни изводи”, каза тя и добави, че предстои много работа.", "date": "2018.11.08", "title": "Румяна Арнаудова: Йончева да каже за какво е харчила огромни суми от влоговете на хората в КТБ"}
{"url": "https://www.faktor.bg/bg/articles/tsvetanov-1-35", "text": "За мен бе истинска чест и удоволствие да бъда един сред първите, поздравили Манфред Вебер с избирането му за водещ кандидат на ЕНП за председател на следващата Европейска комисия. Това обяви шефът на парламентарната група на ГЕРБ Цветан Цветанов на личната си страница във фейсбук. Той публикува и три впечатляващи снимки. Днес по рано на приключващия конгрес на ЕНП Вебер получи важната номинация и подкрепата на България", "date": "2018.11.08", "title": "Цветанов: Имах честта да бъда сред първите, поздравили Вебер"}
{"url": "https://www.faktor.bg/bg/articles/donald-tusk-s-ostra-kritika-kam-polititsite-podkrepyashti-rusiya", "text": "Председателят на Европейския съвет и бивш премиер на Полша (2007-2014 г.) Доналд Туск отправи критики към политиците, противопоставящи се на европейските ценности или подкрепящи Русия и нейното ръководство. Той направи това изказване днес на конгреса на фракцията в Европейския парламент на Европейската народна партия (ЕНП) в Хелзинки, предаде ТАСС. \"Никой няма право, поне не в нашето политическо семейство, да посяга на либералната демокрация и нейните основи\", каза Туск и добави: \"Позволете ми да ви кажа откровено: ако заставате срещу върховенството на закона и независимите съдилища - вие не сте християндемократ. Ако не ви харесват свободните медии, ако толерирате ксенофобията, хомофобията, национализма и антисемитизма - вие не сте християндемократ. Ако поставяте държавата или нацията срещу или над свободата и достойнството на отделната личност - вие не сте християндемократ\", предава БТА. Според Туск християндемократ не може да бъде също човек, който \"иска конфликт и разделение в глобален план и вътре в Европейския съюз\". След това той втвърди тона. \"Ако подкрепяте Путин и нападате Украйна, ако подкрепяте агресора и заставате срещу жертвата - вие не сте християндемократ\", отбеляза Туск. Председателят на Европейския съвет изрази опасения също от стремежа \"да се замени западният модел на либерална демокрация с източния модел на авторитарна демокрация\". По-рано днес Доналд Туск се срещна в Хелзинки с украинския президент Петро Порошенко.", "date": "2018.11.08", "title": "Доналд Туск на конгреса на ЕНП: Ако подкрепяте Путин и нападате Украйна - вие не сте християндемократ"}
{"url": "https://www.faktor.bg/bg/articles/stanishev-enp-i-veber-iskat-oshte-vlast-no-evropa-iska-promyana", "text": "„Манфред Вебер, който беше избран за общ кандидат на десницата, иска да възстанови връзката между ЕС и гражданите – но той самият е част от провалените политики, които отчуждиха ЕС от хората“. Това смята лидерът на ПЕС Сергей Станишев, съобщиха от пресцентъра на евродепутата. Манфред Вебер беше избран да води кампанията на ЕНП за евроизборите догодина. С това немският консерватор става вторият известен претендент в надпреварата за поста Председател на ЕК, след като във вторник ПЕС се обедини зад кандидатурата на холандския социалист Франс Тимерманс. Останалите европейски политически семейства все още не са избрали своите водещи кандидати. „Вебер казва, че Брюксел трябва да възстанови връзката с гражданите. Това е вярно, но не ЕС се провали в тази задача, а ЕНП. Вебер е лидерът на тяхната парламентарна група, а председателите на ЕП, Комисията и Европейския съвет също са от ЕНП. Десните имаха всички лостове в институциите, но не успяха да задържат ЕС силен, обединен и фокусиран върху социалните предизвикателства. Европейските граждани очакват промяна, но тя не може да дойде от Вебер – той олицетворява провала на ЕНП да отговори на проблемите на хората през последните години.“, заяви Станишев. „На хартия в тяхната програма има заложени много социални елементи, но няма как те да са автентични и да им се вярва, че ще я изпълнят. Юнкер също обеща социален ААА рейтинг за Европа в началото на своя мандат, но днес, 5 години по-късно, няма нищо такова“, категоричен е президентът на ПЕС. „Особено ме притеснява фактът, че ЕНП се опитва да се хареса на всички части от политическия спектър. Сключват сделки с националистите, които вече са удобни коалиционни партньори в Австрия и България, и ревниво пазят анти-демократи като Орбан в техните редици. Сега Манфред Вебер иска да „строи мостове“ към Салвини в Италия и Качински в Полша. Истинският европейски лидер трябва да строи мостове между хората и народите, а не между национализма и популизма, и отговорната политика. Трябва категорично да отхвърлим тези течения, вместо да ги прегръщаме в името на властта. Разочароваща е фрапантната арогантност на ЕНП, които вярват, че властта и ръководните постове в ЕС им се полагат по право. „Каквото и да стане, ЕНП ще победи“, каза вчера Александър Стуб – добро обобщение на тяхното отношение към властта. Десните продължават да не разбират какви са проблемите, какъв е залогът на тези избори, защо хората искат промяна и защо се обръщат към популизма и авторитаризма. ЕНП е част от проблема и няма как да предложи автентична промяна, особено с Манфред Вебер начело.“, заяви лидерът на европейската левица.", "date": "2018.11.08", "title": "Станишев: ЕНП и Вебер искат още власт, но Европа иска промяна"}
{"url": "https://www.faktor.bg/bg/articles/novini/balgariya/t-petkova-zalozhili-sme-krayna-tsena-na-aets-belene-10-mlrd-evro-i-srok-za-izgrazhdane-10-g", "text": "\"Парламеннът постави много ясна рамка за АЕЦ \"Белене\" - на пазарен принцип, без задължения от страна на държавата. В МЕ сме разработили процедура за реализирането на АЕЦ. Тя е за избор на стратегически инвеститор, ние предвиждаме възможност и на други компании да участват с миноритарен дял, ще участва българската дължава, тя ще има дял, който ще ни даде блокираща квота\", обясни пред бТВ министърът на енергетиката Теменужка Петкова. По думите и, това ще даде възможност на други компании, участващи с миноритарен дял, да изкупуват в бъдеще електрическа енергия. \"Ние не предвиждаме държавна гаранция или задължения за дългосрочно изкупуване на енергията\", поясни още министърът. \"Така нареченият \"ядрен остров\" трябва да бъде изграден обаче от конструктура на проекта \"Росатом\", добави Петкова. \"Заложили сме няколко задължителни условия. Едното от тях е цената на проекта - като финален вариант сме заложили до 10 милиарда евро и срок до 10 години\", каза тя и добави, че това ще има значение за крайната цена на електроенергията.", "date": "2018.11.08", "title": "Т. Петкова: Заложили сме крайна цена на АЕЦ \"Белене\" 10 млрд. евро и срок за изграждане - 10 г."}
{"url": "https://www.faktor.bg/bg/articles/plamen-hristov-ot-volya-za-iskaniya-imunitet-chisti-sme-kato-salza-no-stanahme-neudobni", "text": "До утре давамс шанс на двамата вицепремиери сами да измият очите си и да си подадат оставките, но няма да прибягваме до този примитивен начин да не се явяваме за кворум, заяви в предаването \"Лице в лице\" по БТВ депутатът от \"Воля\" Пламен Христов. \"Начело на държавата седи човек, който се изплю в лицето на майките на децата с увреждания. Другият вицепремиер участва в корупционни схеми за продажба на българско гражданство. Ние сме единствените, които се противопоставихме на грабителския акт на целия български парламент - едни 10 млн. лева да отидат за самолети. Станахме неудобни. Смешно е да се твърди, че г-н Марешки, който има такъв голям бизнес, и ние с колежката Таскова, които сме висши мениджъри, ще ходим и ще изнудваме шефовете на три аптеки и ще рискуваме всичко. Това е меко казано нелепо\", така Христов коментира днешното искане на главния прокурор Сотир Цацаров за сваляне на неговия депутатски имунитет, както и на лидера на \"Воля\" Веселин Марешки и депутатката от партията Кръстина Таскова.  \"Странно е, че преди да станем народни представители, прокуратурата прекрати разследването, защото нямало доказателства. След като станахме депутати, 2017 година, отново започна досъдебно производство със същите доказателства. Интересно е, че сега пак ни поискаха имунитетите няколко дни, след като поискахме оставките на двамата вицепремиери. Една година нямаше никакво движение по досъдебното производство срещу нас и сега изведнъж то се задвижи. Естествено, че ще си дадем имунитетите, защото това е силата на \"Воля\" - ние сме чисти като сълзи. Сред нас няма хора участвали в управлението на държавата, няма хора, които да са участвали в корупционни схеми и разграбването на България. Ние ли сме най-опасни в държавата?\", попита Христов.", "date": "2018.11.08", "title": "Пламен Христов за исканите имунитети: Ние от \"Воля\" ли сме най-опасни в държавата?"}
{"url": "https://www.faktor.bg/bg/articles/ikonomika/agenti-pod-prikritie-razkrili-grupata-za-falshiva-onlayn-targoviya", "text": "Агенти под прикритие са разкрили схемата за фалшива търговия с финансови инструменти по интернет. Апелативният съд остави за постоянно в ареста двама от задържаните - сърбин и израелец. Третият участник в престъпната група се оказа българка на 28 години. Тя беше освободена срещу 3000 лв. парична гаранция. Засега са установени 17 жертви на финансовата схема, а щетите според прокуратурата надхвърлят 700 хиляди лева. Схемата за фалшиви сделки с финансови инструменти е действала около година. Разследващите успяват да влязат в следите на престъпната група след като внедряват в колцентровете на фирмата двама агенти под прикритие. Те работели като брокери. Според прокуратурата, оттам станало ясно, че при източването на сметките се използвала фалшива самоличност. В съдебната зала задържаните обясниха, че никой от брокерите не е каран да използва фалшива самоличност по телефона. Освен това на клиентите е обяснявано, че рискът е изключително голям. Според разследващите, мозъците на интернет схемата са сърбинът Михайло Маничич и израелският гражданин Давид Менахем, сочен за ръководител. В съдебната зала Маничич, който от пет години се занимава с телемаркетинг заяви, че служителите в двата офиса са имали право сами да избират как да се представят по телефона. Израелският гражданин отрече да е имало източване на сметки. Пред съда разказа, че 28-годишната българка, задържана по случая, всъщност е негова секретарка и нямала представа как работят платформите. В залата стана ясно, че клиентите са подписвали декларация, че са запознати с условията за интернет търговията.  Според прокуратурата, обаче, фирмата дори не е имала разрешение за дейността си от финансов регулатор.", "date": "2018.11.08", "title": "Агенти под прикритие разкрили групата за фалшива онлайн търговия"}
{"url": "https://www.faktor.bg/bg/articles/prokoba-zagina-kradetsat-obral-doma-na-mira-dobreva", "text": "Крадецът, който обра дома на Мира Добрева и на още дузина нейни съседи, загина. Апашът Димитър с прякор Шаката, умрял след падане от 4-тия етаж на кооперация в София, в която влязъл да краде, съобщава \"Телеграф\".  Инцидентът с крадеца става месец след удара в дома на Мира Добрева и съседката ѝ Емона Карагьозова. Жилищата на тв водещата и младата Карагьозова се намират в затворения комплекс в кв. \"Изток\". Те бяха обрани в края на юли. Камери заснели бандита, но лицето му не се виждало, тъй като носел черна кърпа, стигаща до очите.  Шаката изпаднал в кома след удара в земята, а месец по-късно издъхнал в болница.  Около месец след удара на Мира Добрева Шатката решил да обере друго набелязано жилище в нова кооперация в кв. \"Сухата река\". Той се качил до 4-тия етаж. Хванал се за прегради на терасата, но две от тях се счупили и се строполил на паважа. Инцидентът е регистриран на 15 август през нощта. Будни граждани от блока видели маскирания апаш да лежи на земята и алармирали полицията.", "date": "2018.11.08", "title": "Прокоба: Загина крадецът, обрал дома на Мира Добрева"}
{"url": "https://www.faktor.bg/bg/articles/novini/balgariya/ubietsat-na-viola-obzhalva-namalenata-si-prisada", "text": "29-годишният Стефан Станев, който уби по особено жесток начин приятелката си Виола Николова, е обжалвал присъдата си от 22 години и 6 месеца затвор пред Върховния касационен съд. Делото ще бъде гледано на 28 ноември от състав на І-во наказателно отделение, съобщиха от пресцентъра на ВКС.  Жестокото убийство на красавицата Виола - студентка в Датския колеж, бе извършено на 23 юни м.г. Младата жена бе пребита с метален стик, душена и наръгана с нож от Стефан, който подозирал, че тя му е изневерила. Двамата живеели заедно от няколко месеца. След като убил приятелката си, 29-годишният мъж тръгнал с колата си към морето. По пътя качил стопаджии, които по-късно пребил и ограбил. Ден по-късно Стефан Станев бе задържан в Созопол.", "date": "2018.11.08", "title": "Убиецът на Виола обжалва намалената си присъда"}
{"url": "https://www.faktor.bg/bg/articles/sredno-s-do-20-skachat-nachalnite-zaplati-v-zdraveopazvaneto", "text": "Средно с до 20 на сто се предвижда увеличение на началните заплати в сектор здравеопазване. Това е залегнало в подписания днес КТД в сектора. Документът не беше парафиран от две работодателски организации, предаде БТА.     Лечебните заведения, които и досега не са могли да спазват договора, вероятно няма да спазват и новоподписания, каза Камен Данов от КТ Подкрепа. Представителите на двата синдиката, както и на КРИБ, са единодушни, че е наложително да се намалят диспропорциите във възнагражденията и ДМС-тата в сектора. Такива диспропорции има както между големите и малките градове , така и само в едно лечебно заведение.     Иван Кокалов от КНСБ каза, че е необходимо да се вземат мерки за изразходване на публични ресурси като предлага от него да не се формира печалба и да не се купува апаратура.     Министърът на здравеопазването Кирил Ананиев изрази надежда, че показателите на КТД ще бъдат постигнати. Договорът влиза в сила от януари 2019.", "date": "2018.11.08", "title": "Средно с до 20 % скачат началните заплати в Здравеопазването"}
{"url": "https://www.faktor.bg/bg/articles/ek-sadi-balgariya-zaradi-neprilagane-na-zakona-za-bezopasen-zhp-transport", "text": "Европейската комисия предявява иск срещу България в Съда на ЕС, тъй като държавата не е осигурила правилното транспониране и прилагане на законодателството на ЕС за безопасността на железопътния транспорт.  Според ЕК българското законодателство не гарантира, че разследването на тежки железопътни произшествия и инциденти се извършва от независим разследващ орган.", "date": "2018.11.08", "title": "ЕК съди България заради липса на независимо разследване при тежки жп произшествия и инциденти"}
{"url": "https://www.faktor.bg/bg/articles/otkriha-mazh-s-razbita-glava-v-kv-moderno-predgradie", "text": "Мъж е открит в безпомощно състояние в кв. „Модерно предградие“. Това съобщиха от пресцентъра на МВР. Към 18.00 часа на 7-ми ноември е получен сигнал на тел. 112 за открит мъж в безпомощно състояние на улица в кв. „Модерно предградие“. Екипът на Спешна помощ е откарал пострадалия в болница, където е настанен за лечение с опасност за живота заради травма на главата. Предприети са действия за изясняване на обстоятелствата около случая.", "date": "2018.11.08", "title": "Откриха мъж с разбита глава в кв. „Модерно предградие“"}
{"url": "https://www.faktor.bg/bg/articles/balgariya-specheli-delo-v-strasburg-po-zhalba-za-razrushavane-na-kashti-v-garmen", "text": "Държавата спечели дело в Страсбург по жалба за разрушаване на незаконни къщи в Гърмен, информира Министерството на правосъдието и припомня, че преди две седмици ЕСПЧ отхвърлил оплакванията на жалбоподателите по делото \"Айдаров и други срещу България\". В жалбата се казва, че семействата Айдарови и Илиеви, български граждани от ромски етнически произход - живеят в кв. \"Кремиковци\", община Гърмен. Земята, върху която се намира кварталът, е общинска и земеделска. През 2011 г. ДНСК констатира, че постройките, в които живеят жалбоподателите, са незаконни и издава заповеди за премахването им. Пред ЕСПЧ жалбоподателите твърдят, че разрушаването на домовете им би представлявало непропорционална намеса в правото им на личен живот, жилище и мирно ползване на техните притежания, както и че не разполагат с ефективно средство за защита. Твърдят също, че предприетите спрямо тях мерки са били дискриминационни и че решението за разрушаване на къщите им противоречи на забраната за нечовешко и унизително отношение. Съдът обаче отхвърля жалбите им.", "date": "2018.11.08", "title": "България спечели дело в Страсбург по жалба за разрушаване на къщи в Гърмен"}
{"url": "https://www.faktor.bg/bg/articles/petar-haralampiev-ostava-v-aresta-sadat-ne-uvazhi-zhalbata-mu", "text": "Апелативният специализиран съд остави в ареста вече бившия председател на Държавната агенция за българи в чужбина Петър Харалампиев.  В ареста остава и главният секретар на агенцията Красимир Томов. В началото на заседанието днес адвокатът на третия задържан Марко Стойов обяви, че оттегля жалбата срещу определението на спецсъда и така апелативните магистрати гледаха мерките само на Харалампиев и на Томов. В началото на заседанието днес адвокатът на третия задържан Марко Стойов, каза че оттеглят жалбата срещу определението на спецсъда. Така днес апелативните магистрати гледаха мерките на бившия шеф и на главния секретар. Прокуратурата влезе в Агенцията за българите в чужбина на 29 октомври. Председателят и още над 20 души бяха задържани в рамките на спецоперация за разследване на корупционни практики в агенцията. Обвинения бяха повдигнати на четирима, сред които са председателят и главният секретар на агенцията. Специализираната прокуратура внесе в съда искане за мярка за неотклонение „задържане под стража“ спрямо трима. Специализираният съд остави в ареста Харалампиев и другите двама, които са главният секретар на агенцията Красимир Томов и Марко Стойов. Четвъртата обвиняема беше освободена преди това срещу парична гаранция. Обвиненията към бившия вече шеф на Агенцията за българите в чужбина са за подкуп от 5000 евро и 5 случая, когато е получил по 350 евро, за да въздейства на свои подчинени, за да задвижат такива документи за българско гражданство. Главният секретар е обвинен, че два пъти повлиял на свой подчинен, за да вземе такова решение, от което получил суми от 800 и 1500 евро. Групата се ръководела от Петър Харалампиев и е започнала да действа почти веднага, след като той встъпва в Агенцията. На 5 ноември с решение на правителството Петър Харалампиев беше освободен като председател на Държавната агенция за българите в чужбина. Харалампиев пое ръководството на агенцията през май 2017 година. Преди това, от декември 2014 г. до май 2017 г., той бе заместник областен управител на област София, а преди това изпълнителен директор и член на Управителния съвет на фондация „Българе“.", "date": "2018.11.08", "title": "Петър Харалампиев остава в ареста, съдът не уважи жалбата му"}
{"url": "https://www.faktor.bg/bg/articles/panika-sled-videoto-za-kraya-na-yutyub", "text": "\"Защо догодина вече няма да има Ютюб\" - това е мрачното заглавие на едно видео, което за отрицателно време предизвика същинска паника и разпали повсеместен дебат за новата европейска регулация за авторските права в интернет. Във въпросното видео загрижен мъжки глас прогнозира, че \"съвсем скоро Ютюб няма да бъде това, което беше досега\". По-нататък се казва, че в близко време всички любими канали на юзърите щели да бъдат изтрити. Дори най-популярните ютюбъри нямало да бъдат пощадени. За съвсем кратко време видеото бе гледано над 3 милиона пъти. Непосредствено под него е постван линк към онлайн-петиция, озаглавена \"Спрете машината на цензурата! Спасете интернет!\". Междувременно петицията е подписана от над 1,5 милиона души. Видеото, предизвикало масовата истерия, се позовава на изявления на шефката на Ютюб Сюзън Войчички, която призовава всички потребители, които качват видеосъдържания в Ютюб, да изразят несъгласието си с параграф 13 от планираната реформа на регулацията за авторските права. С хаштага #saveyourinternet потребителите на видеоплатформата имат възможност да дадат глас на своето недоволство в социалните мрежи.   В момента се води дискусия за напасването на европейската регулация за авторските права към дигиталното ни съвремие. Първоначално плановете за реформата бяха отхвърлени, но след продължителни дебати през септември Европарламентът все пак я одобри. Споменатият по-горе параграф 13 съдържа следното изискване: онлайн платформите трябва да си осигурят лиценз от притежателите на авторските права и да отговарят за евентуални нарушения на авторските права от страна на потребителите. За Ютюб това би означавало, че в случай на нарушение отговорност ще носи самата видеоплатформа, а не потребителят, който е качил съответното съдържание. От което следва, че Ютюб може да бъде осъден от притежателя на авторските права. Понастоящем видеоплатформата е нещо като пасивен доставчик на услуги, който просто осигурява технически достъп до чужди съдържания. По този начин компанията не носи отговорност за нарушения на авторските права. С помощта на системата \"Content ID\" притежателите на авторски права имат възможност да идентифицират своите съдържания в Ютюб. За целта всички качвани видеа автоматично се подлагат на проверка, като се сравняват с огромна база данни. Ако се установи нарушение на авторски права, техните притежатели могат да предприемат различни мерки, една от които е блокиране на видеото. Но системи като споменатата \"Content ID\" не винаги са надеждни. Много видеа, които нарушават авторски права, успяват да заобиколят системата за контрол. Някои интернет-активисти изразяват опасения, че след гласуването на новата регулация качваните в Ютюб съдържания ще бъдат още по-строго филтрирани и контролирани. В същото време е факт, че филтрирането все още не е така усъвършенствано, че да идентифицира еднозначно защитени с авторски права съдържания. А това може да доведе до превантивното блокиране и на такива видеоклипове, за които системата не може да установи с абсолютна сигурност дали нарушават авторски права. В такъв случай ще бъдат заличени и безброй клипове, които не нарушават авторски права. Във вторник говорител на ЕК заяви, че всеки, който може да даде конструктивен принос в сегашната законодателна процедура, е добре дошъл да се включи в дебата. И подчерта, че проектозаконът не е насочен срещу потребителите на Ютюб, тъй като и в бъдеще те ще имат възможност да качват там свои видеоклипове. Целта е, добави говорителят, да се подсилят позициите на притежателите на авторски права. Ютюб реагира на изявлението на ЕК, като подчерта, че Сюзън Войчички е имала предвид единствено \"нежелателните последици\" от плановете за реформа на европейската регулация. Иначе Ютюб категорично подкрепя основната цел на ЕК, а именно - да напасне регулацията за авторските права към дигиталното съвремие, се казва още в становището на Ютюб.", "date": "2018.11.08", "title": "Паника след видеото за края на Ютюб"}
{"url": "https://www.faktor.bg/bg/articles/tsvetanov-kam-sebastian-kurts-stabilnostta-na-zapadnite-balkani-e-ot-znachenie-za-sigurnostta-v-evropa", "text": "Председателят на ПГ на ГЕРБ и зам.-председател на партията Цветан Цветанов се срещна с канцлера на Австрия Себастиян Курц по време на  конгреса на ЕНП в Хелзинки. По време на разговора Цветанов поздрави Курц за приемствеността, която е гарантирало неговото правителство, вземайки решението Австрийското  председателство на Съвета на ЕС да продължи приоритетите на българското правителство и премиера Бойко Борисов за сигурност и европейска  перспектива за Западните Балкани, които бяха формулирани по време на Българското председателство. \"Страните от Западните Балкани са в сърцето на Европа и запазването на стабилността в региона е от ключово значение за общата европейска  сигурност\", заяви Цветанов.", "date": "2018.11.08", "title": "Цветанов към Себастиан Курц: Стабилността на Западните Балкани е важна за сигурността в Европа"}
{"url": "https://www.faktor.bg/bg/articles/novini/svyat/omrazata-kam-chuzhdentsite-i-myusyulmanite-v-germaniya-raste", "text": "Над една трета от германците смятат, че чужденците пристигат в Германия, за да се възползват от социалната система на страната. В източните провинции подобно мнение изразяват дори половината от гражданите. Освен това почти всеки втори източногерманец е убеден, че федералната република е \"пренаселена с чужденци в опасна степен\". В западната част на страната това становище изразяват 35,6%. Това става ясно от едно ново изследване на тема \"Авторитаризъм\", проведено от Лайпцигския център за изследване на десния екстремизъм и демокрацията. \"В момента в източната част на Германия над 30 процента от хората са с ксенофобски нагласи\", казва ръководителят на изследването Оливер Декер. От 2002 година насам Лайпцигският институт провежда представителни анкети за авторитарните и дясноекстремистки нагласи в Германия. Изследователите установяват, че особено са се засилили предразсъдъците спрямо мюсюлманите, ромите и синтите. Оливер Декер подчертава, че срещу тези малцинства се надигат застрашителни агресии. Почти 60% от анкетираните смятат, че ромите и синтите са склонни към престъпления. А това е с 5% повече в сравнение с 2014 година. Същевременно над 44% от анкетираните са на мнение, че миграцията на мюсюлмани към Германия трябва да бъде забранена. През 2014 година това становище застъпваха 36,5% от германските граждани. Повече от половината германци (55,8 процента) дори казват, че заради многото мюсюлмани се чувстват като чужденци в собствената си страна. При това процентите в източната част на страната са значително по-високи от тези в западните провинции. А какво е отношението към евреите в Германия? Съгласно студията, всеки десети германец е на мнение, че влиянието на евреите \"и днес е много силно\". Също толкова много германци смятат, че евреите имат нещо особено и странно в себе си, и затова \"не се вписват особено добре в германското общество\". Авторите на изследването предполагат, че много повече германци застъпват антисемитски позиции, но не се осмеляват да го признаят официално. Оливер Декер предупрежва, че това развитие може да застраши демокрацията в Германия. 90% от анкетираните казват, че одобряват демократичната идея, само че много от тях свързват това понятие с нещо друго, а не с общество, в което всички хора имат равни прави и свободи. \"Сред голяма част от населението е залегнала представата, че демокрацията може да бъде нещо като диктатура на мнозинството\", казва Оливер Декер. А това само по себе си представлява заплаха за демокрацията. Съгласно студията, почти 8% от анкетираните вярват, че диктатурата при определени обстоятелства е по-добрата държавна форма. А 11% мечтаят за лидер, който да \"управлява страната с твърда ръка за благото на всички\". Изследователите установяват, че ксенофобските и антидемократични нагласи са особено изявени сред избирателите на партията \"Алтернатива за Германия\" - съответно 55% и 13,2%. Ксенофобските нагласи сред избирателите на ХДС/ХСС, социалдемократите и либералите също са относително високи - става дума за близо 20%. В изследването все пак се отбелязва и нещо положително. \"Можем да кажем, че 30% от населението са демократично настроени. Това може и да звучи малко, но тези хора са готови да се застъпят за демокрацията и са способни да уважават и други позиции\", казва Оливер Декер. Въпреки че голяма част от германците са раздвоени по отношение на демокрацията, това не означава автоматично, че те са авторитарно настроени. И все пак: 40% от хората могат да си представят авторитарни обществени структури. \"Затова в момента наблюдаваме толкова силно изявена поляризация в обществото\", заключава Оливер Декер.", "date": "2018.11.08", "title": "Омразата към чужденците и мюсюлманите в Германия расте"}
{"url": "https://www.faktor.bg/bg/articles/parvan-simeonov-1-5", "text": "Работата ми е да съм навсякъде и никъде. Затова и се опитвам да разбера всяка позиция по терена, поради което често се превръщам в инстинктивна „контра\". Когато съм с „либерали\", внезапно ставам „консерватор\". И обратното. Смятам, че такъв трябва да е инстинктът на изследователя, а и на мислещия гражданин въобще. Винаги съм разсъждавал така. Но признавам, че това никога не е било толкова уморително, колкото сега. Става все по-трудно да говоря с приятелите си от различните сектори. Дебатът все е черно-бял, нюансите изчезват, ескалацията е видима с просто око. В публичната ни среда вече има поне две успоредни реалности, които не просто не се разбират, не просто не говорят на един език, а дори се презират. Прословутата битка между „либерали“ и „консерватори“ като че ли създаде два полюса, които взаимно отричат правото си на съществуване. В същото време заради регионалните различия и чувствителното социално разслояване само в София и в малка част от големите градове има повечко пари. А това означава образование, което пък значи мислене за постмодерни и космополитни неща. Навсякъде другаде се мисли предимно за растеж, а не за права, правила, природа. Това е идеологически спор: и двете гледни точки имат основателни доводи и затова е логично да си противоречат. Но разликите помежду им стават потресаващи. Ако България продължи да се развива така, скоро интелигентното младо поколение от центъра на София просто няма да може да понася народа си, камо ли да го води, възвисява и прочие. Достатъчно е да направите сравнение между което и да било място в страната и София с нейната новоизграждаща се социална тъкан. Тя е просто на другия край на вселената спрямо привържениците на всички парламентарни партии, взети заедно. Да, знам, че казвам нещо банално ясно. Но липсата на усещане за някакво общностно живеене е изумителна. Зад всичко това наднича вездесъщото отчуждение между „народ\" и „елит\". Разбира се, че е нормално космополитната интелигенция да страни от масовия вкус. Но имам усещането, че вече става дума не за дистанция, а за погнуса. При това не осъзната и изговорена, а инстинктивна, нормализирана, ежедневна. Няма сила на света, която да накара либералната интелигенция да лайкне снимка от мъжкото хоро в Калофер. Младата софийска екосистема за граждански активизъм е чудовищно далеч от всичко останало в страната. При това либералната интелигенция намира това за свой дълг - противопоставяйки се на „народа“, да го ограмотява. Ще кажете: а може ли да бъде иначе? И има ли изобщо значение? Има. Днес повече от преди. В сегашния разпадащ се свят такива като нас ще трябва да започнат повече да разчитат на себе си. А това означава някакво съзнание за общност в рамките на националните държави. Не казвам дали е добро или лошо. Казвам, че ще се налага. Нищо хубаво не чака страна, в която достъпът до благосъстояние, респективно до кръгозор, е така неравномерно разпределен. Заедно с тази имунна недостатъчност идва и друго. Умните хора в България странят от националното мислене. Вярно, умните хора по правило са космополити. Но идеята за национална общност изглежда напълно неприсъща на интелигенцията, формираща се днес в България. „Национално“ и „умно“ стават полюси. Нямаме избор: щем или не щем, ще трябва да помирим успоредните Българии. Не заради някакви сантименти, а заради простичката логика. Тук живеем, тук плащаме данъци, тук гласът ни влияе на властта. Затова няма как да насърчаваме отчуждението, суетната интелектуалска гнусливост и естетическото високомерие на интелигенцията към останалите. И проблемът не е на „народа“, а тъкмо на „елита“. Тук въобще не става дума за поощряването на някакъв злокачествен национализъм - става дума за онова, което може да го предотврати. Ако няма нормална визия за националното, то ще продължи да си намира път и да избива като патология. Ако мирогледната нетърпимост межу „либерали“ и „консерватори“ (осъзнати или неосъзнати) се задълбочи, това ще доведе до още по-дълбоки дезинтеграционни процеси. Ако страната ни продължава да допуска крещящи неравенства в развитието на човешкия си капитал, прословутото българско усещане за обществено нещастие ще се задълбочава още повече. Ако няма ефективна комуникация между „народ\" и „елит\", ще пулсират рецидивите на популизма. Колко още примери са нужни?", "date": "2018.11.08", "title": "Дошло е време да помирим двете Българии*"}
{"url": "https://www.faktor.bg/bg/articles/vmro-balgariya-da-otpravi-ofitsialno-iskane-zaradi-grubata-namesa-na-sarbiya-v-izborite-na-balgarskoto-maltsinstvo", "text": "ВМРО настоява България да отправи официално искане до сръбското правителство за повече информация по случая с „грубата“ намеса на Сърбия в изборите за Национален съвет на българското малцинство. В огласено днес съобщение за медиите ВМРО призовава българските институции да преразгледат подкрепата си за членството на Сърбия в ЕС, ако бъде доказано вмешателството в малцинствените права на българите в Западните покрайнини. По случая ще сезираме Съвета на Европа и Европейската комисия, предупреждава ВМРО. Според съобщението състоялите се в неделя избори за Национален съвет на българското малцинство в Сърбия се провели в „атмосфера на натиск и груба намеса в работата на националното малцинство от страна на сръбската държава“, в лицето на управляващата Сръбска прогресивна партия. На тях победи листата на кмета на Босилеград Владимир Захариев. „Българската държава вече публично се разграничи от Владимир Захариев“, посочва ВМРО.", "date": "2018.11.08", "title": "ВМРО: България да отправи официално искане заради грубата намеса на Сърбия в изборите на българското малцинство"}
{"url": "https://www.faktor.bg/bg/articles/tsvetanov-obsadi-s-predsedatelya-na-fondatsiya-konrad-adenauer-badeshti-obshti-proekti", "text": "Председателят на ПГ на ГЕРБ и зам.-председател на партията Цветан Цветанов се срещна с бившия председател на Европейския парламент и председател на Фондация \"Конрад Аденауер\" Ханс-Герт Пьотеринг. Срещата се проведе в рамките на конгреса на ЕНП в Хелзинки.  Двамата обсъдиха предстоящите съвместни проекти на Сдружение „Граждани за европейско развитие на България“ и представителството на Фондацията в България. Цветан Цветанов изрази специална благодарност за отличното сътрудничество с ръководителя на офиса в София Торстен Гайслер и за редицата изключително успешни и ползотворни съвместни проекти, реализирани през годините.  „С ръководството на Гайслер Фондацията се позиционира като водеща неправителствена организация в страната, която работи за развитието на гражданското общество и за насърчаването на дебати по конкретни политики в защита на общите ни европейски и демократични ценности“, подчерта Цветанов. Той покани Пьотеринг да бъде говорител по време на серията от местни граждански диалози под надслов \"Европа - нашият дом\", която ще бъде проведена в началото на 2019 г. с цел засилване на разбирането на гражданите за европейските политики.", "date": "2018.11.08", "title": "Цветанов обсъди с председателя на Фондация \"Конрад Аденауер\" бъдещи общи проекти"}
{"url": "https://www.faktor.bg/bg/articles/osman-oktay-za-iskanite-deputatski-imuniteti-mareshki-shte-stane-poslushen-za-osiguryavane-na-kvorum", "text": "Сред депутатите, чиито имунитети главния прокурор поиска, няма представители на парламентарната група на ДПС. По този повод бившият политик и настоящ анализатор Осман Октай коментира пред БНР, че ДПС винаги са излизали в последните 25-28 години чисти от всяка ситуация. \"Но темата е сериозна, защото винаги съм повтарял през последните години, че Главна прокуратура е един сериозен политически играч при разрушаването или изграждането на политически проекти в полза на задкулисието. За съжаление, неслучайно те имат толкова ниско доверие в обществото и какъвто и ход да предприемат сега, по какъвто и да е повод, едва ли ще привлекат позитивно внимание и авторите сред нашето общество. По-скоро приемам ситуацията в момента с показност във връзка с очакваните доклади на Департамента и Брюксел“, псочи Октай. Той припомни, че реформата в съдебната власт и прокуратурата при кабинета Борисов-2 е била отложена, след като „прокуратурата повдигна обвинение на Цветан Цветанов и тогава Цветанов става заложник на прокуратурата и спомогна да се провали реформата в съдебната система“. Днес нещата се повтарят и в случая заложник е Веселин Марешки, коментира още Октай. „Марешки заяви, че до петък ще очаква позиции на управляващите за оставката на Симеонов и Каракачанов и тогава ще провали кворума и ще видите, че изведнъж поведението както досега на Марешки ще се промени и той ще стане един послушен политически играч за осигуряването на кворум и така нататък. А ДПС никога не са излизали от властта и затова няма нужда да се занимават с тях. Нещо повече, виждате, че  прокуратурата не разследва начина на придобиването на акции в ТЕЦ-Варна и придобиването на студения резерв от Доган“, напомни Осман Октай. Като има разногласия между ГЕРБ и „Обединени патриоти“, ДПС винаги подкрепят резервно ГЕРБ и по този начин спасяват управлението, допълни той. ДПС знаят, „че са в тежка изолация за явна коалиция с когото и да е било. Винаги играят задкулисно и по този начин винаги присъстват във властта - или осигуряват кворум на ГЕРБ, или им осигуряват законодателен комфорт. Затова хора като Доган получават този комфорт не само от прокуратурата, но и бизнес комфорт с предоставянето им на други бизнес схеми и така нататък“, разкри анализаторът.", "date": "2018.11.08", "title": "Осман Октай: Защо прокуратурата не разследва ТЕЦ-Варна и придобиването на студения резерв от Доган?"}
{"url": "https://www.faktor.bg/bg/articles/enp-izbra-manfred-veber-za-shpittsenkandidat-za-obshtite-evropeyski-izbori", "text": "Делегатите на Европейската народна партия (ЕНП) избраха Манфред Вебер за шпитценкандидат за общите европейски избори през май 2019 г., предава AFP, като се позовава на източник сред присъстващите на конгреса в Хелзинки, предаде \"Фокус\". Съгласно разпространените данни, германският политик е получил подкрепата на 79,2% от делегатите на ЕНП. Неговият опонент – бившият финландски премиер Александър Стуб, е събрал 20% от гласовете.", "date": "2018.11.08", "title": "От ЕНП избраха Манфред Вебер за шпитценкандидат за общите европейски избори"}
{"url": "https://www.faktor.bg/bg/articles/rekorden-broy-zheni-vlyazoha-v-kongresa-na-sasht", "text": "Две години след загубата на Хилари Клинтън на президентските избори на изборите в САЩ във вторник в Конгреса влязоха рекордно голям брой жени, често пъти силни личности, които може да променят статуквото. Преди още да бъдат съобщени окончателните резултати, прогнозите на американските телевизии бяха, че най-малко 100 жени ще влязат през януари в новата Камара на представителите, което е с 15 повече от предишния рекорд, а в Сената ще има 22 жени. Двадесет месеца след големия \"Поход на жените\", в който милиони жени демонстрираха с розови шапки в цялата страна срещу Доналд Тръмп, и една година след раждането на движението #MeToo (Аз също), организирано от противници на президента, тази женска вълна идва почти изцяло от демократическия лагер. Близо една трета от членовете на Камарата на представителите са новаци в политиката, а много от тях са представители на расови, религиозни или сексуални малцинства, чието избиране често пъти е безпрецедентно за общността им. Сред тях са първата чернокожа жена в Конгреса от щата Масачузетс Аяна Пресли, първите мюсюлманки в Конгреса Илхан Омар от Минесота и Рашида Тлаиб от Мичиган, първите избрани в Конгреса индианки Деб Хааланд от Ню Мексико и адвокатката от Канзас Шарис Дейвидс (на снимката), която публично обяви, че е хомосексуална, както и Александрия Окасио-Кортес, нюйоркчанка от испаноезичен произход, която на 29 години става най-младият член на Конгреса, с няколко месеца по-млада от Аби Финкенауър, която стана член на Камарата на представителите от Айова. Макар че рекордът за жени на губернаторски постове да не бе подобрен, три щата - Айова, Южна Дакота и Мейн, за пръв път избраха на този пост жени, както и малката територия Гуам. Гражданската активистка от Бостън Мария Джобин-Лийдс се надява, че те ще издигнат нови приоритети, които се подкрепят от лявото крило на Демократическата партия. \"Очаквам да видим повече мерки в полза на жените, на имигрантите, повече неща за неравенството в доходите\", каза тя. Кели Дитмар от Американския център за жените в политиката към университета Рутгърс обаче смята, че е твърде рано да се каже какви ще са приоритетите на новите членки на Конгреса. \"Важното е да осигурят разнообразие от гледни точки\", подчерта експертката. Това е например първия път, в който мюсюлманки ще бъдат чути на федерално ниво, \"където въпросите за религиозната свобода и националната сигурност вече вървят ръка за ръка с дискриминацията срещу мюсюлманите\", подчерта тя. Много от новоизбраните конгресменки обещаха също да помогнат да се чуе гласът на обикновените хора сред политическите елити, обвинявани, че са откъснати от ежедневните проблеми на средната класа. Много жени спечелиха, защото \"се съсредоточиха върху проблемите, които се обсъждат около масата вкъщи, тези, които наистина са важни за домакинствата\", заяви новоизбраната губернаторка на Мичиган Гречен Уитмър. Много от новите конгресменки са силни личности: победата им в изборите често пъти е поредната им битка, удържана след години борба срещу дискриминация заради раса, вероизповедание или сексуална ориентация. Те често пъти са \"мотивирани от волята да придвижат нещата напред с подход, който набляга на резултати\", подчерта Кели Дитмар. Това може да ги направи склонни към компромиси и да помогне на Конгреса да стане по-продуктивен, надява се тя, но същевременно признава, че си остава и рискът от изостряне на разделенията, тъй като повечето от тях са демократки. Аяна Пресли показа, че държи на реалните резултати, като отказа да говори за победа. \"Едва когато постигнем еднакво отношение, справедливост и равенство, ще мога да произнеса победна реч\", каза тя пред свои поддръжници в Бостън. Все пак, дори със стотина жени в Камарата на представителите, жените в Конгреса остават под 25 процента, а САЩ остават в долната половина на класацията на 49 богати страни по показател жени на политически постове в изследване на института Пю, в което САЩ са на 33-о място през 2015 г. \"Не трябва да имаме неоправдано високи очаквания. Макар и жените да отбелязват съществени успехи, остава още много да се направи за достигане на равенство\", подчерта Дитмар. *Заглавието е на редакцията", "date": "2018.11.08", "title": "Рекорден брой жени влязоха в американския Конгреса, САЩ тръпне в очакване на промяна?"}
{"url": "https://www.faktor.bg/bg/articles/novini/balgariya/politolog-politicheskiya-elit-spodelya-useshtaneto-che-prokuraturata-raboti-v-zashtita-na-opredeleni-chastni-interesi", "text": "„Направи впечатление, че независимо от политическата принадлежност всички виждат някаква политическа поръчка в акта на искане на депутатски имунитет. Това е симптоматично за отношението и за доверието, което има в по отношение на дейността на прокуратурата. Усещането, че една публична институция може да бъде използвана за реализиране на определени непублични цели, е усещане, което се споделя, очевидно, не само от голяма част от българските граждани, но и от голяма част от политическия елит“. Това каза за предаването „12+3“ по „Хоризонт“ на БНР политологът Страхил Делийски по повод искането на депутатски имунитети от страна на главния прокурор. Според него всички политици са използвали аргумента, че са жертва на политическа поръчка поради „неговото широко приемане сред обществото“. „Явно е, че в последните няколко месеца, след един относителен период на пасивност, прокуратурата започва да навлиза в прожекторите на публичния процес. Това винаги може да се интерпретира и като нещо хубаво, и като нещо лошо, в зависимост от авторитета на съответната институция“. Големият проблем, според Делийски, е, че официалната версия – „институциите работят“, не кореспондира с общественото мнение. „За съжаление, каквото и да направи в този контекст прокуратурата, едва ли ще може да убеди гражданите, че го прави в името на публичния интерес, а не в името на защита на определени частни интереси“.", "date": "2018.11.08", "title": "Политолог: Политическия \"елит“ споделя усещането, че прокуратурата работи в защита на определени частни интереси"}
{"url": "https://www.faktor.bg/bg/articles/obshtestvo/mikrobiolog-postradalite-ne-sa-natroveni-ot-tatul-a-ot-nitratite-v-spanaka", "text": "Спанакът, примесен с татул, е изтеглен от големите търговски вериги, обявиха от Областната дирекция по безопасност на храните в Пловдив Той беше открит след проверки по постъпили два сигнала от граждани за закупен спанак от верига магазини в Костинброд и хипермаркет вТърговище. Листата от спанак са опаковани в пакети по 500 гр. - сорт Горила, произведен в област Пловдив, съобщиха от Българската агенция по безопасност на храните. От БАБХ призовават всички, които са си купили от въпросния спанак, да не го консумират. \"Няма ясно доказателство, че има татул в спанака. Няма доказателство, че отравянето в Търговище е причинено от татул. Листата могат да се различат визуално, но когато са в доста смачкано състояние, много трудно\", обясни микробиологът Сергей Иванов пред Bulgaria ON AIR. Експертът добави, че липсва най-важният симптом при натравяне с татул - реакцията на зениците. А самият той се замисля дали не става въпрос за натравяне с нитрати. Сергей Иванов добави, че в болницата не е направена консултация с токсиколог. Трябва да се правят проби в чужбина и нещата ще се проточат 1-2 седмици, прогнозира Иванов. \"Татулът расте навсякъде, той е плевел. Възможно е машината, която е събирала листната маса, да е захапала. Татулът е силно отровен\", подчерта той и добави, че човек може да умре при консумация на 100 грама татул. Микробиологът съзря липса на капацитет и експертност в контролния орган, както и по думите му, крайно забавена реакция.", "date": "2018.11.08", "title": "Микробиолог: Пострадалите не са натровени от татул, а от нитратите в спанака"}
{"url": "https://www.faktor.bg/bg/articles/internet-izmamnitsi-zastava-pred-sada", "text": "Тримата арестувани и обвинени за участие в схема за източване на сметки чрез интернет измами се изправят пред съда, съобщава Нова ТВ. За лидери на групата са посочени българка, сърбин и израелец. Според разследващите те създавали кол центрове, чрез които подмамвали различни хора да участват в търговия с финансови инструменти в интернет. След като превеждали пари, се оказвало, че или фирмата е фалирала, или няма връзка с хората, които са ви предложили сделка. До момента 17 души са станали жертва на схемата.", "date": "2018.11.08", "title": "Интернет измамници застават пред съда"}
{"url": "https://www.faktor.bg/bg/articles/novini/balgariya/volya-tsyala-nosht-tarsili-sas-sveshti-300-lv-pensiya", "text": "От Воля прекарали цяла нощ в манастира със запалени свещи да търсят сакралното число 300 лв. пенсии в Бюджет 2019, но не го открили, възкликна от трибуната лидерът на Воля Веселин Марешки, като размаха документа в едната ръка, а в другата свещ, мушната в пластмасова чашка. 300-та лева за българските пенсионери намалели на 100, обвини той Обединените патриоти, които бяха записали този свой приоритет в програмата. \"Но те отлетяха за Граф Игнатиево в пълна радиотишина за покупката на 8 самолета, заяви лидерът на Воля. Дежавюто бе разиграно, след като само половин час по-рано вицепремиерът и министър на отбраната отново беше на прицела на Марешки, който го обвини индиректно, че той е на дъното на поискания му имунитет. Марешки предрече, че след неговата декларация такава щял да произнесе и \"един примат\", след което председателката на парламентта му направи забележка за езика. Марешки я увери, че бил много внимателен и продължи с обидите. \"Бог е милостив, ние сме сигурни, че и на тези изверги ще прости, намерете време между далаверите, влезте в някоя църква и се молете на българския народ да ви прости\", обърна се той към патриотите. Те,\"освен да фъфлят някакви неща, трябвало да четат и книги, но не само творчеството на техния лидер. В отговор Юлиан Ангелов от ВМРО заяви от трибуната, че причината за поредната изява на лидера на Воля е поисканият му имунитет заедно с още двама негови депутати. \"ВМРО не е спекулирала със съдбините на българите зад граница, ние сме съгласни да бъдем проверявани и проучвани, готови сме да застанем на детектора на лъжата и той също, за да видим кой лъже и кой не лъже. Едно е да твърдиш нещо от трибуната, друго е то да е вярно\", парира Ангелов. В кулоарите пък Милен Михов си направи майтап, че си взели поука да четат и друга литература и показа нов лъскав сборник за Първата световна война.", "date": "2018.11.08", "title": "Воля цяла нощ търсили със свещи 300 лв. пенсия"}
{"url": "https://www.faktor.bg/bg/articles/bivshi-chengeta-stavat-shefove-na-pozitano-20", "text": "Бивши полицейски кадри превземат “Позитано” 20. Те ще бъдат назначени начело на ключови отдели, разкриха запознати. Първата е шефката на отдел “Кадри” в соццентралата Ели Спасова, която е работила преди години първо в 4-о РПУ, след това е била временно изпълняващ длъжността шеф в 6-о, а накрая и зам.-шеф в същото управление с ресор кадрова политика, пише \"24 часа\". После напуска системата. Спасова е назначена в БСП още в края на миналата година и според запознати е много близка с Корнелия Нинова. Решението за попълването на администрацията в централата е на лидерката и не е необходимо гласуване от Националния съвет.  Начело на деловодството на червената партия е друг виден полицейски кадър - Бисер Велков. През май 2015 г. той е изтеглен от 9-о РПУ и назначен от тогавашния вътрешен министър Румяна Бъчварова за шеф на 6-о. Представен е пред служителите на управлението лично от тогавашния шеф на СДВР и настоящ министър Младен Маринов, който го описва като “професионалист с безупречна репутация, подготвен много добре, отговорен”. Пет месеца по-късно обаче той е изпратен в Перник. Третото име е на Росен Стойнов, който щял да поеме “Човешки ресурси”. Той е заемал същия пост в 4-о РПУ, но през 2002 г., след операция от “Вътрешна сигурност” на МВР е задържан заедно със свои колеги заради рекет за такса спокойствие на заведения. След това е оправдан от всички съдебни инстанции. Другари обаче твърдят, че не става дума за провинилото се ченге, а за друг кадър със същото име. Сегашният шеф на отдела Петко Трендафилов е пред пенсия и е обещал да обучава наследника си до Нова година, казват източници от “Позитано”. Паралелно с новите назначения са сменени и камерите в коридорите на червената централа. А служители на “Позитано” дори притеснено шушукат, че в кабинетите били монтирани бръмбари.", "date": "2018.11.08", "title": "Бивши ченгета стават шефове на \"Позитано\" 20"}
{"url": "https://www.faktor.bg/bg/articles/i-deputatat-na-gerb-s-radost-si-dava-imuniteta-ne-se-pritesnyava-ot-nishto", "text": "Депутатът от ГЕРБ Борис Кърчев е щастлив да си даде имунитета веднага, но също така заяви, че неплатени данъци няма, предаде Канал 3. Веднага ще подам писмено съгласие до председателя на Народното събрание за сваляне на имунитета ми, заяви пред медиите в парламента Кърчев. Главният прокурор Сотир Цацаров му иска имунитета заради данъчни престъпления. \"Никакви неизплатени данъци нямам и не те притеснявам от нищо\", допълни той.  Кърчев обясни, че при прехвърлянето на фирмите му те не са имали никакви задължения. За това имам документи, увери той.  Никога не съм се крил зад този имунитет, щастлив съм, че ще го дам. Целта е да се изчисти името ми, защото тази кампания срещу мен е повече от година и половина\", коментира той и индиректно обвини социалистите в Казанлък, че стоят зад кампанията срещу него. Тя се водела от местни структури на БСП в Казанлък, обяви Кърчев.", "date": "2018.11.08", "title": "Депутатът на ГЕРБ с радост си дава имунитета, не се притеснява от нищо"}
{"url": "https://www.faktor.bg/bg/articles/tsyaloto-rakovodstvo-na-bdzh-e-podalo-ostavka", "text": "Цялото ръководство на БДЖ е подало оставка късно снощи. Това съобщиха за БТВ източници от железниците. До момента оставката си потвърди Велик Занчев, който е председател на съвета на директорите. Според информацията по настояване на министъра на транспорта Росен Желязков молби за освобождаване са подали още изпълнителният директор Владимир Владимиров и финансовият директор Филип Алексиев. Ден по-рано транспортният министър разпореди пълен одит на холдинга заради тежкото му финансово състояние. Тази година държавата се намесва два пъти с обща помощ от 134 млн. лв., за да може БДЖ да се разплати с кредиторите си при условия на запорирани сметки.", "date": "2018.11.08", "title": "Цялото ръководство на БДЖ е подало оставка"}
{"url": "https://www.faktor.bg/bg/articles/borisov-pred-enp-ako-migratsiyata-ne-schupi-evropa-shte-ya-schupi-evropa-na-dve-skorosti", "text": "Хубаво е, че днес тук имаме за пример граница на север Финландия и каквато е на юг - България. Преди 4 г. предупредих какво ще стане в Европа, ако не се вземат незабавни мерки за външните граници. България взе своите мерки и гарантира сигурността, други не го направиха и Европа се счупи по средата от имиграционна криза. Това заяви премиерът Бойко Борисов на конгреса на ЕНП, който се провежда в Хелзинки.  „Би трябвало да се чуваме, тези, които сме на първа линия. Няма да говоря за двойния стандарт, който бе приложен към България, Румъния и Гърция, но това е друга тема - независимо, че всички институции в Европа казваха, че България и Румъния особено за по въздух са готови за Шенген”, подчерта Борисов.  „И договорът за приятелство със Скопие никак не беше лесен за подписване от България, но дадохме пример със Заев как една партия като ГЕРБ и друга в Македония - социалдемократи, могат да постигнат един договор. И го направихме, защото смятаме, че като партия от ЕНП, перспективата на Македония за ЕС и НАТО минава през този договор”, отбеляза още Борисов. „И като се събираме и вземаме решения в ЕНП, има ли дисциплина или няма? Като ЕНП извикахме ли да питаме колегите в Гърция и Македония, вие къде искате да видите вашата държава в ЕС и НАТО или обратно и те да ни кажат. Ето тук е Вучич - огромна работа върши сръбският президент и то в много трудно място. Трябва максимално да помогнем на Сърбия”, добави Борисов.  Той посочи според него кои са двете големи опасности за Европа.  „И тук не слагам миграционната криза, защото мисля, че сме я овладели и можем да я овладеем – това е Брекзит. Мишел Барние работи много, но не ви беше интересно да го слушате огромната част от залата, а това може да предизвика голям катаклизъм. Шапка му свалям. Другото е Европа на две скорости. Ако миграцията не счупи Европа, това, което ще я счупи – Европа на двете скорости и евроскептицизмът в страните от Източна Европа ще бъде голям”, каза още Борисов.", "date": "2018.11.08", "title": "Борисов пред ЕНП: Ако миграцията не счупи Европа,  ще я счупи Европа на две скорости"}
{"url": "https://www.faktor.bg/bg/articles/gerb-shte-podkrepi-kandidaturata-na-manfred-veber-za-evroizborite-dogodina", "text": "На Конгрес в Хелзинки Европейската народна партия (ЕНП) избира днес водещия си кандидат за евроизборите догодина. Претендентите са  двама - сегашният председател на групата на ЕНП в Европарламента Манфред Вебер и зам.-председателят на Европейската инвестиционна банка и бивш премиер на Финландия Александър Стуб. В Хелзинки от вчера е и делегация на ГЕРБ, водена от премиера и председател на партията Бойко Борисов. Формацията вече обяви подкрепата си за Манфред Вебер. Цветан Цветанов подчерта, че тя е продиктувана от редица фактори: „Той е голям приятел на България и съвсем естествено е да подкрепим точно представителя на ЕНП, който се предлага от германска страна. Знаем, че той е от Бавария, а ние имаме изключително тясна връзка с ХСС - неговата партия, която е дългосрочен партньор на ГЕРБ и сме заедно в много инициативи, които реализираме“, каза политикът от ГЕРБ, посочва БНР. „Манфред Вебер е човек, който е енергичен, компетентен, всеотдаен и за него каузата „Европа“ и сигурността на Европа е ключовото нещо, към което той ще се стреми“, добави Цветанов. Вебер благодари на ГЕРБ за подкрепата. „Българските делегати показват, че искат да превърнат България в модерна европейска държава и го постигат успешно. Именно затова се радвам, че получавам тази силна подкрепа в изборната битка от ръководената от Бойко Борисов делегация,“ каза той. Очаква се днес на форума ще бъдат приети общи позиции по важните за Европа теми, сред които сигурност, миграция, икономически растеж и нови работни места.", "date": "2018.11.08", "title": "ГЕРБ ще подкрепи кандидатурата на Манфред Вебер за шеф на ЕК"}
{"url": "https://www.faktor.bg/bg/articles/tsvetanov-za-imunitetite", "text": "\"Истината ще излезе в кратки срокове. Това са нормални процедури\", коментира председателят на ПГ на ГЕРБ и зам.-председател на партията Цветан Цветанов в Хелзинки по време на конгреса на ЕНП. Думите му са по повод искането на главния прокурор Сотир Цацаров да се снеме имунитетът на шестима депутати, сред които на народния представител от БСП Илияна Йончева и лидерът на „Воля“ Веселин Марешки. „Когато българските институции работят, когато има необходимост да се извършат съответните разследвания и когато депутатите имат съответния депутатски имунитет, това е една процедура, в която главният прокурор сезира българския парламент. Народните представители преценяват дали доброволно да се освободят от този имунитет или да минат през процедура в пленарна зала“, обясни Цветанов. Според него всички народни представители са с нагласата да се откажат от имунитета, за да могат да бъдат направени съответните проверки. „И разбира се съдът е този, който ще прецени дали дадено лице е виновно, или не. Но от самия факт, че имаме институции, които работят, самият факт, че имаме депутати, които биха съдействали на разследването - мисля, че истината ще излезе в съвсем кратки срокове и това е целта на всички тези процедури“, обясни още председателят на ПГ на ГЕРБ. Той коментира и избора на Европейската народна партия кой да е нейният лидер на предстоящите европейски избори. „Аз съм убеден, че той ще бъде избран безапелационно от днешния конгрес. Хубавото е, че за разлика от другите политически семейства ЕНП има двама кандидати, двама изключително силни и много аргументирани. Но Манфред Вебер беше с няколко идеи по-добър и затова дадох гласа си за Манфред Вебер“, обясни той.", "date": "2018.11.08", "title": "Цветанов коментира депутатските имунитети: Истината ще излезе в кратки срокове"}
{"url": "https://www.faktor.bg/bg/articles/vuchich-poluchil-pokana-ot-merkel-za-sreshta-na-chetiri-ochi", "text": "Президентът на Сърбия Александър Вучич съобщи, че е получил покана от германския канцлер Ангела Меркел за среща на четири очи в рамките на церемониите в неделя в Париж по случай 100-годишнината от края на Първата световна война, съобщава БНР. В Хелзинки, където е конгресът на Европейската народна партия, Вучич заяви късно в сряда, че Европа ще загуби много, когато Меркел слезе от политическата сцена. „Много съм уплашен за стабилността на Балканите, защото знам какво прави тя в тази посока“, обясни сръбският президент. Вучич съобщи, че Меркел има конкретно предложение към него за решаване на косовския въпрос, но го запази в тайна, защото „всеки път, когато се стигне до стабилизация на положението между Белград и Прищина, албанците правят нещо страшно глупаво и лошо“. „Струва ми се, че в Париж се очаква да се случи някакво световно чудо, но няма“, заяви Вучич. И обясни, че в политиката чудеса няма. Само в спорта, и то веднъж на 20 години - като например „Цървена звезда“ да победи „Ливърпул“ на футбол, коментира президентът.", "date": "2018.11.08", "title": "Вучич се похвали с покана от Меркел за среща на четири очи"}
{"url": "https://www.faktor.bg/bg/articles/tsvetanov-razgovarya-s-pablo-kasado-za-predstoyashtata-kampaniya-za-evroizborite", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на испанската Народна партия Пабло Касадо. Това се случи по време на конгреса на ЕНП в Хелзинки.  В рамките на срещата Цветанов и Касадо обсъдиха двустранното партийно сътрудничество и подготовката за кампанията за европейските избори през 2019 г. на национално и европейско ниво.  Двамата отбелязаха, че след гласуването на конгресните документи и резолюции в Хелзинки започва работата на партиите-членки на национално ниво в защита на европейските принципи и ценности, както и за популяризиране и разясняване на политиките, заложени в тях. „Необходимо е заедно да убедим европейските граждани, че единствено ЕНП е способна да работи и постигне реални резултати в защита на техните интереси“, посочи Цветанов. Председателят на ПГ на ГЕРБ и зам.-председател на партията Цветан Цветанов проведе работна среща и със зам.-председателя на унгарската партия ФИДЕС Каталина Новак, отговаряща за международните връзки на партията. Двамата подчертаха отличните двустранни отношения на партийно ниво и обсъдиха възможности за съвместни проекти през 2019 г. Цветанов и Новак се съгласиха, че единството на ЕНП е от ключово значение за предстоящите европейски избори през 2019 г.  „Фактът, че в ЕНП имаме различно виждане по конкретни казуси е положителен - това още веднъж показва, че ЕНП функционира според ценностите и принципите на една истински демократична структура. Важното е, че винаги успяваме да намерим правилния подход за постигането на обща позиция, която е в съзвучие с интересите на гражданите и общите ни европейски ценности“, подчертаха двамата. По-късно Цветанов проведе работна среща в Хелзинки с Августин Диаз де Мера, който е член на Групата на ЕНП в ЕП от испанската Народна партия. Двамата обсъдиха дейността на Съвместната група за парламентарен контрол на дейността на Европол (СГПК), в която Диаз де Мера е член в качеството си на докладчик по регламента за Европол в Комисията по граждански свободи, правосъдие и вътрешни работи (ЛИБЕ) на Европейския парламент.   По време на разговора Диаз де Мера изрази увереност, че благодарение на професионалния опит на Цветанов в правоохранителната система и изграденото доверие към него от страна на всички държави-членки и Европол като бивш вътрешен министър, по време на чийто мандат са реализирани редица успешни съвместни операции - бе постигнат консенсус за единодушното му избиране за постоянен представител на СГПК в Управителния съвет на Европол.   „С избирането на Цветан Цветанов СГПК постигна гаранция, че ще бъде установен един ефективен и постоянен канал за отворена комуникация между управителния орган на Европол и контролния орган с представители на всички национални парламенти на ЕС и Европейския парламент, отбеляза Диаз де Мера.", "date": "2018.11.08", "title": "Цветанов разговаря с европейски лидери за предстоящата кампания за евроизборите"}
{"url": "https://www.faktor.bg/bg/articles/novini/balgariya/postanovlenieto-na-ms-za-sazdavane-na-darzhavna-agentsiya-za-patna-bezopasnost-veche-e-publikuvano", "text": "Постановлението на Министерски съвет за създаване на Държавна агенция за пътна безопасност беше публикувано за обществено обсъждане. Правителството очаква новото звено да подобри координацията в политиките за пътна безопасност с всеобхватен анализ. В състава на Агенцията ще влязат представители на 10 министерства, прокуратурата, агенция \"Пътна инфраструктура\" и други ведомства. Първоначалният персонал на агенцията ще бъде 39 души. Мотивът за създаването на новото звено е да се преодолее недостатъчното взаимодействие между институциите по проблема с пътните произшествия.", "date": "2018.11.08", "title": "Постановлението на МС за създаване на Държавна агенция за пътна безопасност вече е публикувано"}
{"url": "https://www.faktor.bg/bg/articles/novini/svyat/tragediya-v-sasht-nay-malko-11-dushi-sa-ubiti-v-kaliforniyski-bar", "text": "Най-малко 11 души са убитите при стрелбата в бар в Калифорния.  Трагедията се разигра около полунощ, местно време, в голям нощен клуб в град Таузънд Оукс. Мъж е открил безразборно стрелба с полуавтоматично оръжие. Първоначално бе съобщено само за десетки ранени, по-късно бе обявено, че има \"няколко жертви\", без да бъде конкретизиран броят им.    Последната информация от полицията е, че е потвърдена смъртта на 11 души. Сред тях е и нападателят. Тялото му е било намерено сред тленните останки на жертвите. За момента не се съобщават никакви подробности за самоличността на стрелеца, както и за евентуалните му мотиви.", "date": "2018.11.08", "title": "Трагедия в САЩ: Най-малко 11 души са убити в калифорнийски бар"}
{"url": "https://www.faktor.bg/bg/articles/mareshki-umuva-da-se-otkazhe-ot-imuniteta-si", "text": "Не сме решили още дали да се откажем от имунитетите си. Може и да не се откажем, за да видим кои са тези, които искат да ни бъде свален имунитета. Това каза пред журналисти лидерът на „Воля“ Веселин Марешки по повод искането на главния прокурор Сотир Цацаров да бъдат свалени имунитетите на него, Кръстина Таскова и Пламен Христов, предаде „Фокус“.  „Принципно бях готов да си дам имунитета. Първичната реакция на Кръстина Таскова е, че ние всъщност не се чувстваме виновни и искаме да видим кои са тези, които имат интерес имунитетът ни да бъде свален“, заяви той. „Разбираме, че са разпитани 90 свидетели, от които 85 са казали, че никой по никакъв начин не ги е изнудил. Принудили са по някакъв начин 2-3 да кажат обратното“, посочи Веселин Марешки. Мареши пак се прицели в Красимир Каракачанов и Валери Симеонов, които стояли зад атаката срещу него и двамата му депутати Таскова и Пламен Христов. Без да им обяви имената, били всеизвестни, той наречевицепремиерите изверги и стигна и по-далеч: \"Чуваме, че някои от тях спят с прокурори\". На въпроса дали има предвид лидера на ВМРО понеже съпругата му е прокурор, Марешки се измъкна от конкретен отговор. \"Ще помислим, да ги видим кои са тези и дали става дума за обвинения за изнудване или за това, че искаме двама изверги да бъдат изхвърлени от правителството\", изцепи се Марешки. „Сменили са члена, по който сме си дали имунитета предния път. Сега искат да си го дадем по друг член отново“, уточни той. „Тогава казахме, че за да не ни разиграват такива циркове казахме, че си сваляме имунитетите по всички членове от целия НК“, обяви лидерът на „Воля“. „Няма нищо ново, просто сменят члена. Първия път са се объркали. Цяла година разследват за някакво изнудване и не намират нищо. Сега са решили, че е изнудване за нещо друго“, каза още той. От коментара на Марешки е видно, че депутатите от \"Воля\" още не са решили окончателно дали доброволно ще дадат имунитета си. По-вероятно било да чакат пленарната зала да им го свали.  \"Това е важен момент за бъдещето на България\", бе патетичният отговор на Кръстина Таскова в отговор на въпроса дали тя ще си подаде сама.", "date": "2018.11.08", "title": "Марешки негодува: Нищо ново -  искат ни имунитета, просто смениха члена"}
{"url": "https://www.faktor.bg/bg/articles/siderov-besen-bsp-mi-kradat-ideite", "text": "\"Крадете идеите ни, поне го кажете. Кажете благодарим, г-н Сидеров, че сте написали това, за да можем да преписваме от него\". Това каза председателят на ПГ на „Обединени патриоти“ и лидер на „Атака“ Волен Сидеров в дебатите по промените в Закона за концесиите на първо четене. „За 156 дни в 42-то НС „Атака“ предложи 31 законопроекта, 9 от които на второ четене. 25 проекторешения и 3 декларации. Тогава на власт беше коалиция БСП- ДПС“, припомни той. „Нито едно предложение не беше прието от управляващите“, заяви Волен Сидеров.  „БСП отхвърлиха предложението ни минималната пенсия да бъде 500 лева“, посочи той. „Предложихме минималната работна заплата да се приравни към средната минимална работа заплата за държавите от ЕС- отхвърлено с гласовете на ГЕРБ, БСП и ДПС“, обясни Сидеров. „Атака“ предложи и прекратяване на всички концесионни договори за добив на злато, за което говоря от 15 години. Г-жо Нинова, вие тогава не бяхте в политиката. Предложението ни беше отхвърлено с гласовете на БСП, ДПС и ГЕРБ“, каза още лидерът на „Атака“.", "date": "2018.11.08", "title": "Сидеров бесен на БСП: Благодарете ми, че ми крадете идеите!"}
{"url": "https://www.faktor.bg/bg/articles/valentin-vatsev-s-konspiratsiya-zainteresovani-kragove-veche-sa-nachertali-kakvo-sledva-sled-borisov", "text": "Заключителна победа и крачка напред в историята или нова ситуация за Доналд Тръмп се оформи след междинните избори в САЩ? Какви територии успя да залее синята демократична вълна и къде Тръмп и републиканците успяха да сложат своя отпечатък?  \"Очаквах по-малки резултати от страна на демократите. Те победиха на ниво долна камара. Контролът на демократите върви от долу нагоре, а на републиканците от горе надолу. Тези избори създават реални проблеми за Тръмп. Но те не са фатални. Предстои му дълъг път. Тепърва му предстои да побеждава. Той не е в мат. За някои неща ще отстъпи. Но от стената между САЩ и Мексико няма да се откаже. Никой не може да му промени позицията за Русия и Китай. Той няма да промени това, което досега правеше\", отбеляза геополитическият анализатор Валентин Вацев.  Според него Тръмп е прав, че политическият и икономическият конкурент на САЩ е Китай, а с Русия може и да се карат, но може и да се разберат.  \"Тръмп е на път да започне разумен разговор с Китай. Не вярвам обаче в дългосрочни победи на Тръмп, тъй като неговата социална група се смалява\", подчерта коментаторът в \"България сутрин\".  Акцентът в разговора премина и към предстоящата среща между министър-председателя на България Бойко Борисов и американския президент Доналд Тръмп.  \"Ако Борисов успее да разговаря съдържателно с Тръмп, това може да е от полза за България. Но дотогава може премиерът да се занимава с друго. Той успя да ядоса и Москва, и Вашингтон. Той може и да няма политическо образование, но е досетлив. Заинтересовани кръгове вече са начертали какво следва след Борисов\", изтъкна Вацев пред Bulgaria ON AIR.", "date": "2018.11.08", "title": "Валентин Вацев с конспирация:  Заинтересовани кръгове вече са начертали какво следва след Борисов"}
{"url": "https://www.faktor.bg/bg/articles/alternativa-za-germaniya-nyama-da-podkrepim-balgariya-za-shengen", "text": "Германският Бундестаг ще дебатира днес Глобалният пакт за миграцията на ООН. Инициативата за обсъждането е на дяснопопулистката \"Алтернатива за Германия\". За партията темата за бежанците е централна, както и бъдещето на Европейския съюз като обединение от национални държави. Тази логика включва и премахването на Шенген и общата европейска валута. Това каза пред БНТ Уве Шулц, депутат в Бундестага от \"Алтернатива за Германия\" и председател на Групата за приятелство с България, Румъния и Молдова. \"Алтернатива за Германия\" има ясна позиция - ние искаме Европа на нациите, въз основа на \"архитектите\" Де Гол и Аденауер. За нас шенгенското споразумение е достойно за отмяна. И заради него имаме в Германия голям миграционен проблем. Това означава, че присъединяването ви към шенгенското пространство няма да бъде подкрепено от \"Алтернатива за Германия\". В Бундестага този въпрос все още не е поставян за обсъждане\", заяви депутатът. \"Вие очаквате от мен искреност и аз съм искрен - Румъния и България имат специален проблем. Той се отнася до корупцията. Тези дни предмет на обсъждане в германските медии беше, че подкупни български служители са предоставяли паспорти на Европейския съюз и по този начин са улеснили достъпа до Европа. Съвсем ясно е, че вашата страна трябва да си подготви домашните\", продължи Шулц. И по отношение на другия приоритет, който има България - присъединяване към Еврозоната, позицията е същата - \"Алтернатива за Германия\" оценява общата европейска валута като средство за централизиране на Европейския съюз. Партията започна да черпи сили именно от гнева по време еврокризата от 2010-а. Въпреки желанието, Германия да напусне общността като последва примера на Великобритания, в \"Алтернатива за Германия\" вече се готвят за европейските избори.", "date": "2018.11.08", "title": "\"Алтернатива за Германия\": Няма да подкрепим България за Шенген"}
{"url": "https://www.faktor.bg/bg/articles/novini/svyat/tsvetanov-i-dzhudit-varga-obsadiha-dobrite-otnosheniya-mezhdu-balgariya-i-ungariya", "text": "Председателят на ПГ на ГЕРБ и зам.-председател на партията Цветан Цветанов се срещна с министъра по въпросите на Европейския съюз на Унгария Джудит Варга. Това се случи в рамките на конгреса на ЕНП в Хелзинки.  По време на разговора Цветан Цветанов и Варга обсъдиха двустранните  отношения между България и Унгария, като подчертаха, че личното приятелство между премиерите Борисов и Орбан има огромна заслуга за изключително доброто сътрудничество между двете държави. „Затова свидетелстват двустранните посещения на правителствено ниво през последните шест месеца“, отбелязаха двамата.  Цветанов и Варга се обединиха и около становището, че сега е моментът всички партии-членки на ЕНП да работят сплотено за успеха на общото си европейско политическо семейство, защото от този успех зависи бъдещето на Европа и сигурността на европейските граждани.", "date": "2018.11.08", "title": "Цветанов и Джудит Варга обсъдиха добрите отношения между България и Унгария"}
{"url": "https://www.faktor.bg/bg/articles/parlamentat-othvarli-promenite-v-zakona-za-kontsesiite-vneseni-ot-pg-na-bsp", "text": "Парламентът отхвърли промените в Закона за концесиите, внесени от ПГ на БСП. „За“ гласуваха 88 народни представители, „против“ бяха 73, а 40 се „въздържаха“. От БСП настояха да не се отдават на концесия търговските дружества с повече от 50% държавно участие в капитала. Тези дружества са включени в т.нар. забранителен списък по Закона за приватизация и следприватизационен контрол. Според БСП отдаването на тези дружества на концесия за 35 години или повече създава предпоставки за компрометиране на целите, заради които те са в забранителния списък. От левицата възразяват Летище \"София\" да се отдава на концесия. На 27 юни кабинетът одобри решението на тогавашния транспортен министър Ивайло Московски за откриване на процедурата за определяне на концесионер на Летище \"София\". От левицата внесоха в парламента предложение концесията да се прекрати, но депутатите го отхвърлиха. Според БСП отдаването на концесия на летището е риск за националната сигурност. БСП внесоха сигнал и в Прокуратурата с настояване решението на МС за концесията да бъде отменено. Прокуратурата обаче прие, че не са налице основания да се намесва, защото решенията на МС по Закона за концесиите не подлежат на обжалване.", "date": "2018.11.08", "title": "Парламентът отхвърли промените в Закона за концесиите, внесени от БСП"}
{"url": "https://www.faktor.bg/bg/articles/afp-zhena-se-gotvi-da-prevarne-zhivota-na-donald-tramp-v-ad", "text": "Вещ познавач на властовото задкулисие, Нанси Пелоси може отново да стане най-могъщата жена в американската политика, след като демократите превзеха Камарата на представителите, но ще се наложи да преговаря с ред свои съпартийци, приканващи за обновление. Това пише в свой коментар агенция \"Франс прес\", цитирана от БТА. Водачът на мнозинството в долната камара на Конгреса е третият по ранг човек в държавата след президента и вицепрезидента. Седемдесет и осемгодишната депутатка от Сан Франциско има вече опит на този пост, който заемаше от 2007 до 2010 г., вгорчавайки за Джордж Уокър Буш края на президентския му мандат.  Ако стане отново \"уважаемата госпожа председател\", демократката обеща да превърне в ад живота на Доналд Тръмп, който й се обади във вторник вечерта, още преди да бъдат преброени всички бюлетини. \"Конгрес с демократично мнозинство ще разработи решения, които да ни сплотят, защото имаме доста разногласия помежду си\", заяви тя пред съмишленици във Вашингтон и обяви, че се \"възстановяват конституционните правомощия и контраправомощия\". При гласуване в Камарата по законопроекти на Белия дом Пелоси ще може като лидер на мнозинството да блокира републиканските текстове, било то за нова данъчна реформа или за градежа на стена срещу мигрантите по мексиканската граница.  Нещо по-важно: шансовете за процедура за отстраняване на Тръмп от президентския пост, силно нарастват, щом демократите ще могат да започват парламентарни разследвания на подозренията за сговор на предизборния му екип с Русия в президентската кампания от 2016 г.  Пелоси заяви, че е против процедурата за импийчмънт - с мотива, че това само ще мобилизира привържениците на президента. Но тя може и да размисли, особено ако специалният прокурор Робърт Мълър, водещ разследването, представи конкретни доказателства в подкрепа на обвиненията. Успехът на нейната партия впрочем не й гарантира връщане на върха - десетки кандидати на демократите заявиха преди вота, че ще й препречат пътя към този пост. Причина за тези вътрешни несъгласия е разочарованието сред голяма част от електората. При допитване, данни от което бяха разпространени през август, към три четвърти от запитаните приканват демократите да си изберат друг водач в долната камара. Недолюбвана от някои хора в собствената си партия, тя е и \"черна овца\" в очите на републиканците начело с Доналд Тръмп, който редовно насъсква тълпите срещу нея. Пелоси \"слабо познава нещата около престъпността, границите и втората поправка\", гарантираща правото за носене на оръжие, написа президентът в Туитър през август. Други консерватори критикуват \"арогантността\" на тази съпруга на бизнесмен милионер, спадаща според тях към елита на либералите, откъснат от трудностите на средната класа.  Вече трийсетина години Нанси Пелоси представлява в Камарата калифорнийския мегаполис Сан Франциско със силно прогресистки нагласи. Смятана за умерен политик в тази крепост на левицата, тя с гордост брани най-прогресистките ценности на Демократическата партия - защитата на сексуалните малцинства, правото на аборт, битката срещу антимигрантската стена. Майка на пет деца и баба на девет внуци, тя е родена под името Нанси Д'Алесандро на 26 март 1940 г. в Балтимор, щата Мериленд, в италианско-американско католическо семейство с изявен интерес към политиката. Баща й и нейният брат са били кметове на Балтимор. Завършила вашингтонския \"Тринити колидж\", тя заживява впоследствие в Сан Франциско със съпруга си Франк Пелоси, който натрупва състояние във финансовия бизнес и търговията с недвижими имоти. Прави кариера в Демократическата партия, като изчаква децата й да пораснат и на 47-годишна възраст за пръв път получава място в Камарата. През 2003 г. оглавява малцинството на демократите там. Ловък тактик, тя опознава властовото задкулисие, ври и кипи в политическите борби. За да напреднеш в американския политически живот, трябва \"да носиш броня\", но и \"да носиш на удари\", казва Нанси Пелоси. Точно това ще й бъде необходимо, за да надвие съмненията на своя лагер и да стане опонент номер едно на Доналд Тръмп.", "date": "2018.11.08", "title": "АФП: Жена се готви да превърне живота на Доналд Тръмп в ад"}
{"url": "https://www.faktor.bg/bg/articles/elena-yoncheva-se-otkazva-ot-imuniteta-si", "text": "Депутатите от ПГ на \"БСП за България\" Елена Йончева и проф. Георги Михайлов се отказват от имунитетите си, предаде Агенция \"Фокус\". Имунитетите им бяха поискани днес от гл. прокурор Сотир Цацаров.", "date": "2018.11.08", "title": "Елена Йончева се отказва от имунитета си"}
{"url": "https://www.faktor.bg/bg/articles/novini/balgariya/kmetat-na-rayon-tsentralen-v-plovdiv-iska-referndum-za-mahaneto-na-alyosha", "text": "Кметът на район „Централен“ в Пловдив Георги Стаменов настоява за дебат за премахването на паметника на „Альоша“. По думите му, социалистическият монумент трябва да се демонтира и на мястото му да бъде поставен друг.  „Малко се знае, че първоначалното намерение е било там да бъде поставен паметник на Сталин. По онова време тепе е носело неговото име. След 3 години дискусии и конкурси е решено, че няма да е паметник на Сталин, а на съветския войник. В контекста на времето е било малка победа на пловдивските управници“, коментира Стаменов пред Plovdiv-press.  „Към днешна дата подобно предизвикателство не стои пред районната администрация. Въпросът с паметниците е изключително деликатен. Има хора, които яростно го отричат, но и други, които топло го приветстват. Не съм убеден, че на мястото трябва да има указателна табела, която да обяснява какъв е този паметник и защо е там. А иначе въпросът за Альоша може би трябва да се реши на местен референдум“, казва още Стаменов.", "date": "2018.11.08", "title": "Кметът на район „Централен“ в Пловдив иска реферндум за махането на Альоша"}
{"url": "https://www.faktor.bg/bg/articles/korneliya-ninova-zastavame-kato-edin-zad-elena-yoncheva-i-prof-georgi-mihaylov", "text": "ПГ на „БСП за България“ заставаме като един зад Елена Йончева и проф. Георги Михайлов – вярваме, че са невинни и очакваме да се докаже. Това каза лидерът на БСП Корнелия Нинова пред журналисти във връзка с поисканите имунитети на Елена Йончева и проф. Георги Михайлов, предаде  Агенция „Фокус“.  „Групата се събрахме, разговаряхме. Решението ни е следното. Елена Йончева и Георги Михайлов доброволно ще си дадат имунитетите. Разчитаме на бързо и обективно разследване, но цялата група заставаме зад тях като един“, допълни Нинова. „Очаквам, че ще ни се задава и от вас и политически въпроса дали ще ги изключим от парламентарната група. Казвам го сега и това решение ще остане до края на разследването. Не, няма да ги изключваме от парламентарната група. Това са две ярки остриета на БСП, допускам, че със своите изказвания и своето поведение те са предизвикали такова нещо. За това ние стоим твърдо убедени, че са невинни и очакваме делото и разследването да го докажат“, допълни още Нинова.", "date": "2018.11.08", "title": "Корнелия Нинова: Заставаме като един зад Елена Йончева и проф. Георги Михайлов"}
{"url": "https://www.faktor.bg/bg/articles/novini/balgariya/anton-todorov-vlakovata-odiseya-na-maya-manolova-naglasena-sluchaen-patnik-se-okaza-petrolen-bos", "text": "Влаковата „одисея” на омбудсманът Мая Манолова преди дни се оказа изцяло режисирана и нагласена пиар акция. Това разкрива чрез случайна снимка политологът Антон Тодоров. Един от случайните пътници в купето на Манолова се оказа петролен бос, а не гражданин с проблеми. Ето какво написа Тодоров на стената си във фейсбук: „Доказателство, че пиар акциите на Манолова са фалшиви и са мероприятие на БСП! На снимката този, който е прегърнал куфарчето и уж се е озовал във влака, е местен бизнесмен, който навремето може би е получил \"червено куфарче\" като подарък. Местната петролна база в общинския център на община Антон е негова. Има фирма \"Симов ойл\" ООД и не е виждал влак сигурно 20 години. Вози се на модерни скъпи джипове... Зарежда с горива общини в София област и т.н. Изцяло нагласена акция на БСП! Симо Симов е и активен участник в протестите, които се организираха заради горивата и бензиностанциите в началото на годината. ,Синът му Власимир Симов беше общински съветник от БСП и председател на ОбС-Антон от БСП предишен мандат.  Има също голям бизнес и почистваща фирма. Другият му син е бил също общ.съветник от БСП, добавя Антон Тодоров.", "date": "2018.11.08", "title": "Антон Тодоров: Влаковата „одисея” на Мая Манолова нагласена – „случаен” пътник се оказа петролен бос"}
{"url": "https://www.faktor.bg/bg/articles/ivaylo-kalfin-za-nyakoi-zaplatite-rastat-mnogo-barzo-za-drugi-sa-zamraznali", "text": "Недостигът на квалифицирана работна ръка е един от най-силните ограничители на икономическия ръст в България през последните години. Това е непрекъснато повтарящ се проблем, поставян от организациите на работодателите, като постепенно той обхваща всички сектори на икономиката и професии. Тази притеснителна картина беше описана в изследване на фондация \"Фридрих Еберт\" и Института за икономика и международни отношения.  Изследването показва, че не е затихнало намерението за емиграция от България. Това коментира Ивайло Калфин, бивш министър на труда и социалната политика. Ако има малко над 4 млн. души в България, които са между 18 и 64 в трудоспособна възраст, всеки четвърти от тях, което е над 1 млн., обмисля варианти за емиграция. Мотивите основно са свързани със заплатата, но не само. 95% търсят по-добро заплащане, посочи Калфин. По думите му заплатите в България растат, но не равномерно. За някои растат много бързо, за други са замръзнали.", "date": "2018.11.08", "title": "Ивайло Калфин: За някои заплатите растат много бързо, за други са замръзнали"}
{"url": "https://www.faktor.bg/bg/articles/pod-natiskat-na-tramp-glavniyat-prokuror-na-sasht-podade-ostavka", "text": "Часове след края на междинните избори в Съединените щати, главният прокурор Джеф Сешънс беше принуден да напусне поста си.  Това беше кулминацията на продължилите година остри нападки от президента Доналд Тръмп. Те бяха предизвикани от решението на главния прокурор да се оттегли от разследването за намеса на Русия в президентските избори през 2016 г.  За изпълняващ длъжността главен прокурор Доналд Тръмп назначи шефа на кабинета на Сешънс - Матю Уитакър, бивш прокурор от щата Айова.", "date": "2018.11.08", "title": "Под натиска на Тръмп главният прокурор на САЩ подаде оставка"}
{"url": "https://www.faktor.bg/bg/articles/novini/svyat/hashim-tachi-predpochitam-da-vodya-dialog-s-dyavola-otkolkoto-s-aleksandar-vuchich", "text": "Президентът на Косово Хашим Тачи потвърди пред прищински медии, че срещата в Брюксел със сръбския му колега Александър Вучич ще се състои, но подчерта, че би предпочел да води преговори с Дявола, отколкото с него, отбелязва електронното издание на белградския ежедневник Danas. „Надявам се, че този (преговорен) процес ще бъде завършен със споразумение, което със сигурност означава взаимно признаване и възможност за членство на Косово в ООН, откриване на пътя за признаване на страната от петте оставащи членки на ЕС и разкриването на сигурна европейска перспектива и за двете страни\", подчерта Тачи. Косовският президент призна, че очаква срещата, организирана в Брюксел с посредничеството на Европейския съюз, да бъде „трудна, тъй като моят колега от Сърбия е труден събеседник, сложен и в същото време – натоварващ. Мога да кажа, че предпочитам седна на масата с Дявола и да водя диалог с него, отколкото с Александър Вучич, защото той, с целия си потенциал, целия държавен арсенал на Сърбия, работи на разпадането на Косово като държава\", обобщи Тачи.  Срещата в Брюксел ще се проведе няколко дни преди пристигането на двамата лидери в Париж, където ще присъстват на церемония по случай 100-годишнината от края на Първата световна война, по покана на френския президент Еманюел Макрон. Очаква се във френската столица Тачи и Вучич да отделят време за разговор.", "date": "2018.11.08", "title": "Хашим Тачи: Предпочитам да водя диалог с Дявола, отколкото с Александър Вучич"}
{"url": "https://www.faktor.bg/bg/articles/ratsionalen-izbor-gratski-pensioneri-na-pat-da-prevzemat-balgariya", "text": "През последните години пенсиите в Гърция бяха намалени значително като част от пакета икономии, приети от Атина, в отговор на исканията от страна на кредиторите на държавата. В резултат днес много от пенсионерите от страната избират да се преместят и да живеят в България, разказва Bloomberg в своя публикация. \"Самата Гърция, разпознаваема за други европейци като добра дестинация за пенсиониране, намира своите по-възрастни граждани да живеят в по-евтината й северна съседка, след като пенсиите им бяха съкратени поне 20 пъти по време на дълговата криза\", посочват от медията. Според Bloomberg те правят този \"рационален избор\", тъй като по данни на Евростат към 2017 година разходите за живот в родината им са близо двойно по-високи от тези в България - страната с едни от най-ниските разходи за живот в Европейския съюз. Според изчисленията в София разходите за гориво са средно 1,15 евро на литър при около 1,60 евро в Атина, чашата кафе е средно 2,30 евро при 4,70 евро в Гърция, а билетът за метро струва 80 евроцента в сравнение с 1,40 евроцента. \"Като цяло животат е 30% по-евтин от Гърция и това е така, ако избереш да живееш в София, Бургас или Пловдив\", разказва един от пенсионираните гърци, избрал да се премести в България. \"Ако избереш по-малките градове, животът е още по-евтин\", допълва той. \"Аз все още живея комфортно тук, въпреки голямото намаление на пенсията ми, тъй като цените на всички стоки и услуги са значително по-ниски от тези в Гърция\", разказва друг възрастен гражданин на южната ни съседка, преместил се у нас. \"Сега рядко се връщам в Атина. Синът ми ме посещава често и винаги намира да купи неща, които в родината ни са много по-скъпи\", допълва той.", "date": "2018.11.08", "title": "Рационален избор: Гръцки пенсионери на път да \"превземат\" България"}
{"url": "https://www.faktor.bg/bg/articles/novini/svyat/tsvetan-tsvetanov-se-sreshtna-s-premiera-na-harvatiya-andrey-plenkovich", "text": "Председателят на ПГ на ГЕРБ и зам.-председател на партията Цветан Цветанов се срещна с министър-председателя на Хърватия Андрей Пленкович. Това се случи в рамките на конгреса на ЕНП в Хелзинки, съобщиха от пресцентъра на ПП ГЕРБ.  По време на разговора Цветан Цветанов и премиерът на Хърватия отбелязаха отличното двустранно сътрудничество между двете страни. Председателят на ПГ на ГЕРБ благодари на хърватската страна за оказаната подкрепа при приемането на процедурните правила за парламентарен контрол над дейността на Европол от страна на ЕП и националните парламенти, което се случи в София в рамките на българското европредседателство.  Министър-председателят Пленкович поздрави България и премиера Борисов за успешното председателство на Съвета на ЕС и подчерта важността на основния ни приоритет – европейското бъдеще не страните от Западните Балкани. Председателят на ПГ на ГЕРБ и зам.-председател на партията Цветан Цветанов се срещна и с вътрешния министър на Германия Хорст Зеехофер по време на конгреса на Европейската народна партия (ЕНП) в Хелзинки.  Двамата обсъдиха ситуацията с охраната на външните граници на ЕС и управлението на миграционните процеси.  По време на срещата Цветан Цветанов благодари на Зеехофер за подкрепата на Германия, включително чрез немските политически фондации \"Ханс Зайдел\" и \"Конрад Аденауер\", за акумулиране на експертиза и обмен на опит в сферата на вътрешната сигурност, правоприлагането и правосъдната система.  „Германия е стратегически партньор, на когото винаги сме могли да разчитаме по пътя за европейско развитие на България“, подчерта Цветан Цветанов пред германския вътрешен министър.", "date": "2018.11.08", "title": "Цветан Цветанов се срещна с Андрей Пленкович и  Хорст Зеехофер"}
{"url": "https://www.faktor.bg/bg/articles/borisov-s-finlandskiya-premier-obsadihme-tehniya-model-za-izpolzvaneto-na-ruski-reaktori-v-yadrenata-energetika", "text": "Ще направим обмен между учители и ученици от България и Финландия. Това каза пред журналисти премиерът Бойко Борисов, който се срещна с министър-председателя на Република Финландия Юха Сипила, предаде  Агенция „Фокус“. “Знаете, че близо 1000 финландски войници са се били за освобождението на България”, припомни Борисов. Той обяви, че с финландския му колега са обсъждали теми като туризъм, образование, енергетика и сигурност. По думите му България и Финландия са модел за опазване на външните граници на ЕС, благодарение на политическата си воля, силната гранична полиция и споразуменията с трети страни да работят за гарантиране на сигурността.  „Финландия отдавна е инвестирала в България в експертен потенциал“, отчете той. „По молба на кмета на Бургас и на преподаватели от нашето училище по изкуствен интелект и иновации в Бургас, тъй като най-силният университет и най-добрата образователна система са тук във Финландия, лично премиерът Юха пое ангажимент да направим обмен между ученици и преподаватели с нашето училище в Бургас. Преди година нашия министър на образованието беше тук, запозна се с тяхната образователна система и в момента ние правим същото. Пое се ангажимент, че ако тръгне добре, след това вече ще имаме нов обмен и може и с други училища в последствие да го направим, но така или иначе за първото сме си стиснали ръцете“, обясни премиерът Борисов.  „Следващата тема – близо двойно увеличение на финландските туристи в България. Надявам се в следващите няколко месеца да дойде да посети България, обещал съм и до Пловдив да го заведа – Европейска столица на културата“, допълни българският министър-председател.  По отношение на енергетиката, той посочи: „Отделихме много време за финландския модел с използването на руски реактори в ядрената енергетика. С колегата имаме план как максимално да се опитаме да си помагаме в експертизата в тази сфера с Финландия“.", "date": "2018.11.08", "title": "Борисов: С финландския премиер обсъдихме техния модел за използването на руски реактори в ядрената енергетика"}
{"url": "https://www.faktor.bg/bg/articles/nnn-3", "text": "Военновъздушните сили на САЩ осъществиха пробно изстрелване на междуконтинентална балистична ракета \"Минитмън 3\" (Minuteman 3) без боен заряд. Тя беше изстреляна от военновъздушна база \"Ванденбърг\" в Калифорния, предаде Асошиейтед прес. Ракетата \"Минитмън 3\" води началото си от 60-те години на миналия век, когато САЩ решават да заложат на ракетните двигатели с твърдо гориво. По този начин отпада необходимостта от бавно зареждане, а оръжието може да се изстреля без предварителна подготовка. \"Минитмън\" има 3 степени. Сегашната версия - \"Минитмън 3\" има подобрения свързани с бойната глава и уязвимостта на противоракетни системи. По същество обаче ракетата е технологично изостанала от руските системи, тъй като има изцяло балистична траектория. За сметка на това американците са развили нейната точност, като по думите им \"Минитмън 3\" директно би уцелил вражески силоз. Максималният обсег на ракетата е 13 000 километра, а максималната й скорост - 28 176 км/ч. В най-високата точка на своя полет тя се намира на 1 120 километра над земната повърхност. \"Минитмън 3\" може да носи 3 бойни глави, като максималната им мощност е 475 килотона. Знае се, че една бойна глава с такава мощност има сравнително малки размери (180 сантиметра височина и 57 см ширина) и тегло от около 200 килограма.", "date": "2018.11.08", "title": "САЩ изстреля балистична ракета от база в Калифорния"}
{"url": "https://www.faktor.bg/bg/articles/tsvetanov-i-kmetove-ot-gerb-obsadiha-s-zhozef-dol-predstoyashtite-evropeyski-izbori", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове в България, избрани от листата на ГЕРБ, се срещнаха с председателя на Европейската народна партия (ЕНП) Жозеф Дол. Това се случи днес в рамките на конгреса на ЕНП в Хелзинки, Финландия. По време на разговора Цветан Цветанов отбеляза, че догодина на европейските избори българските граждани трябва да гласуват за мирна и просперираща Европа, а това може да го гарантира само Европейската народна партия. Пред Жозеф Дол Цветанов подчерта, че благодарение на европейската солидарност инфраструктурата в българските общини непрекъснато се модернизира и това се оценява положително от гражданите. „Победа на ГЕРБ и на местните избори ще ни даде възможност да надградим постигнатото“, уточни зам.-председателят на ГЕРБ. Председателят на ЕНП Жозеф Дол поздрави правителството на Бойко Борисов за грижата за българските общини и посочи пред кметовете, че с управници като Бойко Борисов и Цветан Цветанов зад гърба си те имат пълното спокойствие и свобода да развиват градовете си и да гарантират професионална реализация на жителите им.", "date": "2018.11.08", "title": "Цветанов и кметове от ГЕРБ обсъдиха с Жозеф Дол предстоящите европейски избори"}
{"url": "https://www.faktor.bg/bg/articles/novini/balgariya/tsatsarov-poiska-imuniteta-na-elena-yoncheva-i-mareshki", "text": "Днес, 08.11.2018 г. главният прокурор Сотир Цацаров отправи към Народното събрание искания за снемане на имунитета на шестима народни представители, съобщиха от пресцентъра на прокуратурата. Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България, по отношение на: - Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК /умишлена безстопанственост/ и по чл. 220 ал. 1 вр. чл. 26 ал. 1 НК /сключване на неизгодни договори/. В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания- София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение. - Веселин Марешки, Кръстина Таскова и Пламен Христов, народни представители от ПГ на ПП „Воля“. Спрямо тях, по досъдебно производство, започнало в ОП Варна, са повдигнати и предявени обвинения за престъпления по чл. 213а ал. 2 т. 4 вр. ал. 1 вр. чл. 26 ал. 1 НК /изнудване/. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление. Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия /по-високи цени спрямо другите доставчици/. - Борис Кърчев, народен представител от ПП „ГЕРБ“, за престъпления по чл. 255 ал. 3 вр. ал. 1 т. 2, т. 6 и т. 7 НК /избягване на установяването и плащането на данъчни задължения в особено големи размери/. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова, че през месеците юни – юли 2015 г. в гр. Стара Загора, като управляващ „Би Би Си Кейбъл“ ООД избегнал плащането на данъчни задължения в особено големи размери – 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит. В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ“ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев. - Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК /изпиране на пари в особено големи размери/. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък. В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство. Исканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Съобразно чл. 31ал. 3 от Конституцията,обвиняемият се смята за невинен до установяване на противното с влязла в сила присъда.", "date": "2018.11.08", "title": "Цацаров поиска имунитета на Елена Йончева и Веселин Марешки"}
{"url": "https://www.faktor.bg/bg/articles/shryoder-shte-tryabva-da-priznaem-krim-za-ruski-rano-ili-kasno", "text": "Крим, рано или късно, ще трябва да бъде признат за руски. Това казва в интервю за в. ”Аахенер нахрихтен” бившият канцлер на Германия Герхард Шрьодер. Шрьодер е един от най-близките приятели на Путин. След напускането на политиката в Германия Шрьодер работи за водещи руски компании. Бившият канцлер припомня, че Крим е бил руски до 1954 г., когато съветският лидер го предава като дар на Украйна. Затова подчертава, че Европа трябва да се съобрази с това и да възстанови сътрудничеството си с Москва. Като аргумент той посочва, че Русия е най-близката съседка и без нея няма да има дългосрочен мир на континента.", "date": "2018.11.08", "title": "Шрьодер: Ще трябва да признаем Крим за руски рано или късно"}
{"url": "https://www.faktor.bg/bg/articles/novini/balgariya/donald-tramp-se-otkaza-za-se-sreshta-s-putin-v-parizh", "text": "Планът за посещението на президента на САЩ Доналд Тръмп в Париж не предвижда двустранни срещи с държавни глави, с изключение на френския Еманюел Макрон. Това заяви високопоставен представил на американското правителство в телефонен брифинг за журналисти, предаде ТАСС, цирана от БТА. \"Що се отнася до другите двустранни срещи (на американския президент): единствената двустранна среща, която е планирана за президента, е тази с неговия колега Макрон. Не планираме други отделни срещи в Париж с Путин или други лидери\", каза представителят. Преди това руският президентски съветник Юрий Ушаков съобщи, че на 11 ноември президентите на Русия и САЩ само ще поговорят за кратко в Париж, а основната лидерска среща между тях се планира да бъде на срещата на върха на Г-20 в Буенос Айрес. Самият Тръмп вчера съобщи, че не е сигурен дали ще разговаря с Путин на 11 ноември в Париж, където ще бъде отбелязана 100-годишнината от края на Първата световна война, но добави, че се планира среща в кулоарите на лидерския форум на Г-20 в Аржентина на 30 ноем", "date": "2018.11.08", "title": "Тръмп се отказа от среща с Путин в Париж"}
{"url": "https://www.faktor.bg/bg/articles/borisov-s-rech-pred-kongresa-na-evropeyskata-narodna-partiya", "text": "Премиерът Бойко Борисов се среща тази сутрин в Хелзинки с финландския си колега Юха Сипиля. По-късно Борисов ще изнесе реч пред конгреса на Европейската народна партия и ще участва в гласуването за водещ кандидат на изборите през май. ЕНП ще избере днес кандидата си за наследник на Жан-Клод Юнкер. За мястото се борят германецът Манфред Вебер и финландецът Александър Стуб. Партия ГЕРБ ще гласува за Вебер. Вебер е \"голям приятел на България и е съвсем естествено да подкрепим представителя на ЕНП, който се предлага от германска страна. Той е от Бавария. Неговата партия - Християнсоциалният съюз, е дългосрочен партньор на ГЕРБ. Манфред Вебер е енергичен, компетентен, всеотдаен и за него сигурността на Европа е от ключово значение\", заяви вчера зам.-председателят на ГЕРБ Цветан Цветанов. Другият кандидат Александър Стуб коментира, че уважава решението на ГЕРБ, но според него изненади все пак са възможни. В конгреса участват и представители на \"България на гражданите\" и СДС, които още не са избрали за кого ще гласуват. \"При всички положения ще подкрепим този, който поеме контретни ангажименти към България и по-конкретно към борбата с корупцията, заяви лидерът на Движение \"България на гражданите\" Димитър Делчев. Вчера, след откриване на годишния си конгрес в Хелзинки дясноцентристката ЕНП предупреди унгарския премиер Виктор Орбан, че може да обмисли да изхвърли неговата партия ФИДЕС от състава си, поради притеснения за действията й относно върховенството на закона и запазването на демократичните свободи, предаде Ройтерс. Делегатите приеха специална резолюция, с която иска от Унгария да зачита ценностите и свободите, на които се основава ЕС и заявява, че те са изложени на сериозна заплаха. В резолюцията не се споменава изрично Будапеща, но представители на ЕНП, в чийто състав влиза и Християндемократическият съюз на германската канцлерка Ангела Меркел, заяви, че тя има за цел да изпрати послание към Орбан и ФИДЕС.", "date": "2018.11.08", "title": "Борисов с реч пред конгреса на Европейската народна партия"}
{"url": "https://www.faktor.bg/bg/articles/reporter-na-cnn-yadosa-tramp", "text": "Белият дом заяви, че прекратява временно акредитацията на кореспондента на Си Ен Ен в американското президентство Джим Акоста, предаде Асошиейтед прес. Решението беше взето след разгорещен спор вчера между Акоста и президента Доналд Тръмп. Той започна, след като на пресконференция Акоста зададе въпрос на Тръмп за кервана с мигранти, движещ се от Латинска Америка към южната граница на САЩ. Когато Акоста опита да зададе допълнителен въпрос, Тръмп каза: \"Достатъчно!\" След това сътрудничка на Белия дом опита да вземе микрофона на журналиста. Опитът й обаче се оказа безуспешен. Прессекретарят на Белия дом Сара Сандърс обвини Акоста в неприемливо поведение спрямо сътрудничката на Белия дом, която се опита да му отнеме микрофона. Журналистът потвърди в Туитър, че знае, че е лишен от достъпа си до Белия дом, предаде ДПА. Той неведнъж е влизал в спорове с президента. CNN подкрепи журналиста си. Асоциацията на кореспондентите в Белия дом определи като \"слаб и погрешен ход\" решението на американското президентство да \"накаже\" Джим Акоста. \"Отнемането на достъпа до комплекса на Белия дом е реакция, която е несъразмерна с нарушението, за което се твърди, че е извършено, и е неприемлива. Призоваваме Белия дом незабавно да преразгледа този слаб и погрешен ход\", заяви журналистическата организация. \"Призоваваме всеки, който има съмнения, че тази реакция е несъразмерна с нарушението, за което се твърди, че е извършено, да погледне видеозаписа от събитията от по-рано днес\", пише още в изявлението на асоциацията.", "date": "2018.11.08", "title": "Репортер на CNN ядоса Тръмп, отнеха акредитацията му"}
{"url": "https://www.faktor.bg/bg/articles/milen-keremedchiev-donald-tramp-e-pochti-siguren-pobeditel-na-sledvashtite-prezidentski-izbori", "text": "На междинните избори в САЩ частична победа има и за демократите, и за президента Доналд Тръмп. Това обяви в предаването „Тази сутрин” Милен Керемедчиев, бивш зам.-външен министър. Победата за демократите е, че превзеха долната камара на Конгреса в САЩ, а Тръмп спечели с факта, че нямаше силна вълна на обединение срещу него, коментира Керемедчиев. По думите му демократите нямат силна кандидатура, която да извадят на следващите президентски избори срещу Доналд Тръмп и засега той е почти сигурен победител. Според бившия ни зам.-външен министър американският президент е сбъркал с това, че не е заложил на безспорния икономически растеж през последните две години, а на керваните с мигранти, т.е. на конфронтацията.  Демократите пък не е трябвало да вадят Хилари Клинтът от предизборната кампания и да залагат на „Обамакеър“, която е противоречива като политика.", "date": "2018.11.08", "title": "Милен Керемедчиев: Доналд Тръмп е почти сигурен победител на следващите президентски избори в САЩ"}
{"url": "https://www.faktor.bg/bg/articles/enp-razmaha-prast-na-orban", "text": "Най-голямото политическо обединение в ЕС Европейската народна партия (ЕНП) предупреди унгарския премиер Виктор Орбан, че може да обмисли да изхвърли неговата партия ФИДЕС от състава си, поради притеснения за действията й относно върховенството на закона и запазването на демократичните свободи, предаде Ройтерс, цитирана от БТА. На годишния си конгрес в Хелзинки дясноцентристката ЕНП прие специална резолюция, с която иска от Унгария да зачита ценностите и свободите, на които се основава ЕС и заявява, че те са изложени на сериозна заплаха. В резолюцията не се споменава изрично Будапеща, но представители на ЕНП, в чийто състав влиза и Християндемократическият съюз на германската канцлерка Ангела Меркел, заяви, че тя има за цел да изпрати послание към Орбан и Фидес. \"Популисткият и националистки екстремизъм, дезинформацията, дискриминацията и заплахите срещу върховенството на закона са най-голямата заплаха срещу свободата и демокрацията в Европа от вдигането на Желязната завеса\", се казва в резолюцията. \"Подчертаваме, че ЕС е основан на ценностите на уважение към човешкото достойнство, свобода, демокрация и върховенство на закона\" и се призовават всички членове на ЕНП да спазват, уважават и подкрепят тези принципи. Австрийският канцлер Себастиан Курц, чиято страна е ротационен председател на ЕС, заяви, че ценностите на блока са свещени, независимо към коя партия принадлежи премиерът \"и дали това е в Унгария, Румъния, Полша, Малта, Гърция или Италия\". През последната година тези шест страни бяха обвинени в неспазване на ценностите на ЕС, припомня Ройтерс.", "date": "2018.11.08", "title": "ЕНП размаха пръст на Орбан, партията му погазвала закона"}
{"url": "https://www.faktor.bg/bg/articles/tanyug-zabraniha-na-srabski-intelektualtsi-da-vlizat-v-cherna-gora", "text": "Черногорската гранична полиция потвърди, че на четирима сръбски интелектуалци е забранено да влизат в страната, информира ТАНЮГ, цитирана от \"Фокус\". От полицията са казали, че сред тях е и Матия Бекович, член на Академията за науки и изкуства на Сърбия. Забраната важи за историците Чедомир Антич и Александър Ракович и за Деян Мирович, политик и юрист.  Съобщеното се позовава на всекидневника Dan в Подгорица.", "date": "2018.11.08", "title": "ТАНЮГ: Забраниха на сръбски интелектуалци да влизат в Черна гора"}
{"url": "https://www.faktor.bg/bg/articles/novini/balgariya/krasen-kralev-1", "text": "Единственото, което е нужно за България, за да организираме мондиал 2030 г. с другите балканските държави, е да се направят два стадиона, зави спортният министър Красен Кралев пред Би Ти Ви. По думите му националният стадион \"Васил Левски\" може да бъде приведен във вид, да се премахне лекоатетическата писта и да остане само трева \"само за едни трийсет милиона. Трябва също в още един от големите градове да се направи стадион - в Бургас и Пловдив няма големи стадиони и вторият може да бъде построен там. Според Кралев има всичко друго - инфраструктура, хотели.  Спортният министър очевидно лети на крилете на ентусиазма, без да брои милионите и милиардите, след предложението е дошло от Гърция и било официализирано в Ексиноград.    Според спортния министър намерението  за тази обща кандидатурата се посреща с огромен интерес, но и с известна доза скептицизъм заради изоставането на страната ни по отношение на спортната инфраструктура. „Позитивната новина е, че това ще ни даде стимул да изградим стадионите си – ще са нужни 2-3 стадиона във всяка от четирите държави с капацитет минимум  40  000 зрители, за да се  посрещнат срещи от груповата фаза“, обясни той.  Кралев обясни, че има сериозни конкуренти за кандидатурата и борбата ще е жестока, но ние да си ги вдигнем. Той вече е готов за младежка зимна олимпиада. Той вече е готов за младежка зимна олимпиада.  Кралев разкритикува ръководителите във водещите футболни клубове заради острата размяна на реплики помежду им в последните седмици. Според него това се отразява негативно на всички, свързани с българския футбол.", "date": "2018.11.08", "title": "Красен Кралев: Лесна работа е да се организира Мондиал 2030"}
{"url": "https://www.faktor.bg/bg/articles/senator-sandars-tramp-da-ostavi-na-mira-razsledvaneto-za-namesata-na-rusiya", "text": "Сенатор Бърни Сандърс в сряда е предупредил Доналд Тръмп, че ако възпрепятства разследването на спецпрокурора Робърт Мюлер за участието на Русия в изборите (за президент в 2016 – бел. ред.), сега ще се свърже с напускането на главния прокурор Джеф Сешънс от правосъдното министерство, пише американското издание The Hill. \"Президентът Тръмп трябва да позволи на спецпрокурора Робърт Мюлер безпрепятствено да продължи,\" е написал в сряда Сандърс в Туитър заедно със статия за изгонването на Сешънс. Сешънс подаде оставка в сряда след като месеци наред бе критикуван и обиждан от Тръмп.  “Всеки ден идвах в Министерството на правосъдието с желание да изпълнявам задължението си и да служа на страната си,” е написал Сешъннс в писмото за напускането си, копие от което изданието притежава.  “Постъпвах по най-добрия начин според възможностите си, работейки в подкрепа на фундаменталните законови процеси, които са в основата на правото.“  Министерството на правосъдието незабавно оповести съобщение, с което обяви, че Матю Уитакър се назначава като изпълняващ длъжността главен прокурор, като поеме и наблюдение на разследването на Мюлер, задължение, което бе дадено на заместник главния прокурор ген. Род Розенщайн, когато Сешънс се отказа с аргумент, че е ангажиран с кампанията на Тръмп.  На пресконференцията в сряда преди да се обяви оставката на Сешънс Тръмп каза, че няма намерение да спира разследването на Мюлер за намесата на Русия и за възможна връзка с кампанията му.  \"Бих могъл да уволня всекиго веднага, но не искам, защото, политически, не виждам смисъл да го правя“, каза Тръмп и добави „Просто ще го оставя да продължи; те пропиляха вече много пари, но ще оставя да проведат разследването, защото не искам друго нещо“. „Това е срам, честно казано, и притеснение за нашата страна.“  Републиканците остро се обявиха против разследването, като политическо, но настояха Тръмп да не го прекратява преди да станат известни заключенията от него.  Демократите също насърчиха Тръмп да не го спира с твърдението, че ако го направи, това ще означава препятствие пред закона.  Досега екипът на Мюлер е привлякъл под отговорност или e получил доводи за виновност от 32 души и компании.", "date": "2018.11.08", "title": "Сенатор Сандърс: Тръмп да остави на мира разследването за намесата на Русия"}
