{"url": "https://www.faktor.bg/bg/articles/novini/svyat/erdogan-izleze-ot-zalata-na-obshtoto-sabranie-na-oon-po-vreme-na-rechta-na-tramp", "text": "Турският президент Реджеп Ердоган е напуснал залата, в която се провежда сесията на Общото събрание на ООН, когато американският президент Доналд Тръмп е започнал изказването си, съобщи в.\"Стар\".  В съответствие с графика на изказванията на сесията на Общото събрание на ООН Ердоган трябва да направи изказване след президента на САЩ, уточнява агенцията.", "date": "2018.09.25", "title": "Ердоган излезе от залата на Общото събрание на ООН по време на речта на Тръмп"}
{"url": "https://www.faktor.bg/bg/articles/tramp", "text": "Президентът Доналд Тръмп заяви във вторник, че САЩ ще предоставят помощ само на страните, които считат за приятелски, предава AFP. „Ще преценим кое работи и кое не работи и дали страните, които получават нашите долари и на нашата защита взимат присърце нашите интереси“, заяви Тръмп в рамките на речта си на 73-ото Общо събрание на ООН в Ню Йорк. \"Международния наказателен съд (МНС)в Хага няма никаква легитимност и че той нарушава „всички принципи на правосъдието“, заяви също той  предава AFP, цитирана от \"Фокус\". „Що се отнася до Америка, МНС няма юрисдикция, няма легитимност, няма власт“, категоричен е американският президент. „МНС претендира за почти универсална юрисдикция над гражданите на всички страни, нарушавайки принципите на правосъдието, справедливостта и честния процес. Никога няма да предадем суверенитета на Америка на неизбраната и безотчетна глобална бюрокрация“, увери Тръмп. „В бъдеще ще предоставяме външна помощ само на тези, които ни уважават и са ни искрени приятели“, подчерта американският президент. Тръмп заяви, че военният конфликт в Сирия трябва да бъде деескалиран и да бъде постигнато политическо разрешение, предава РИА Новости. „Нашата обща цел трябва да е деескалирането на военния конфликт и политическото му разрешаване, което трябва да отразява волята на сирийския народ“, заяви Тръмп в рамките на речта си на 73-ото Общо събрание на ООН.", "date": "2018.09.25", "title": "Тръмп: Международният  съд  в Хага няма никаква легитимност"}
{"url": "https://www.faktor.bg/bg/articles/mladen-marinov-temata-glaven-sekretar-na-mvr-shte-bade-obsadena-sled-kato-premierat-borisov-se-zavarne", "text": "Все още не е обсъждано конкретно име за главен секретар на МВР. Темата ще бъде обсъдена след като премиерът Борисов се завърне в страната.  Това заяви министърът на вътрешните работи Младен Маринов в Пазарджик, където откри новата сграда на Областната дирекция на МВР.  По думите му, в момента заместник-главният секретар изпълнява длъжността и Министерството работи с пълна", "date": "2018.09.25", "title": "Младен Маринов:  Темата \"главен секретар на МВР\" ще бъде обсъдена, когато премиерът се завърне"}
{"url": "https://www.faktor.bg/bg/articles/tereza-mey-vtvardi-pozitsiyata-si-sreshtu-predlozheniyata-na-evropeyskiya-sayuz", "text": "Британският премиер Тереза Мей втвърди позицията си срещу предложенията на Европейския съюз за уреждане на отношенията след излизането на Великобритания от Съюза през март догодина, предаде Ройтерс, цитирана от БНР. Мей даде да се разбере, че очаква Брюксел да направи отстъпки по въпроса за митническия режим и ирландската граница преди срещата на върха на 18 октомври: „Винаги съм твърдяла, че е по-добре да нямаме сделка, отколкото да имаме лоша сделка. Според мен лошата сделка е сделка, която ще разцепи Обединеното кралство“, посочи тя.", "date": "2018.09.25", "title": "Тереза Мей втвърди позицията си срещу предложенията на Европейския съюз"}
{"url": "https://www.faktor.bg/bg/articles/chez-obmislya-vazmozhnostta-da-zavede-novo-arbitrazhno-delo-sreshtu-balgariya", "text": "ЧЕЗ обмисля възможността да заведе ново арбитражно дело срещу България, потвърди пред \"Хоризонт\" на БНР говорителката на чешката компания Алис Хоракова:  “Ние анализираме въпроса дали действията, предприети от българската държава, като отговор на нашите намерения да продадем българските си активи, не накърняват принципите на защита на инвестициите. Това може да бъде решено от арбитражен съд“.  Причината е, че държавата възпрепятства сделката за продажбата на активите на компанията \"Инерком\". Хоракова е категорична, че юристите на компанията анализират не само решението на Комисията за защита на конкуренцията, но и промените в Закона за енергетиката. “Ние бихме искали да отбележим, че промените в закона за енергетиката не са преминали през необходимите процедури. Също така все още няма предприети действия от страна на Комисията за енергийно и водно регулиране, въпреки че изминаха шест месеца от промените в закона“.", "date": "2018.09.25", "title": "ЧЕЗ обмисля възможността да заведе ново арбитражно дело срещу България"}
{"url": "https://www.faktor.bg/bg/articles/erdogan-blagodari-na-borisov-za-sreshtata-vav-varna-dala-polozhitelna-nasoka-na-onosheniyata-mezhdu-ankara-i-bryuksel", "text": "Министър-председателят на България Бойко Борисов и турският президент Реджеп Ердоган обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. Двамата разговаряха в рамките на 73-тата сесия на ООН в САЩ, съобщават от пресслужбата на правителството. Бойко Борисов и Ердоган оцениха високо положителното икономическо активизиране на отношенията между двете страни в областта на туризма, енергетиката и транспорта през последните години. По време на срещата българският премиер Борисов подчерта, че Турция остава освен наш непосредствен съсед, но и важен партньор в областта на миграцията и борбата с тероризма.  Президентът на Турция Ердоган изрази благодарност към министър-председателя Бойко Борисов за провеждането на срещата на върха между ЕС и Турция във Варна на 26 март. По думите на турския президент срещата във Варна дава положителна насока на развитие в отношенията между Анкара и Брюксел. Българският министър-председател подчерта важността от споразумението между ЕС и Турция за всички европейски държави и посочи, че мирът и диалогът са най-доброто средство на дипломацията.", "date": "2018.09.25", "title": "Ердоган благодари на Борисов за срещата във Варна, дала положителна насока на оношенията между Анкара и Брюксел"}
{"url": "https://www.faktor.bg/bg/articles/novini/balgariya/parvi-sluchay-na-smart-ot-zapadnonilska-treska-u-nas", "text": "Първи смъртен случай от западнонилска треска у нас тази година. Почина 84-годишен мъж от ямболското село Ботево, съобщиха от Регионалната здравна инспекция в Ямбол. Възрастният мъж е лекуван една седмица в инфекциозно отделение на ямболската болница, където по-късно е починал.  Мъжът не е пътувал до рискови държави, уточниха здравните инспектори.  Опасното заболяване се пренася от тигрови комари. По последни данни от началото на 2018-а в страната са съобщени 3 случая на заразени със западно-нилска треска.", "date": "2018.09.25", "title": "Първи случай на смърт от западнонилска треска у нас"}
{"url": "https://www.faktor.bg/bg/articles/novini/svyat/tramp-zapochna-da-se-hvali-pred-oon-prismyaha-mu-se", "text": "Речта на американския президент Доналд Тръмп предизвика смях в общото събрание на ООН. Държавният глава започна с изтъкване на своите постижения и беше принуден да спре изказването си, след като провокира необичайната реакция на делегатите. \"Моята администрация е постигнала повече, отколкото почти всяка друга администрация в историята на нашата страна. Америка е толкова истинска! Не очаквах такава реакция, но е тя е съвсем наред\", заяви Тръмп. Тръмп фокусира вниманието върху Иран и обвини управляващите в Техеран, че сеят \"хаос, смърт и унищожение\" в Близкия Изток. Международните наблюдатели отбелязаха, че американският президент не е споменал нито веднъж Русия, а говорителката на руското министерство на външните работи Мария Захарова, която написа в страницата си във \"Фейсбук\": \"Явно реши да не споменава всуе името на Русия. Каза само, че Германия трябва спешно да се преориентира към дурги енергийни възможности, иначе ще зависи от Русия. При тези думи делегацията на ФРГ захихика\".", "date": "2018.09.25", "title": "Тръмп започна да се хвали пред ООН, присмяха му се"}
{"url": "https://www.faktor.bg/bg/articles/novini/balgariya/-sova-haris-ima-mobilizatsiya-na-simpatizantite-na-osnovnite-politicheski-sili", "text": "Според данните на социологическата агенция \"Сова Харис\" има мобилизация сред симпатизантите на двете основни политически сили ГЕРБ и БСП на фона на поредицата от скандали.  Според „Сова Харис“ съотношението на силите от последните избори се запазва. Партия ГЕРБ е одобрявана от близо 31% от избирателите, а БСП - от 26%. Когато се зададе въпросът, обаче, за коя политическа сила ще гласуват анкетираните на евентуални извънредни парламентарни избори, готовност да гласуват за ГЕРБ изразяват 24%, а за БСП - 20% . Следват ДПС и Обединените патриоти. Под чертата остават Демократична България, Воля, АБВ и СДС. С най-голямо доверие сред лидерите на политически партии според „Сова Харис“ се ползва премиерът Бойко Борисов - 32,1%. Следват Корнелия Нинова с 26% доверие, Красимир Каракачанов, Мустафа Карадайъ, Валери Симеонов и Волен Сидеров. Колкото до доверието в институциите - най-голямо е то към омбудсмана - 57,9%. Следват Президентът, Българската православна църква и МВР. Правителството има 31% доверие, а Парламентът - 17,6%.", "date": "2018.09.25", "title": "\"Сова Харис\": Има мобилизация на симпатизантите на основните политически сили"}
{"url": "https://www.faktor.bg/bg/articles/novini/balgariya/borisov-ne-mi-e-tsel-da-se-snimam-s-tramp", "text": "„Съжалявам за тази истерия, която се вдигна в България от хейтърите и платените тролове на БСП – Бог ми е свидетел, пък и вие, че по никакъв начин не сме парадирали и не сме казали каквото и да е, освен за това, че съм имал разговори с президента Тръмп. Не ми е целта да се снимаме. На някои може да им е, на мен не ми е. Надявам се това да престане, защото е непродуктивно и по никакъв начин не е добре“, заяви премиерът Бойко Борисов пред журналисти в Ню, където той участва в 73-тата сесия на ООН в САЩ. „По никакъв начин не станах по-оптимист и не съм по-спокоен, макар че всички говорят за мир и разбирателство. И от изказванията на президентите Тръмп и Ердоган, и от тези на всички останали виждате, че всички са за ненамеса във вътрешните работи, за толерантност, но ако може другите да ги спазват”, коментира още Борисов. България и Турция да задълбочат двустранното си сътрудничество за овладяване на мигрантския поток по границата ни. Това обсъдиха министър-председателят Бойко Борисов и турският президент Реджеп Тайип Ердоган. Бойко Борисов и Ердоган оцениха високо положителното икономическо активизиране на отношенията между двете страни в областта на туризма, енергетиката и транспорта през последните години. Президентът на Турция Ердоган изрази благодарност към премиера Борисов за провеждането на срещата на върха между ЕС и Турция във Варна на 26 март. По думите на турския президент срещата във Варна дава положителна насока на развитие в отношенията между Анкара и Брюксел. България ще ускори максимално подготовката си за членство в Организацията за икономическо сътрудничество и развитие (ОИСР), като се надяваме във възможно най-кратък срок да получим конкретна дата за започване на преговори за присъединяване към Организацията. Това заяви министър-председателят Бойко Борисов по време на срещата си в САЩ с генералния секретар на Организацията за икономическо сътрудничество и развитие Анхел Гурия.", "date": "2018.09.25", "title": "Борисов: Не ми е цел да се снимам с Тръмп"}
{"url": "https://www.faktor.bg/bg/articles/kak-lozan-panov-pokaza-che-myastoto-mu-ne-e-vav-vks-i-vss-a-oshte-po-malko-v-ks", "text": "Отминалата седмица получихме нагледно опровержение на клишето, че единствено юристи (или по-точно съдии) имат право да коментират работата на независимата съдебна власт (Която не е частна, а част от разписаните в Конституцията държавни власти. Тоест принадлежи на всички нас, не е затворена и привилегирована каста, ние я издържаме като данъкоплатци), пише в свой анализ сайтът \"Правен свят\".   Миналата сряда от парламентарната трибуна председателят на ВКС на практика се включи в политическия живот на страната, препоръчвайки на българските депутати: 1.     Как да процедират при приемане на докладите за функционирането на съдебната власт; 2.     Как да пишат поправките в Административнопроцесуалния кодекс (АПК); 3.     Как да извадят прокуратурата от Съдебната палата, разбирай от съдебната власт. Следователно Лозан Панов вече е на политическия терен. И щом един от тримата големи в системата де факто действа като партиец, то не виждам проблем политици и политолози да коментират свободно случващото се в Темида. И по-специално работата на съдия №1 в Републиката. А какво точно работи (в сферата на реалната си компетенция) председателстващият Съдийската колегия на Висшия съдебен съвет? Отговор – занимава се с житейските несгоди, с битовите драми и кариерното развитие на съдийка от Районен съд – Пещера, командирована в Софийския районен съд. Няма да назова нейното име, тъй като не е важен конкретният магистрат, важен е моделът. А схемата е следната, разкрита от \"Правен свят\" в началото на тази година:  1.     С подписа на Лозан Панов магистратката от китното градче в Пазарджишко е командирована в столицата. 2.     В Софийския районен съд тя решава в полза на Панов дело, по което ответник е самият председател на ВКС. 3.     Лозан Панов цели три пъти привиква в кабинета си ръководителя на Пещерския районен съд, засипвайки го с доводи и аргументи колко важна за столичното правораздаване е точно командированата съдийка, за да му внуши, че следва да оттегли искането си за прекратяване на командироването. 4.     Панов остава сам срещу всички в Съдийската колегия на ВСС. Председателстващият колегията на кадровия орган изпада в пълна изолация, тъй като се оказва единствен борещ се като Матросов на амбразурата за местенцето в София на същата съдийка от Пещера. 5.     Уви, Панов сам се накисна в тази каша с натрапчивото си желание, без ясни аргументи, да уреди на работа в София точно тази (нищо лично, сигурно тя е отличен професионалист) съдийка от провинциален съд. Поне да го беше направил и за още някого, да не създава такъв дискомфорт, дори да се коментира. Какви са изводите след поредното, а вероятно не и последно фиаско на Панов? -         Съдебните (псевдо)реформатори, които обещаваха да не се възползват от порочната практика с командироването на съдии от страната в софийските съдилища като така създават условия за натиск, не мръднаха и на йота от най-лошите примери, които само допреди две-три години ползваха за да атакуват статуквото, част от което всъщност са и те самите. -         Спасяването на редника от Пещера е изключително лош знак за европейските ни партньори преди публикуването на поредния мониторингов доклад в сферите правосъдие и вътрешен ред. Как да обясним на Брюксел, че приоритет №1 на съдия №1 от сутрин до вечер се оказва как да уреди на работа в един от новите кабинети на СРС една съдийка, която на всичкото отгоре пък и решила в негова полза дело, по което е бил ответник? -         Един от тримата големи в съдебната система все повече оставя впечатление, че съществува извън реалността. Склонен е да скочи на битка сам срещу всички в залата на ВСС или в българския парламент, бранейки 1 от над 2000 български съдии в първия случай, а във втория – да се прояви като представител на онези 2,96% от последните избори за Народно събрание, белким веднъж да се чуе гласът на извънпарламентарната опозиция и в пленарната зала. -         Председателят на ВКС съзнателно търси провокация и публичен сблъсък. Това Панов започна да прави още през първата година на своето избиране за отговорния пост - протести на стълбите на Съдебната палата, участия в предизборни кампании, болтове и гайки, скандали по телевизионните студия. Но явно магията вече не работи, вече не е интересен дори и на придворните журналисти, служители в медии, чийто собственици са фенове на Панов заради простия факт, че са разследвани или подсъдими, а крайното решение за тяхната вина ще има именно ВКС. Заради това потърси сблъсък с депутатите, за да се изкара още веднъж жертва, но не му се получи. -         Мястото на Панов определено не е в съдебната власт. Той непрекъснато търси конфронтация и опитва да провокира конфликти с всевъзможни институции – парламент, правителство, президентство и най-вече с прокуратурата. Но щом все по-открито се заявява като политик, нека свали \"черната тога\", да се пусне на избори, да получи доверието на обществото и по няколко пъти в седмицата ще говори от парламентарната трибуна или в краен случай от градинките около Народното събрание, ако със съмишлениците си отново останат на 2,96%.  В крайна сметка – не е чак толкова огромен проблемът, че Панов политиканства, ако в противовес с това той си вършеше работата. За жалост това съвсем не е така.  Основните теми за Съдийската колегия на ВСС в последните няколко месеца са свързани с кариерното обезпечаване на магистрат от Пещера, с жилищното обезпечаване на свързван с Панов кадровик на Темида, със запушване устата и налагане на цензура върху медии, които задават неудобни въпроси за работата на българските магистрати. Тълкувателната дейност на ВКС е разбита. А това е една от основните функции на последната ни съдебна инстанция. \"Правен свят\", обаче показа, че Панов меко казано не изпълнява заложените от самия него приоритети за сегашната 2018г. – \"Уеднаквяването на съдебната практика с цел еднаквото приложение на процесуалните правила и материалноправните норми. Основно средство за постигане на тази цел, освен инстанционния контрол, остава тълкувателната дейност, както и потенциалът на съдебните помощници за проучване на противоречивата съдебна практика\". Управлението на ВКС също е разбито. В последно време от съда чуваме единствено скандали относно делата, които уволнени от Панов служители водят срещу институцията. Видяхме и бруталната атака, на която административният ръководител подложи своя вече бивш заместник Красимир Влахов. Буквално няма казус, по който Лозан Панов да не е забъркал каша. Само той не представи в парламента доклада, касаещ работата му. В законодателния орган заедно влязоха главният прокурор Цацаров, председателят на ВАС Чолаков, представляващият ВСС Магдалинчев, ръководителката на Инспектората Точкова, Панов беше изключение, защото липсваше. Придаде си важност, че бил извикан по телефона, а не по пощата. Панов липсваше и при подаването на декларации до Антикорупционната комисия. И това събуди много основателни въпроси. Оказа се, че единствено представител на ВКС, оторизиран да сключва договори по проведени обществени поръчки, т.е. да разходва публичен ресурс, не присъства в Публичния регистър, защото Панов не е спазил изискванията на новото антикорупционно законодателство и не е информирал в срок Комисията за противодействие на корупцията и отнемане на незаконно придобито имущество. Същата КПКОНПИ, която съди, се явява правоприемник на Сметната палата, глобила председателя на ВКС с 1000 лв., за това, че отново единствен от \"тримата големи\" в съдебната система, отказа да подаде имуществена декларация пред независимия държавен орган, освен пред ИВСС. Добре, нека приемем, че основната работа на Панов, така както я разбира, е свързана с публичното му говорене, с цел поставяне на общественото внимание на важни проблеми от живота на съдебната власт. Дори и в тази част той се проваля. Критикуваше прокуратурата, искаше да сменя Конституцията, сякаш е салфетка от лесно разградима хартия във веган-ресторант, а то взе, че държавното обвинение демонстрира резултати, засегна интереси за милиарди, успя да издейства постоянен арест за корумпирани властимащи и известни с контактите си на най-високо ниво мултимилионери. Критикуваше спецправосъдието – то започна своята работа и показва, че макар и все още на предварителен етап, най-накрая има наченки не просто за демонстриране на воля, но и на практика да се покаже, че е възможно и смятани за недосегаеми да изпитват силата на върховенството на закона. Иначе, защо толкова влиятелни допреди години персони ще се укриват упорито от правосъдието, било в Сърбия, Франция, Южна Африка или в Близкия Изток. Спецправосъдието започна да отговоря на обществените очаквания. От години говорим едно и също за онзи сериозен дефицит на справедливост. И днес най-накрая има стъпки в правилната посока. И те не са популизъм или излишна показност. Очакванията, които имат българите, същите имат и чиновниците в Европейската комисия в Брюксел. Много пъти са ни го казвали.  Панов, обаче не отговоря на очакванията на спецправосъдието към него, не защото спецсъдиите или спецпрокурорите биха имали такива, но той все още се явява председателстващ Съдийската колегия на ВСС и председател на ВКС. Трагикомични вече изглеждат битовите условия, при които спецсъдиите гледат най-трудните (и знакови) дела в държавата. Като например последното издание на мегапроцеса КТБ, провел се в помещение колкото класна стая. Не сме чули и мнение на председателстващия Съдийската колегия на ВСС за липсата на нужния брой щатове в свръхнатоварения вече спецсъд (поради поправките в НПК, които изпратиха в него корупционните дела), за недостига на зали и кабинети за работа. Чухме за съдийката от Пещера, за законите на политиците, за назначения и кадруване в една или друга посока. Абсурдно е, че се налага Цацаров да настоява за осигуряване на средства от финансовия министър Горанов, да лобира за намирането на подходяща сграда на специализираните съдии, а Панов да мълчи. Това даже не е съвсем редно. Особено след промените в Конституцията и прословутата реформа, благодарение на която днес съдиите отговорят за съдии, прокурорите за прокурори. Главният прокурор, разбира се прави всичко това, защото от условията на труд на съдиите от СНС и АСНС, зависи в голяма степен и успехът на спецпрокурорите, които очевидно са заредени с енергия и хъс, за да покажат, че и у нас \"богатите също плачат\".  Впрочем – сравнението между Сотир Цацаров и Лозан Панов се налага от самосебеси. Единият през ден е в парламента, за да предлага на депутатите идеи за подобряване работата на правораздавателните органи, другият през ден се чуди как да трудоустрои в София съдийката от Пещера. Щеше да е смешно, ако не беше тъжно.  А може би има и друга причина за странното поведение на Лозан Панов в последните месеци. Провалили се политически спекуланти цяло лято баеха, че главният прокурор щял \"да търси спасение\" в Конституционния съд. Е, обвинител №1 ясно отговори, че му остава повече от година до края на мандата и засега няма изгледи да го прекратява предсрочно. Същите любители на \"фалшивите новини\", обаче, се опитват да пробутат Лозан Панов към КС. Дали Панов не планира същото? С оглед на възможността, чисто хипотетично, с квалифицирано мнозинство Пленумът на ВСС да повдигне въпроса за предсрочното прекратяване на мандата на председателя на ВКС, предвид множеството примери за несправяне с професионалните задължения, не е изключено Лозан Панов сам да обмисля \"План Б\" – деветгодишен мандат като конституционен съдия. Не е и невъзможно, но в същото време звучи абсурдно. Не, защото мястото на Панов е в съдебната система, а защото още по-малко мястото му е в Конституционния съд. Там, където са били Румен Янков, Христо Данов, Неделчо Беронов, да се настани персона, която непрекъснато престъпва разделението на властите, най-малкото би било обидно и недостойно. С пълна сила важи това и за оставането на Панов начело на ВКС и като ключов кадровик във ВСС. Самият той показа къде иска да бъде - в политиката. Идат избори през 2019 г. – поне два – да заповяда, да чуе какво мислим политолозите за неговите политически намерения, а и така ще има шанс Темида да започне да работи, така, както хората искат.", "date": "2018.09.25", "title": "Председателят на ВКС на политическата сцена"}
{"url": "https://www.faktor.bg/bg/articles/tir-ove-goryaha-na-parking-v-aytos", "text": "Три тира са пострадали от пламъците тази нощ при пожар в Айтос. Колите били паркирани на изхода на Айтос в посока Карнобат на паркинг за товарни автомобили. Щетите се уточняват.", "date": "2018.09.25", "title": "ТИР-ове горяха на паркинг в Айтос"}
{"url": "https://www.faktor.bg/bg/articles/ikonomika/plamen-dimitrov-ploskiyat-danak-veche-nosi-negativi", "text": "Плоският данък вече носи негативи и ние предлагаме той да се осъвремени. Това обяви в предаването „Тази сутрин” на bTV президентът на КНСБ Пламен Димитров. Предложението на КНСБ е да се въведе необлагаем минимум от 510 лв. – какъвто и доход да има едни човек, тази сума да е необлагаема. Предлагат също да се вдигне таванът, върху който се начисляват осигурителни вноски, който в момента е 2600 лв. По думите на Димитров плоският данък не е довел до свиване на сивия сектор. Относно очакваното поскъпване на живота след поредното увеличение на цените на газа Димитров прогнозира, че издръжката на живот на 4-членно семейство – двама родители с две деца, ще стане 2400 лв. Това означава, че всеки един от родителите трябва да взима чисто по 1200 лв., а 75% от домакинствата нямат такъв доход, коментира лидерът на КНСБ.", "date": "2018.09.25", "title": "Пламен Димитров: Плоският данък вече носи негативи"}
{"url": "https://www.faktor.bg/bg/articles/kultura/kino-galaktikata-potana-v-skrab-otide-si-produtsentat-na-mezhduzvezdni-voyni", "text": "Продуцентът на \"Междузвездни войни\" Гари Кърц почина от рак на 78 години, съобщават световните осведомителни агенции, като се позоват на изявление на неговото семейство. Роденият в Лос Анджелис Кърц стана известен с работата си режисьора Джордж Лукас. Тандемът проби през 1973 г. с \"Американки графити\". Но най-големият успех за Кърц беше партньорството му с Лукас по първите два филма от \"Междузвездни войни\", създадени през 1977 г. и 1980 г. Те поставиха началото на една сага, която продължава и до днес. \"Един велик филмов деятел и човек си отиде. Без него нямаше да има \"Силата\". Ще го запомним с невероятните филми, които създаде и които докоснаха живота на милиони хора\", написа в Туитър Питър Мейхю, изиграл ролята на Чубака в звездната сага. Кърц е починал в Лондон. Той бе женен три пъти и има три деца.", "date": "2018.09.25", "title": "Кино галактиката потъна в скръб - отиде си продуцентът на \"Междузвездни войни\""}
{"url": "https://www.faktor.bg/bg/articles/ubiha-sapruga-na-mis-balgariya-nataliya-gurkova-v-yuar", "text": "Зловеща новина се появи в международната преса тази сутрин, а за часове достигна и до България. Съпругът на Мис България Наталия Гуркова - Джордже Михалевич е бил застрелян вчера вечерта в ЮАР, съобщава kliuki.net. По информация на властите в Йоханесбург, инцидентът е станал в град Бедфордвю. Михалевич е пътувал с автомобила си и е спрял на светофара на едно кръстовище. Непосредствено до страната на шофьора в същия момент спрял мотор с двама пътници. Мъжете са стреляли в страничното стъкло. Произведени са два изстрела, след което са се обърнали и са избягали от местопрестъплението. От полицията в Бедфордвю отказаха да разкрият името на жертвата. Уточниха само, че е направил опит да се прикрие от оръжията като залегне, но за съжаление вторият куршум го е улучил. „Жертвата е спряла на светофара, за да изчака да премине. В същия момент до него е спрял мотор с двама пътници, които са го застреляли през прозореца. След това са обърнали мотора и са избягали. Жертвата е паднала, а след това е направила опит да се изправи и е видяно, че мъжът е прострелян. Разследването продължава\". По-късно в социалните мрежи се появи информация, че мъжът, който е застрелян на кръстовището, е Джордже Михалевич. Сръбският бизнесмен с корени и от Черна гора е известен като диамантен магнат. Той управлява компаниите Sandton Gold и Diamond Exchange, както и Salon Prive. Повече от десет години е женен за мис България Наталия Гуркова. Двойката има две деца, като делеше времето си между България, Черна Гора, Средиземно море и ЮАР. Последните години семейство Михалевич пребиваваше основно на Балканите. Самата Наталия Гуркова се оплака, че не се чувства сигурна в ЮАР, заради което е настояла семейството да се върне в България. За последно двамата бяха заедно на рождения ден на Наталия преди няколко дни. Самата тя бе в София допреди ден по повод софийската седмица на модата.", "date": "2018.09.25", "title": "Съпругът на Наталия Гуркова е убит в ЮАР"}
{"url": "https://www.faktor.bg/bg/articles/luka-modrich-prevze-trona-na-ronaldo", "text": "Лука Модрич спечели една от най-ценните индивидуални награди в световния футбол - The Best FIFA. Това отличие е наследник на приза най-добър футболист на ФИФА и за първи път от създаването на събитието през 2016 г., то не се печели от Кристиано Роналдо. Хърватинът победи именно португалеца и Мохамед Салах за ценната статуетка. Преди няколко седмици изненадващо Модрич взе наградата и за най-добър футболист за изминалия сезон в Шампионската лига. На бляскава церемония в Лондон бе отличен и идеалният отбор на годината. В него попаднаха трима световни шампиони и петима играчи на носителя на трофея в Шампионската лига - \"Реал\" Мадрид. Лионел Меси и Кристиано Роналдо бяха единствените звезди, които не присъстваха. Наградата \"Пушкаш\" за най-красив гол изненадващо отиде при нападателя на \"Ливърпул\" Мохамед Салах за изпълнението му в мърсисайдското дерби срещу \"Евертън\". Той спечели вота на феновете в конкуренцията на задните ножици на Кристиано Роналдо и Гарет Бейл. За най-добър треньор бе избран Дидие Дешан, който изведе Франция до втора световна титла в история. Тибо Куртоа изпревари Каспер Шмайхел и Юго Лорис за приза най-добър вратар. За най-добър млад играч очаквано бе определен Килиан Мбапе. Привържениците на Перу бяха една от атракциите на Мондиал 2018 и затова бяха избрани за най-добри фенове. Наградата за феърплей отиде при Леннард Тай, който пропусна мач на своя \"Венло\", за да дари стволови клетки и да спаси човешки живот.", "date": "2018.09.25", "title": "Лука Модрич превзе трона на Роналдо"}
{"url": "https://www.faktor.bg/bg/articles/patyat-kam-slava-staloun-stroyaval-uchenitsite-v-chas-po-fizichesko", "text": "Пътят към славата и популярността е дълъг и труден. Доказателство за това е фактът, че много от известните - писатели, музиканти, актьори, дори президенти, в биографиите си имат периоди, в които са се прехранвали като учители.   Преди години манекенката Линда Еванджелиста беше споделила, че „Ако не бях толкова красива, щях да стана учителка”. Други обаче съвсем наистина са били ...„строги даскали” преди да станат популярни. Сега имената им са се превърнали в еталон в сферите, в които се изявяват, но вероятно някои от почитателите им пазят от тях и друг спомен: когато са ги изправяли пред учебната дъска в класните стаи.   Сред най-популярният избор за преподавана дисциплина се нарежда английският език. Учители по английски например са били Хю Джакман, Стинг, Джоан Роулинг, дори Стивън Кинг. Около година 18-годишният тогава Хю Джакман преподавал в престижното училище в Апингем, Великобритания.   Г-н Гордън Съмнър бил преподавател в католическото училище Сент-Пол в Кремлингтън продължение на две години. В тези години Стинг разбира, че иска да прави музика. Още тогава вечер, след края на училищните задължения, свирел в джаз-група. По-късно музикантът е споделял в интервюта: „Бях в ада, докато работех като учител. Можех да вдъхновя децата само когато им разказвах за това, което обичам и което вдъхновява и мен - и това бяха поезията и футболът. Повече на нищо не можех да ги науча”.   Учител по английски език е била и Джоан К. Роулинг. Когато била на 25 години авторката на историята за Хари Потър заминала за Португалия, за да преподава във вечерно училище. В Порто тя обучавала на езика на Шекспир предимно тийнейджъри, подготвящи се за изпити, но също и бизнесмени и домакини. Животът й в Португалия обаче не потръгва гладко, въпреки че се омъжва, там се  ражда и дъщеря й. Когато бракът на Джоан се разпада, тя се връща в родината си и записва отдавна зародилата се в главата й история за „странното момче магьосник”. По-късно вече като известна писателка тя открито споделя, че в този период от живота си била без работа, с малко дете, живеела на социални помощи и виждала себе си като „пълен неудачник”.   Докато намери издател, който да дръзне да отпечата книгите му, семейството си „с учителска заплата” изхранвал и Стивън Кинг. Професията той упражнявал в училище в Хемпдън, щата Мейн, докато не го застига успеха на книгата му „Кери”. Вече като прочут писател, Кинг разкрива и методите си за работа с учениците. „Трябва да им се покаже, че повечето от правилата са доста прости. Аз им казвах, че ако те могат по инструкция да сглобят машина или мебел, то те ще могат да напишат също и изречение”. Дан Браун, авторът на „Шифърът на Леонардо“, е преподавал математика. Друг прочут писател, публицист и журналист - Джордж Оруел, също известно време печелел като преподавател. Г-н Ерик Артър Блеър (както е истинското име на автора на 1984) бил учител в частно училище за момчета в Лондон, тъй като   За да закърпи бюджета си, като учител работел и поетът Робърт Фрост. Любопитно е, че по същото време той бил и помощник във ферма в Дери, Ню Хемшир, въпреки че се страхувал се от кокошките.   Даскал е бил и авторът на „Повелителят на мухите” сър Уилям Голдинг. Според една известна история за написването прочутия си роман той се вдъхновил именно докато бил учител.   В спортната зала са строявали учениците холивудските актьори Силвестър Сталоун и Били Кристъл. Във времето, докато учел актьорско майсторство, бъдещият „Роки” и емблематичен „Рамбо” печелел като учител по физическо възпитание. Кристъл пък бил заместник-учител в гимназия в Лонг Айлънд. Но докато се превърне в „звездата от „Когато Хари срещна Сали”, също помагал и в часовете по физкултура.   Преподаването обаче не е било запазена територия за бъдещи писатели и артисти. Свои ученици са имали и някои прочути музиканти. Изпълнителят на „Don’t worry, be happy“ Браян Фери е бил учител по керамика в Лондон. Шерил Кроу пък е преподавала музика в началното училище. Преди машината за пари да се завърти и за рок динозаврите от KISS, пред учебната дъска в Харлем шестокласници е изпитвал басистът Джийн Симънс. Двама американски президенти също са строявали ученици, преди да се нанесат в Белия дом. Джими Картър например е бил учител в неделно училище. Преди да реализира политическата си кариера, предшественикът на Доналд Тръмп Барак Обама е бил професор по право към Правния факултет на Университета в Чикаго.   Учител в държавно училище е бил и друга икона в съвременното общество - съоснователят на Apple Стийв Возняк.", "date": "2018.09.25", "title": "Пътят към славата: Сталоун строявал като даскал учениците в час по физическо"}
{"url": "https://www.faktor.bg/bg/articles/kultura/rok-faktor/-metalika-pak-propusna-balgariya-v-svetovnoto-si-turne-predpochete-rumaniya", "text": "\"Металика\" обяви дати за европейско турне през следващото лято, но пак пропусна България. Европейското турне на \"Металика\" ще започне в Лисабон на 1 май и ще приключи в Майнхайм на 25 август. След Лисабон групата ще се представи в Мадрид, Барселона, Милано, Цюрих, Париж. През юни музикантите ще изнесат концерти в Дъблин, Амстердам, Кьолн, Брюксел, Манчестър, Лондон. През юли са насрочени концертите в Берлин, Гьотеборг, Копенхаген, Трондхайм, Хяменлина, Москва, а през август – в Букурещ, Прага, Варшава, Мюнхен. Подгряващи изпълнители на концертите ще бъдат шведската група \"Гоуст\" и норвежката \"Бокаса\". \"Металика\" тази година стана първата хеви метъл група, която спечели наградата \"Полар\" в Швеция, присъждана за значими музикални постижения. Лично кралят на Швеция връчи приза на музикантите. Журито обоснова избора си с довода, че \"Металика\" \"чрез виртуозни изпълнения и изключително бързо темпо\" е извела рок музиката \"до места, където тя преди не е достигала\".", "date": "2018.09.25", "title": "\"Металика\" пак пропусна България в световното си турне, предпочете Румъния"}
{"url": "https://www.faktor.bg/bg/articles/gazprom-se-srina-ot-parvo-na-17-o-myasto-v-reytinga-na-s-p-global-platts", "text": "Концернът \"Газпром\" загуби лидерството си в рейтинга на най-големите енергийни компании в света, съставян от агенцията S&P Global Platts.  Той включва 250-те водещи компании в сектора. В класацията за 2018 г. първото място се заема от американската компания Exxon Mobil, която през миналата година беше девета. Междувременно \"Гапром\" слиза от първо на 17-о място, \"Лукойл\" се изкачва от шесто на второ място, а \"Роснефт\" се срива с 16 позиции и в момента е на 36-о място. Рейтингът на S&P Global Platts се формира въз основа на показатели като стойността на активите на компанията, рентабилността на инвестираните капитали.", "date": "2018.09.25", "title": "„Газпром“ се срина от първо на 17-о място в рейтинга на S&P Global Platts, \"Роснефт\" - на 36-о"}
{"url": "https://www.faktor.bg/bg/articles/ikonomika/turizam/trevoga-loshi-novini-ot-rila-za-ribnite-ezera-marinkovitsa-presahna", "text": "Водата в някои от Рибните езера в Рила е спаднала драстично, заради сушата през септември, а други дори са пресъхнали. Намаляло е и нивото и на река Рилска. Почти напълно е пресъхнало езерото Маринковица, а другите три по-малки езера около него са вече празни към края на септември, пояснява за БНР инж. Севделин Атанасов. Долно Рибно езеро, от което тръгва река Рилска, най-дългата река на територията е почти наполовина празно. Смрадливото езеро, най-голямото на Балканите планинско езеро, с площ 212 декара, вече е разделено на две от ниското ниво на водата. Според хижари в този район на Рила, на надморска височина около 2 200-2 300 метра, през август е валяло всеки ден, докато от началото на септември на Рибните езера изобщо не е валял дъжд. Сушата е проблем и за пуснатите на паша в планината животни.", "date": "2018.09.25", "title": "Тревога: Лоши новини от Рила за Рибните езера, Маринковица пресъхна"}
{"url": "https://www.faktor.bg/bg/articles/delat-na-sivata-ikonomika-v-balgariya-e-okolo-30", "text": "Около 30% е делът на сивата икономика. Когато се изследва сивата икономика, важна е методиката, която се ползва за измерването на недекларирания труд, заяви лидерът на КНСБ Пламен Димитров на конференция \"Неформална икономика и недеклариран труд - международни, европейски, национални измерения и добри практики\" , предаде репортер на Novini.bg. Димитров цитира данни, според които недекларираният труд в ЕС в частния сектор средно за страните е 11,6%, докато данните на Световната банка за сивата икономика показват, че тя е средно 18%. Около 25 милиарда губи ЕС заради компании, които оперират в сивия сектор. В България сивата икономика се мери по специфичен индекс, изработен от АИКБ, КНСБ е партньор. По оценки на КНСБ средно между един и два милиарда лева годишно се губят от осигурителни вноски, които не се внасят. На дискусията присъства и министърът на труда и социалната политика Бисер Петков. Той посочи от своя страна, че сивата икономика и недекларираният труд носят загуби за държавата, както за работниците, така и за работодателите. \"Работодателите, които ощетяват държавата не могат да инвестират в модернизиране на производството си. Държавата губи, защото не може да инвестира в социалните си системи. Загуби претърпяват и коректните работодатели. Борбата с недкларирания труд и сивата икономика е на световно равнище. 2 млрд. души работят в този сектор\", заяви Петков и  напомни: \"Българското правителство води активна борба срещу сивия сектор\". Сред участниците на конференцията бе и евродепутатът Георги Пирински.", "date": "2018.09.25", "title": "Между един и два милиарда лева годишно се губят от осигурителни вноски"}
{"url": "https://www.faktor.bg/bg/articles/kevr-pravi-opit-da-smekchi-shokovoto-poskapvane-na-gaza", "text": "Повишаването на цената на природния газ за битови потребители и бизнеса ще бъде с не повече от 8% от 1 октомври. Това каза председателят на КЕВР Иван Иванов на откритото заседание за обсъждане на искането на \"Булгаргаз\" за повишение на цената на синьото гориво. Той заяви още, че регулаторът винаги търси буфери и възможности, за да намали увеличаването на цената на енергоизточниците за потребителите. А и коригира цената на \"Булгаргаз\", когато констатира \"надвзет приход\". От думите на Иванов стана ясно още, че вероятно поскъпването на цената, което КЕВР ще определи от 1 октомври ще е посоченото -13.89% или много близко до нея. \"Цената на услугата снабдяване с природен газ се формира както от цената на природния газ, така и от задължителното заплащане на достъп, пренос, разпределение и снабдяване. По този начин всеки, който плаща за услугата, ще има увеличение от 8%, а не от 13.89%\", каза още председателят на КЕВР. Увеличението на цената на природния газ ще се отрази основно на цените на топлинната енергия, която ще поскъпне до осем процента.  Окончателното обявяване на решението на регулатора се очаква в края на септември.", "date": "2018.09.25", "title": "КЕВР прави опит да смекчи шоковото поскъпване на газа"}
{"url": "https://www.faktor.bg/bg/articles/chez-i-inerkom-edinodushni-dovarshvame-sdelkata", "text": "Както ние в ЧЕЗ, така и Инерком, сме решени да финализираме сделката. Това каза говорителят на ЧЕЗ Алице Хоракова в интервюто за 3e-News. По думите ѝ има валиден договор за покупка, който е сключен с Инерком, която активно преговоря с банки и предприема стъпки, за да изпълни навреме условията в договора. Алице Хоракова подчерта, че многократно са получени уверения, че Инерком иска да запази настоящия мениджърски състав на компаниите, за да гарантира приемственост в предоставянето на услуги. Хоракова добави, че разглеждат възможността да подадат жалба пред Европейската комисия срещу решението на КЗК, посочват от ЧЕЗ. „Считаме, че е много смущаващ фактът, че след подписване на договора за продажба на акции с Инерком, набързо бе приета промяна в Закона за енергетиката в опит да се окаже влияние върху изпълнението на вече сключена сделка. В момента анализираме дали тези действия на българската държава в отговор на намерението ни да продадем българските си активи не нарушават принципите за защита на инвестициите, обект на арбитражно дело“, каза говорителят на ЧЕЗ в Прага. Притеснява ни фактът, че Комисията за защита на конкуренцията (КЗК) не даде достатъчни пояснения защо купуването на нашите български активи би застрашило конкуренцията в България и оценяваме дадените аргументи като неадекватни и несъстоятелни. Считаме, че решението нарушава нашите законови интереси и по тези причини подадохме жалба срещу решението на КЗК до Върховния административен съд. Запознати сме с предприетите стъпки на партньора ни във връзка с подадено ново заявление пред КЗК и оценяваме твърдото намерение на Инерком по този въпрос, което бе изразено чрез вътрешното преструктуриране на Инерком Груп, за да реагира на съображенията на КЗК. Разглежда се и възможността за подаване на жалба пред Европейската комисия срещу решението на КЗК. „Считаме, че е много смущаващ фактът, че след подписване на договора за продажба на акции с Инерком, набързо бе приета промяна в Закона за енергетиката в опит да се окаже влияние върху изпълнението на вече сключена сделка. Отбелязваме, че тази поправка не е преминала през надлежната процедура на вътрешни обсъждания и все още няма насоки за прилагането и от страна на Комисията за енергийно и водно регулиране. Настоящият подход на държавните институции и политизирането на цялата сделка може да доведат до сериозна заплаха за реализиране на сделката от страна на българската държава“, каза още Алице Хоракова. Хоракова уточни, че анализират дали тези действия на българската държава в отговор на намерението им да продадат българските си активи не нарушават принципите за защита на инвестициите, обект на арбитражно дело. „Имаме валиден договор за покупка, който е сключен с Инерком и честно обсъждаме с нашите партньори законовите изисквания и финансирането. Инерком активно преговоря с банки и предприема стъпки, за да изпълни навреме условията в договора. Също така многократно получихме уверения, че Инерком иска да запази настоящия мениджърски състав на компаниите, за да гарантира приемственост в предоставянето на услуги“, добави Хоракова. И ЧЕЗ, и Инерком, са решени да финализират сделката, както е договорено и работят заедно за изпълнение на съответните отговорности по Договора за продажба на акциите.", "date": "2018.09.25", "title": "ЧЕЗ и \"Инерком\" единодушни: Довършваме сделката!"}
{"url": "https://www.faktor.bg/bg/articles/katrin-de-bol-za-evropol-e-chest-da-rabotim-s-tsvetan-tsvetanov", "text": "„Много съм доволна от сътрудничеството ми с г-н Цветанов и за Европол е чест да работи с него, тъй като той е много опитен депутат, който работи с Европол. Той винаги е подкрепял нашата агенция, а неговия принос помага за развитието на полицейското  сътрудничество в Европа. Смятам, че ние, в правоналагащата общност, можем да разчитаме на него и е истинско удоволствие да работим с него. Той е и наш приятел”. Това обяви днес  . Повод за изявлението и бе избора на председателят на Комисията по вътрешна  сигурност и обществен ред Цветан Цветанов за постоянен представител в Управителния съвет на Европол на съвместната група за парламентарен контрол на агенцията. Той ще отговаря за връзката  между националните парламенти на държавите-членки, Европейския парламент и Управителния съвет на Европол. Изборът бе направен в Брюксел с пълен консенсус на делегациите на всички национални парламенти и Европейския парламент. Номинацията на Цветанов дойде от съпредседателите на групата  от вътрешната комисия на ЕП и от Австрийското председателство. Те аргументираха номинацията с високата оценка за личните и професионални качества на Цветанов и богатия му опит като вътрешен министър и зам.-министър председател. Ето и още реакции за важния избор:   „Г-н Цветанов вече участва и в предишното ни заседание. Високо оценявам неговото сътрудничество. Г-н Цветанов е показал, че е много отдаден на работата с Европол, показва го и с работата си в парламента. Предстоят ни още заседания и аз много се надявам, че Управителният съвет на Европол ще намерим добър начин за сътрудничество със Съвместната група за парламентарен контрол, чийто представител е г-н Цветанов”. „Сигурността, борбата с  престъпността са едни от най-важните неща за хората. Те очакват от нас да бъдем ясни и силни по този въпрос. Ето защо е страхотно такъв експерт като Цветан Цветанов да бъде представител на групата за наблюдение на Европол. Това е огромна отговорност - да се свърже политическият подход с Европол като агенция. Това ми харесва и съм щастлив, че той прави това!” Кристиян Бухман, председател на Комисията по европейски въпроси в австрийския парламент: „Г-н Цветанов върши страхотна работа в Управителния съвет на Европол. Това е много важно за парламентарното измерение на Европол и ето защо  австрийската делегация избра г-н Цветанов за член на този съвет и очакваме да продължим доброто сътрудничество и през следващите години”.", "date": "2018.09.25", "title": "Катрин де Бол: За Европол е чест да работи с Цветан Цветанов (Видео)"}
{"url": "https://www.faktor.bg/bg/articles/bsp-nyamat-spirka-prashta-delegatsiya-v-chehiya-da-pravi-sobstveno-razsledvane-za-chez", "text": "Социалистите изпращат делегация в Чехия да провери сделката за продажба на електроразпределителното дружество за Северозападна България и София ЧЕЗ. След срещите от БСП ще се отчетат пред обществото, за да се знае истината за сделката. Вече имаше среща между представители на социалистите и чешката компания. Първите разговори показаха интересни неща, лаконична бе Корнелия Нинова. Повече информация тя обеща на журналистите след време. Чешки депутати вече се срещнали с левите си колеги у нас и обяснили за сделката. Решението за собственото разследване социалистите са взели след като стана ясно, че дружеството на Гинка Върбанова се изтегля от бизнеса със соларните паркове и фирмата й е подала искане в КЗК за повторна процедура. Гинка Върбакова иска да придобие ЧЕЗ и да заобиколи правилата, стана ясно по време на пресконференцията. На редовния брифинг на \"Позитано\" 20 беше коментирано и ръкуването между премиера на България Бойко Борисов и американския президент Доналд Тръмп. В БСП гледат с насмешка на тази историческата среща. Нищо историческо, според Деница Златева, няма в едно обикновено ръкостискане. Срещата Борисов - Тръмп не можела да се сравни със срещата на американския президент с Ким Чен Ун, допълни Златева.", "date": "2018.09.25", "title": "БСП няма спирка: Праща делегация в Чехия да прави собствено разследване за ЧЕЗ"}
{"url": "https://www.faktor.bg/bg/articles/novini/svyat/ekspert-prez-2016-godina-ruskite-propagandisti-sa-osashtestvili-tehnologichen-i-politicheski-prevrat", "text": "\"Действията на Русия, най-вероятно са донесли победата на Доналд Тръмп\", пише днес списание he New Yorker, като цитира автора на вота книга \"Кибервойната: как руските хакери и тролове помогнаха да бъде избран президента - какво знаем, какво не знаем и не можем да знаем\" Кейтлин Джеймисън. Според Джеймисън, книгата и доказва, че през 2016 година \"руските пропагандисти са осъществили технологичен и политически преврат в САЩ\". Докато множество политици от различни политически течения отбелязват, че е невъзможно да се каже със сигурност повлияла ли е руската намеса на резултатите от изборите в САЩ през 2016 година, а разузнавателната общност в рамките на своята компетенция само потвърди, че е имало намеса, но не и да оцени нейните последствия, то учените правят своите заключения. В книгата си професор Кейтлин Джеймисън се опитва да отговори на въпроса колко решаваща е била намесата на Русия в изборите. Джеймисън, която над 40 години се занимава с анализ на комикационни техники, речи и рекламни кампании стига до извода, че действията на Русия най-вероятно са донесли победата на Доналд Тръп. Експертът уточнява, че в книгата си тя не твърди, че руснаците са \"разбили\" машините за гласуване. \"Аз твърдя, че руснаците са успели да убедят достатъчен брой хора да гласуват по определен начин или изобщо да не глсуват\", казва тя. Според нея, такива манипулации могат да окажат значително влияние върху изборите. На 224 страници от своята книга, написана на сух научен език, с четири приложения с графики и 54 страници пояснения, Джеймисън убедително доказва, че през 2016 година \"руските пропагандисти са осъществили технологичен и политически преврат\",", "date": "2018.09.25", "title": "Експерт: През 2016 година руските пропагандисти са осъществили технологичен и политически преврат"}
{"url": "https://www.faktor.bg/bg/articles/novini/svyat/stotitsi-evakuirani-zaradi-ogromen-pozhar-kray-piza", "text": "Голям горски пожар е принудил евакуацията на стотици хора от къщите им в Тоскана, като пожарникарите се борят с пламъци, раздухвани от силни ветрове. Около 600 хектара са били погълнати от пожара, каза главният пожарникар Уго Д'Ана пред местна телевизия, като добави, че макар и сега стихията да е одържана, ще отнеме часове да бъде потушена. Пожарът \"почти сигурно“ е причинен от палеж, каза той. Два противопожарни хеликоптера изсипват вода върху пожара и 80 пожарникари, подпомогнати от 50 доброволци, се справят с пламъците, които избухнаха в понеделник в близост до Пиза в Северна Италия. Около 500 жители са евакуирани, след като се подпалиха маслиновите горички. Във вторник четирите противопожарни хеликоптера останаха на земята поради силните ветрове.", "date": "2018.09.25", "title": "Стотици евакуирани заради огромен пожар край Пиза"}
{"url": "https://www.faktor.bg/bg/articles/novini/svyat/-rayanear-otmenya-190-poleta-zaradi-stachki", "text": "\"Райънеър\" отменя 190 полета заради стачни действия на кабинния персонал, планирани за петък (28 септември) в редица европейски страни, предаде Франс прес. \"Райънеър\" се извинява на 30 000 свои клиенти, които ще бъдат засегнати от тези действия\", заявиха от авиокомпанията.  Това е поредната стачка на персонала на нискотарифната авиокомпания. И този път те настояват за по-добри заплащане и условия на труд.", "date": "2018.09.25", "title": "\"Райънеър\" отменя 190 полета заради стачки"}
{"url": "https://www.faktor.bg/bg/articles/novini/balgariya/tavanat-na-pensiite-ostava-i-dogodina", "text": "\"Таванът на пенсиите по всяка вероятност няма да отпадне и през следващата година\", заяви финансовият министър Владислав Горанов. \"Въпреки че отпадането на ограничението на доходите за новите пенсионери е записано в Кодекса за социално осигуряване\", според министъра все още не са отстранени несъвършенствата на пенсионната формула. Затова може и догодина пенсиите да имат таван. За отпадането на максималния праг на всички пенсии настояват пенсионерски организации. Предстои въпросът да бъде обсъден в сряда в социалната комисия в парламента. “Таванът на пенсиите съществува именно, за да премахне несъвършенствата на пенсионната формула, които разкъсват връзката между осигурителния принос и размера на получаваната пенсия“, каза министърът на финансите Владислав Горанов. \"Важно е дали това би било справедливо и добре прието от обществото, защото действителните размери на някои пенсии, които са ограничени до максимален размер сега, е доста висок\", коментира министърът отпадането на тавана за всички пенсионери.", "date": "2018.09.25", "title": "Таванът на пенсиите остава и догодина"}
{"url": "https://www.faktor.bg/bg/articles/novini/balgariya/e-dimitrov-emil-dimitrov-pravim-promeni-v-nk-sreshtu-kontrabandata", "text": "\"Решението на съда да бъдат пуснати отново фабриките в Карнобат е правилно. Колко време е необходимо да се направи една проверка\", коментира пред бТВ депутатът от ОП Емил Димитров-Ревизоро. \"Всичко чухме за този кран в спиртоварната, но как така от Митниците са забравили да сложат един спиртомер, за да видим за какво става въпрос. ако от крана, който не е бил регистриран, тече алкохол, ще има  последствия, ако не тече алкохол няма да има последствия\", заяви той. По думите му, хората, които протестират за пускането на винпрома на Миню Стайков не трябва да забравят, че социалното осигуряване при безработица е от легалния акциз, а не от нелегалния алкохол, макар да прояви разбиране, че те защитават хляба си.  \"Искам да хванат нелегалните фабрики за цигари. Имаме политическа воля, премиерът се обяви за борба с контрабандата, новвият министър на МВР също, но трябва да се промени закона. За няколко кутии нелегални цигари се носи съдебна отговорност, но за цяла фабрика за нелегално производство -не. Сега хванахме 4 нелегални фабрики, но в момента, в който ги хванат, казват пуснете ги-няма закон, по който да им бъде търсена отговорност\", каза Ревизоро. П\"оканил съм новият вътрешен министър и главният прокурор в комисията. Всеки комент се очакват поправки в наказателния кодекс за спешни мерки в контрабандата, ще криминализираме производството на цигари\", съобщи Димитров и отново критикува министъра на правосъдието Цецка Цачева, която, по думите му, се опитва да отложи промянато в НПК.", "date": "2018.09.25", "title": "Е. Димитров: Правим промени в НК срещу контрабандата"}
{"url": "https://www.faktor.bg/bg/articles/problyasakat-na-aslanov-sotsiologiyata-ne-e-v-tochnite-chisla", "text": "Този разговор за числата не ми е особено приятен. Социологията не е в точните числа, а в тенденциите и изводите, които се правят на база на тенденции..Това гениално изречение измисли социологът от „АФИС““ Юрий Асланов, за да оправдае поредното изоставане на БСП от управляващите , което сочат три социологически проучвания.  Важни били изводите, които той и подобните нему правят. А те по аслановски са зашеметяващи.  Обясни ги в предаването „Лице в лице” на Би Ти Ви.  Основната тенденция е, че от началото на мандата си досега правителството навлиза в най-критичния си досега период. Това е този сезон, заяви той с внушителността на шаман, обявяващ :“Идва зима, ще вали сняг и ще е студено“.   Числата наистина са близки. Всяко едно от числата, нашите и на колегите може да е истина в реална ситуация, компетентно обясни той. Управляващите могат да добутат до следващата година, но това е  началото на края. Няма ресурс да се продължи това начало от 2007 г. 2/3 от хората са против правителството. Не се знае в кой момент някой от политиците ще излезе и ще започне разговор за бъдещето. Може някой от съществуващата партия, обясни Асланов. И бодро повтори за по сигурно: „Числата не са важни, важно е какви тенденции улавяме на база на изследването назад във времето, което сме правили. . 80% от хората не одобряват работата на парламента, само 20% я одобряват, заяви пък  политологът от агенция „Тренд” Димитър Ганев. Има обективни обстоятелства обаче, които могат да разместят структурата на електоралните нагласи. Когато има вдигане на цената на газа и на комуналните услуги, има разместване на пластовете. Повява се Мая Манолова сред хората и нейният рейтинг се вдига, допълни Ганев. Властта е уморена и скандалите могат да доведат до предсрочни избори. Раздаването пари на калпак е замазване на нещата, но не и решение на проблемите, посочва Васил Тончев от агенция Сова-Харис. Патриотите понеже се избиват по между си, ще потънат. Ще останат само БСП, ГЕРБ и ДПС в парламента, смята социологът. .", "date": "2018.09.25", "title": "Проблясъкът на Асланов:  Социологията не е в точните числа"}
{"url": "https://www.faktor.bg/bg/articles/manfred-veber-pozdravi-tsvetanov-za-visokiya-post-v-evropol", "text": "Председателят на Парламентарната група на ГЕРБ и зам.-председател на партията Цветан Цветанов проведе работна среща в Брюксел с председателя на Групата на ЕНП в Европейския парламент Манфред Вебер.  В рамките на срещата Цветан Цветанов информира Вебер за политическата ситуация в страната, като на свой ред председателят на групата на ЕНП в ЕП приветства отличните икономически показатели на България.  Манфред Вебер поздрави Цветанов за избора му за постоянен представител в Управителния съвет на Европол от Съвместната група за парламентарен контрол на дейността на Агенцията. По думите на председателя на групата на ЕНП в ЕП е важен личният пример на политици като Цветанов, които са активни на местно и национално ниво и същевременно поемат сериозни ангажименти и на европейско ниво.  „Именно в това е бъдещето на политиката - да засилва връзките между местното, националното и европейското измерение, за да може да постига най-ефективно реални решения в полза на гражданите“, заяви Цветанов.", "date": "2018.09.25", "title": "Манфред Вебер поздрави Цветанов за високия пост в Европол"}
{"url": "https://www.faktor.bg/bg/articles/novini/balgariya/m-manolova-balgarite-sa-absolyutno-tarpelivi-i-nevziskatelni-v-otstoyavaneto-na-pravata-si", "text": "\"Над половината от жалбите, които получаваме са за несправедливо определяне на цената на водата, особено заради така нареченото \"общо потребление\". Адресирала съм пробелма към всичкщи възможни институции, но без резултат. Всъщност става дума за една наредба, която трябва да бъде отменена или поправена, защото сега изрядните платци плащат и заради тези, които отказват\", коментира пред БНТ омбудсманът Мая Манолов. По думите и, става дума за доста сериозни разлики в показанията на индивидуалните водомери и това, което се налага да плащат. \"ВиК дружествата нямат никакъв интерес да сложат ред, защото в крайна сметка те си получават парите, плащат я гражданите. ВиК нищо не губи, само гражданите\", каза още тя. \"Регионалното минстерство изработва нова наредба, макар че този проблем е от 14 години. Но новата наредба дава превес на интересите на ВиК дружествата и не решава проблема с общото потребление\", прогнозира тя. \"Това, което предлагам е да се сключват индивидуални договори, въпреки, че става дума за монополист\", каза Манолова. Тя коментира и решението на КЕВР за повишаването на природния газ. \"Процентът на увеличението трябва да бъде много ясно и аргументирано обоснован, защото това ще доведе до повишаване на цените на абсолютно всичко по веригата\", смята Манолова. \"В доклада няма такова нещо, само едно изречение за цените на алтернативните горива. Те ни поканиха на разговор да ни обяснят причините, но това не еправилно. Те трява да работят прозрачно\", коментира Манолова и добави, че българите са абсолютно търпеливи и невзискателни в отстояването на правата си.", "date": "2018.09.25", "title": "М. Манолова: Българите са абсолютно търпеливи и невзискателни в отстояването на правата си"}
{"url": "https://www.faktor.bg/bg/articles/goranov-otseche-nyama-da-dopusna-razlichni-dds-stavki", "text": "Финансовият министър Владислав Горанов бе категоричен, че няма да допусне различни ДДС ставки за определени стоки, предаде БНР. \"Ако крайния ефект ще е намаляване на цените на определени стоки, има ясна гаранция, че това няма да се случи или ефектът ще бъде изключително краткотраен, след което крайният резултат ще бъде само объркване на данъчната система на държавата и загуби за бюджета\", поясни Горанов. Той припомни, че в коалиционното споразумение между ГЕРБ и Обединените патриоти е записано, че данъците няма да се променят по време на мандата на настоящия кабинет. Финансовият министър  обяви още, че таванът върху пенсиите най-вероятно няма да отпадне от догодина. По думите му, за да се стигне до цялостно отпадане на максималното ниво на определени пенсии, трябва да се преодолеят несъвършенствата в системата= \"Докато през времето не се изчерпят тези периоди, през които информационната система на Националния осигурителен институт не е функционирала и не е събирала данни за осигурителния принос, а това са периодите след 1997-ма с някои пропуски и след 2000-та година с пълни данни за осигуряването на всички лица, тогава и само тогава можем да говорим, че всички пенсии се получават справедливо, с максимална връзка между приноса и размера и тогава можем с лека ръка да премахнем тавана\", допълни Горанов.", "date": "2018.09.25", "title": "Горанов отсече: Няма да допусна различни ДДС-ставки"}
{"url": "https://www.faktor.bg/bg/articles/finansoviyat-ministar-nelegalen-kran-e-instaliran-sled-litsenziraneto-na-zavoda-na-vinprom-karnobat", "text": "При лицензирането на склада на „Винпром Карнобат“ не е включен в оборудването кран. Той е монтиран впоследствие и може да се извежда стока без да минава през измервателните уреди. Това заяви на брифинг финансовият министър Владислав Горанов, предаде БГНЕС. Уточнението Горанов направи, след като стана ясно, че в запечатания склад от Агенция „Митници“ е намерен нелегален спиртопровод, от който може да се точи алкохол. „Технологичната схема във фабриката не допуска подобен кран. Категорично е доказано и с лабораторни изследвания, че изведеният флуид от този кран представлява етилов алкохол с 96% плътност. От там е изтекъл алкохол с доста приличен дебит“, поясни Горанов. Според финансовия министър категорично може да се говори за технологично нарушение в данъчния склад. „Ние ще предприемем съответните действия от гледна точка на закона“, уверява Горанов. Министърът смята, че не може да се говори, че Агенция „Митници“ е допуснала пропуск. „Не може до всеки кран да се сложи митничар, след като сме установили нарушението, предприели сме съответните действия“, отговори министърът на журналистически въпрос. Дали е извеждан алкохол без да се начислява съответният акциз, тепърва ще се установява. БГНЕС припомня, че Специализираната прокуратура „удари” незаконната фабрика на Миньо Станков в началото на септември. Повдигнати бяха обвинения на 8 души. Един от складовете беше запечатан. Според финансовия министър Владислав Горанов не е необходимо да се удължава срокът за запечатването, тъй като са взети необходимите документи. Той още уточни, че случаят с нелегалния кран и акцията на Спецпрокуратурата се разглеждат по отделно и ще се търси различна наказателна отговорност на виновните.", "date": "2018.09.25", "title": "Финансовият министър: Нелегален кран е инсталиран след лицензирането на „Винпром Карнобат“"}
{"url": "https://www.faktor.bg/bg/articles/sez-finalirizirame-sdelkata-s-inep-om-za-chez-balgapiya", "text": "Чeшĸoтo дpyжecтвo СЕZ и бългacĸaтa \"Инepĸoм\" ca гoтoви дa финaлизиpaт cдeлĸaтa зa пpoдaжбaтa нa eлeĸтpopaзпpeдeлитeлнoтo дpyжecтвo \"ЧEЗ Бългapия\". Toвa пoтвъpди гoвopитeлят нa чeшĸaтa гpyпa Aлицe Xopaĸoвa в интepвю зa cпeциaлизиpaния caйт 3е-nеwѕ, cвъpзaнo c блoĸиpaнaтa oт Koмиcиятa зa зaщитa нa ĸoнĸypeнциятa (KЗK). Πo нeйнитe дyми ce oбcъждaт и възмoжнocти зa пoдaвaнe нa жaлбa пpeд Eвpoпeйcĸaтa ĸoмиcия (EK) cpeщy peшeниeтo нa peгyлaтopa. \"Cчитaмe, чe e мнoгo cмyщaвaщ фaĸтът, чe cлeд пoдпиcвaнe нa дoгoвopa зa пpoдaжбa нa aĸции c Инeĸoм, нaбъpзo бe пpиeтa пpoмянa в Зaĸoнa зa eнepгeтиĸaтa в oпит дa ce oĸaжe влияниe въpxy изпълнeниeтo нa вeчe cĸлючeнa cдeлĸa\", ĸaзвa Xopaĸoвa. Tя пoтвъpждaвa, чe имa вaлидeн дoгoвop зa пoĸyпĸa, ĸoйтo e бил пoдпиcaн c \"Инepĸoм\". \"Mнoгoĸpaтнo пoлyчиxмe yвepeния, чe \"Инepĸoм\" иcĸa дa зaпaзи нacтoящия мeниджъpcĸи cъcтaв нa ĸoмпaниитe, зa дa гapaнтиpa пpиeмcтвeнocт в пpeдocтaвянeтo нa ycлyги\", oбяcнявa Xopaĸoвa. Гoвopитeлят нa гpyпaтa нa СЕZ пocoчвa oщe, чe липcвaт дocтaтъчнo oбяcнeния ĸaĸ cпopaзyмeниeтo зa бългapcĸoтo пoдpaздeлeниe зacтpaшaвa ĸoнĸypeнциятa в cтpaнaтa. \"Oцeнявaмe дaдeнитe apгyмeнти ĸaтo нeaдeĸвaтни и нecъcтoятeлни. Cчитaмe, чe peшeниeтo нapyшaвa нaшитe зaĸoнoви интepecи и пo тeзи пpичини пoдaдoxмe жaлбa cpeщy peшeниeтo нa KЗK дo Bъpxoвния aдминиcтpaтивeн cъд\", дoпълвa тя. \"Kaĸтo ниe в СЕZ, тaĸa и \"Инepĸoм\", cмe peшeни дa финaлизиpaмe cдeлĸaтa, ĸaĸтo e дoгoвopeнo, и paбoтим зaeднo зa изпълнeниe нa cъoтвeтнитe oтгoвopнocти пo дoгoвopa\", пoтвъpждaвa Xopaĸoвa.", "date": "2018.09.25", "title": "СEZ:  Финалиризираме сделката с  \"Инepĸoм\" за  \"ЧEЗ Бългapия\""}
{"url": "https://www.faktor.bg/bg/articles/nay-ped-iyat-pozov-diamant-v-cveta-otiva-na-targ", "text": "Ha тъpг в ayĸциoннaтa ĸъщa Сhrіѕtіе`ѕ e извaдeн нaй-peдĸият poзoв диaмaнт в cвeта. Cĸъпoцeнният ĸaмъĸ c пpaвoъгълнa фopмa нocи имeтo Ріnk Lеgасу (\"Poзoвo нacлeдcтвo\"). Toй тeжи 18,96 ĸapaтa и имa нaй-виcoĸaтa oцeнĸa пo oтнoшeниe нacитeнocттa нa цвeтa. Ріnk Lеgасу e нaй-гoлeмият диaмaнт c нacитeн poзoв цвят пpeдcтaвян нa ayĸциoн дoceгa oт Сhrіѕtіе`ѕ. Toй щe бъдe пpeдлoжeн нa тъpг пo вpeмe нa ayĸциoнa \"Beлиĸoлeпнитe cĸъпoцeннocти\", ĸoйтo щe ce пpoвeдe в Жeнeвa нa 13 нoeмвpи. Дo тoзи мoмeнт peдĸият диaмaнт e дeмoнcтpиpaн нa пoтeнциaлни ĸyпyвaчи в Xoнĸoнг, Hю Йopĸ и Лoндoн. Cпeциaлиcтитe нa Сhrіѕtіе`ѕ oцeнявaт Ріnk Lеgасу нa cyмa в диaпaзoнa 30 - 50 милиoнa дoлapaq пише money.bg. \"Дa ce нaмepи диaмaнт c тaĸъв paзмep и c тaĸъв цвят e пpaĸтичecĸи нepeaлнo. Moжe дa ce види пoдoбeн eднopoдeн и нacитeн цвят в poзoв диaмaнт c тeглo 1 ĸapaт. Ho в пoчти 19 ĸapaтoв ĸaмъĸ - тoвa e нeвepoятнo\", пoяcнявa нa caйтa нa Сhrіѕtіе'ѕ , Paxyл Kaдaĸия, шeф нa дeпapтaмeнтa пo cĸъпoцeннocтитe. Ріnk Lеgасу ce e нaмиpaл в ĸoлeĸциятa нa ceмeйcтвo Oпeнxaймep, yпpaвлявaщo мeждyнapoднaтa ĸopпopaция зa дoбив и пpepaбoтĸa нa диaмaнти Dе Вееrѕ. Зa цялaтa cи 250-гoдишнa иcтopия Сhrіѕtіе'ѕ e пpeдcтaвял нa ayĸциoн caмo чeтиpи poзoви диaмaнтa c тeглo нaд 10 ĸapaтa. Mинaлaтa гoдинa нa тъpг в Xoнĸoнг зa $32,5 млн. бe пpoдaдeн poзoвия диaмaнт Ріnk Рrоmіѕе.  Учeнитe ĸлacифициpaт диaмaнтитe нa двa ocнoвни типa: тип І и тип ІІ. B втopия тип ĸaмънитe имaт pядъĸ, пoчти eднopoдeн цвят. Poзoвитe диaмaнти cпaдaт ĸъм pядĸaтa ĸaтeгopия тип ІІ-а. Πpи тяx пoчти нямa cлeди oт aзoт и тe cъcтaвлявaт пo-мaлĸo oт 2% oт вcичĸи cĸъпoцeнни ĸaмъни.", "date": "2018.09.25", "title": "Нaй-peдĸият poзoв диaмaнт в cвeта отива на търг"}
{"url": "https://www.faktor.bg/bg/articles/vmro-predlaga-sotsialna-koshnitsa-s-balansirani-krayni-tseni-na-hranite", "text": "ВМРО предлага да бъде изготвена социална кошница с основни хранителни продукти, информира пресцентърът на партията. От там цитират пост на лидера й и вицепремиер Красимир Каракачанов във Фейсбук, в която той изразява виждането как да бъде решен въпросът с поскъпването на живота у нас след като скочи цената на газа. Вижте позицията на вицепремиера: Във връзка с възникналия дебат около цените на хляба и спекулациите, които определени политически сили лансират сред обществото, че през зимния период крайните цени и на други основни продукти ще поскъпнат значително, свиках за консултация експертите на ВМРО, е написал той. Според тях в т .нар. социална кошница трябва да влизат храни от първа необходимост като хляб, кисело и прясно мляко, краве сирене, краве масло, кашкавал тип \"Витоша\", пилешко и свинско месо, 10 бр. яйца, брашно и олио от български производители. Идеята е този пакет да има ясно разписани ставки за печалба на производител и търговец - мярка, която ще гарантира балансирани крайни цени, смятат от ВМРО. Според политическата сила маржът за търговците в случая не трябва да бъде по-висок от този за производителите. Така ще бъде възможно устойчиво развитие на производителите, спиране на безразборното повишаване на цените от търговците, а крайният ефект ще са по-ниски цени на продуктите от социалната кошница. ВМРО смятат, че ценообразуването трябва да се контролира от Комисията за защита на потребителите. От партията се мотивират с разпоредба, съществувала до 1 юни 2006 г. от стария Закон за защита на потребителите и за правилата за търговия, според която се дава възможност на Министерския съвет по изключение да определя задължителни правила за образуване и прилагане на цените на някои стоки и услуги. В сега действащия ЗЗП тази точка не фигурира, ето защо в качеството ми на заместник министър-председател ще инициирам разговори с представители на всички сектори на хранителния бранш, синдикатите и коалиционните ни партньори с цел постигането на консенсус по този така важен и наболял за хората проблем, декларира Красимир Каракачанов, цитиран от партийния пресцентър. Според него подобни бързи действия ще донесат по-голяма социална сигурност на българските граждани и ще гарантират не само техните права като потребители, но и ще облекчат семейния бюджет на домакинствата.", "date": "2018.09.25", "title": "ВМРО предлага социална кошница с балансирани крайни цени на храните"}
{"url": "https://www.faktor.bg/bg/articles/zaloviha-u-nas-opasen-prestapnik-ot-cherna-gora", "text": "Черногорец, обявен за издирване от Интерпол, е заловен в България, съобщават от прокуратурата.    Предраг Кнежевиц е трябвало да излежи остатък от осем месеца ефективна присъда за опит за убийство.   Мъжът е заловен у нас и с решение на съда е задържан за 40 дни, с оглед постъпване на молба от властите в Черна гора за неговата екстрадиция.", "date": "2018.09.25", "title": "Заловиха у нас опасен престъпник от Черна гора"}
{"url": "https://www.faktor.bg/bg/articles/emil-radev-evropa-tryabva-da-bade-lider-v-tsifrovata-revolyutsiya", "text": "„Европа трябва да се конкурира с други световни сили, за да бъде лидер в цифровата революция, а инвестициите в цифровите капацитети трябва да устойчиво да се увеличат както в бюджета на ЕС, така и в националните и регионалните бюджети“, заяви българският евродепутат Емил Радев, докладчик от страна на ЕНП, по време на представяне на новата програма на Европейската комисия „Цифрова Европа“, което се проведе в правната комисия на Европейския парламент, информираха от пресцентъра на ГЕРБ. Новата програма „Цифрова Европа“, ще бъде създадена за периода 2021 - 2027 г. и е посветена на разширяването и увеличаването до максимум на ползите от цифровата трансформация за всички европейски граждани, публични администрации и предприятия, като предложеният бюджет е 9.3 милиарда евро. В нея се определят няколко водещи приоритета като укрепването на капацитета на Европа в областта на високопроизводителните изчислителни технологии (суперкомпютрите), изкуствения интелект, киберсигурността и задълбочените цифрови умения, както и върху гарантирането на тяхното широко използване в икономиката и обществото. Насърчавани едновременно, те ще спомогнат за създаването на процъфтяваща европейска икономика и ще повишат конкурентоспособността на Европа в бързо развиващия се дигитален свят. Ще бъде поставен акцент върху областите, в които публичните разходи оказват най-силно въздействие, а именно подобряването на ефективността и качеството на услугите в области от обществен интерес като здравеопазването, правосъдието, защитата на потребителите и публичните администрации, както и върху подпомагането на малките и средните предприятия да се адаптират към промените в цифровите технологии. Емил Радев обърна особено внимание на въпросите, свързани с изкуствения интелект. Според него трябва да се гарантира високо ниво на защита на интелектуалната собственост, на данните, цифровите права и етичните и правни въпроси, които са свързани най-вече с въпросите на отговорността.", "date": "2018.09.25", "title": "Емил Радев: Европа трябва да бъде лидер в цифровата революция"}
{"url": "https://www.faktor.bg/bg/articles/ban-shte-sazdade-alternativa-na-nimh", "text": "Българската академия на науките /БАН/ започва процедура за създаването на ново научно звено, което да извършва научна и изследователска дейност в областта на атмосферата, климата и водите. Това каза проф. Евелина Славчева - председател на Общото събрание /ОС/ на БАН, на днешното заседание на ОС, на което се обсъжда сключеното споразумение между БАН и НИМХ през миналата седмица. Дали това ново звено ще е институт или лаборатория, ще зависи от броя на учените от НИМХ, които пожелаят да останат в БАН, обясни проф. Славчева. Тя уточни, че целта е учените от НИМХ да могат да направят своя избор къде да отидат след излизането на НИМХ от Академията - в тази нова структура, в която ще премине НИМХ, или в това ново научно звено, което ще се създаде в БАН. Българската академия на науките ще направи инвентаризация на имотите на НИМХ, за да може въз основа на някакъв документ - опис, да се направи предаването на собствеността, съобщи проф. Славчева. На въпрос на БТА дали тази инвентаризация ще бъде направена на всички имоти на НИМХ - филиали, сгради и автомобилен парк, проф. Евелина Славчева отговори, че много малка част от това, което метеоролозите ползват, е собственост на НИМХ, а по-голямата част е собственост на БАН. \"Трябва да направим преглед на документацията и да направим този пълен списък на активите, след което ще се пристъпи към следващия етап - дали ще се ползват безвъзмездно, дали ще им се предоставят според това, което позволява законът и правомощията на Общото събрание\", обясни председателят на ОС на БАН. По повод на инвентаризацията на имотите на НИМХ за БТА бившият директор на института проф. Христомир Брънзов заяви, че \"БАН ще прави инвентаризацията, за да реши какво да даде на НИМХ и какво да не му даде, въпреки че всичко това е държавна собственост\". НИМХ има четири филиала в страната, а имотите са 89 - от които 65 са сгради. Другото са помощни постройки, гаражи, трансформатори и автомобили, каза проф. Брънзов. Той отбеляза, че тези автомобили са купувани със собствени средства или със средства на МОСВ, защото с тях се правят измервания по реките в страната.", "date": "2018.09.25", "title": "БАН безкомпромисен: Създава алтернатива на НИМХ и му взима имотите"}
{"url": "https://www.faktor.bg/bg/articles/pozharnikari-izvadiha-tri-detsa-zasednali-v-asansyor-v-kyustendil", "text": "Три деца заседнаха в асансьор в кв. „Запад“ в Кюстендил. Служители на Районната служба \"Пожарна безопасност и защита на населението\" са оказали помощ за изваждането им.   Децата са невредими. Причина за засядането на асансьора е техническа неизправност. Сигналът за инцидента е подаден в 15.39 ч. в понеделник. Екипи на районните служби \"Пожарна безопасност и защита на населението\" са се отзовали и на пет сигнала за произшествия. Те са били за отстраняване на опасно надвиснали дървета и предмети, поради силния вятър. Няма пострадали хора, информира говорителят на Областната дирекция на МВР в Кюстендил Катя Табачка. предаде Дарик.", "date": "2018.09.25", "title": "Пожарникари извадиха три деца, заседнали в асансьор в Кюстендил"}
{"url": "https://www.faktor.bg/bg/articles/bsp-otstrani-bencho-benchev-ot-zam-predsedatelskiya-post-v-obshtinskiya-savet-v-burgas", "text": "БСП отстрани Бенчо Бенчев от поста зам.-председател на Общинския съвет в Бургас. Докладната за отстраняването на Бенчев бе приета от общинския съвет днес с 29 гласа за, 2 – против и 3 – въздържали се.  От днес бизнесменът, който бе задържан в хотел в Турция с издирвания наркобос Димитър Желязков – Очите остава независим общински съветник. Политическото доверие към Бенчев бе снижено, а общинският съвет не дочака изхода от наказателното производство, което стартира срещу него след скандалния арест. Преди по-малко от месец Бенчо Бенчев се е оттеглил и от охранителната фирма „Аркус”, свързвана с Димитър Желязков.  Собствеността от акции в компанията той е прехвърлил на доскорошния си съдружник Георги Дросев, станал известен с притежанието на автокъща в морския град. Бенчо Бенчев не присъства на заседанието.", "date": "2018.09.25", "title": "БСП \"се отрече\" от  Бенчо Бенчев - отстрани го от зам.-шефски пост на Общинския съвет в Бургас"}
{"url": "https://www.faktor.bg/bg/articles/mladen-marinov-pozdravi-stolichnata-politsiya-za-zadarzhaneto-na-emblematichniya-avtokradets-kiko", "text": "Министърът на вътрешните работи Младен Маринов поздрави столичната полиция за проявен професионализъм при задържането на Георги Воденичаров - Кико. По думите на министъра той е един от емблематичните автокрадци, който формирал основно оперативната обстановка по линия на противозаконното отнемане на автомобили. Задържаният имал множество висящи дела. Шефът на МВР разкри, че при задържането Кико е нанесъл щети на три служебни автомобила на полицията. Той изрази увереност, че скоро ще бъде задържан и вторият автокрадец, който е успял да избяга по време на акцията. Преди това министърът на вътрешните работи откри обновената сграда на Областната дирекция на МВР в Пазарджик. Проектът за ремонтирането ѝ е на Община Пазарджик и се финансира от ОП \"Региони в растеж\". В обновяването на сградата са вложени близо 1 700 000 лева. Министър Маринов благодари на кмета на Пазарджик Тодор Попов за това, че е извел като приоритет санирането на сградата и подчерта, че всеки обществен ресурс, вложен в сигурност, не е загубен и възвръща многократно стойността си. Той увери, че като министър на вътрешните работи ще продължи да работи за подобряване на условията на труд и на материално-техническото обезпечаване. \"Полицаите трябва да се чувстват защитени по време на работа, а това е свързано с добра екипировка, автомобили и въоръжение. Само тогава може да изискваме от тях да дават сигурност и на останалите граждани\", каза министърът. Маринов пожела на служителите да работят в името на обществото и да се гордеят с това, че са избрали да бъдат полицаи. След церемонията Младен Маринов отговори на въпроси на журналисти. По отношение на назначаването на нов главен секретар на МВР министърът каза, че вземането на решение ще стане след като премиерът се завърне в страната. \"Има много професионалисти, но конкретно име нямам\", посочи Маринов. По думите му в момента заместник-главният секретар изпълнява длъжността и министерството работи в пълен обем. Министърът на вътрешните работи съобщи, че през изтеклото денонощие поради усложнената метеорологична обстановка са постъпили около 320 сигнала за пожари и още 120 - за материални щети вследствие на силния вятър. \"По всички е реагирано незабавно\", увери Маринов. Според него основна причина за инцидентите е това, че силните ветрове са причинили къси съединения в електропреносната мрежа и огънят се пренесъл и не се дължи на злоумишлени действия. Министърът на вътрешните работи Младен Маринов откри обновената сграда на Областната дирекция на МВР в Пазарджик", "date": "2018.09.25", "title": "Младен Маринов доволен: Поздрави полицаите за задържането на емблематичен автоджамбазин"}
{"url": "https://www.faktor.bg/bg/articles/burya-v-moreto-vze-zhivota-na-dvama-ribari-kray-nos-emine", "text": "Двама рибари са се удавили снощи в морето между курортното селище \"Елените\" и нос Емине, съобщи БТА. Мъжете са влезли в морето с дървена лодка, за да извадят мрежи с риба в района. Кметът на Св.Влас Иван Николов съобщи, че инцидентът е станал около 20.30 ч., тогава е имало силен вятър и морето е било изключително бурно.  Лодката се е напълнила с вода и е била потопена. В нея е имало още един рибар, който е успял да се спаси, другите двама обаче не са могли да реагират и са се удавили. Загиналите са от Св.Влас. Те са на 65 и 55 години.", "date": "2018.09.25", "title": "Буря в морето взе живота на двама рибари край нос Емине"}
{"url": "https://www.faktor.bg/bg/articles/novini/svyat/panos-kamenos-dogovorat-s-makedoniya-za-imeto-nyama-da-bade-ratifitsiran-ot-gartsiya", "text": "Панос Каменос, лидерът на \"Независими гърци\", по-малкият коалиционне партньор в правителството на Гърция отново потвърди, че неговата партия няма да гласува \"за\" ратифицирането на Договора от Преспа за името на Македония, когато той бъде внесен в парламента, съобщи Мета.мк. \"Договърт няма да бъде ратифициран. Ние, партньорите в управлението, ще напхравим всичко, което и по силите ни, за да не бъде ратифициран. Ясно заявихме, че няма да гласуваме за Договора\", заяви Каменос в интервю за гръцката държавна телевизия.", "date": "2018.09.25", "title": "Панос Каменос: Договорът с Македония за името няма да бъде ратифициран от Гърция"}
{"url": "https://www.faktor.bg/bg/articles/novini/svyat/kremal-shte-nakazva-komunistite-i-ldpr-pozvolili-si-da-pobedyat-partiyata-na-putin", "text": "В Кремъл мислят как да накажат комунистическата рапртия и утранационалистическата Либерално демократическа партия на Жироновски, чиито кандидати спечелиха изборите за губернатори в 4 руски региона. Обсъждат се различни варианти, включително и отмяна на изорите, пише вестник \"Ведомости\". \"Те пресякоха червената линия и по същество станаха извънситемна опозиция и може да последват нейната съдба\", заявил пред изданието източник от президентската администрация и добавил, че срещата с президента Владимир Путин, за която която помолили лидерите на СП и ЛДПР Генадий Зюганови  Владимир Жириновски \"едва ли ще се състои в близко време\". \"Надявам се, че ще бъдат предприети сериозни мерки\", зоявил още един източник, който потвърдил, че има \"недовослство срещу КП и ЛДПР\". По информация на вестника, във Владимировска област и в Хабаровския регион всичко е ило подготвено във втория тур на изборите да бъде осигурена победа на кандидатите на прокремълската \"Единна Русия\". Източник и на руската влужба на ВВС близък до президентската администрация заявил, че в Кремъл са разтревожени от случилото се и обсъждат как да бъдат избегнати подобни провали. Един от възможните варианти е отмяна на изборите за губернатори.  \"Ще има и уволнения\", заявил той.", "date": "2018.09.25", "title": "Кремъл ще наказва комунистите и ЛДПР - позволили си да победят партията на Путин"}
{"url": "https://www.faktor.bg/bg/articles/novini/svyat/nato-rusiya-ni-atakuva-i-nie-tryava-da-dadem-otpor", "text": "\"Ние предвидихме, че Русия ще разпространява своето пагубно влияние и, за съжаление, не сбъркахме. Ние поехме ангажименти след като Русия нахлу в Крим и трябва да сдържаме Русия в тези сфери, в които тя ни атакува\", коментира пред Sky News Кей Бейли Хътчисък, постоянен представител на САЩ в НАТО. По думите и, страните от НАТО трябва да се придържат към \"задълженията, които поехме през 2014 година\". \"Виждаме примери за използване на химическо оръжие, нервно-паралитичен газ във Великобритания. В много от страните от НАТО виждаме примери за хибридна война, кибервойна. Те атакуват и ние сме длъжни да отразим удара и да покажем, че имаме сили да ддем отпор на заплахата от Русия\", заяви тя.", "date": "2018.09.25", "title": "НАТО: Русия ни атакува и ние трябва да дадем отпор"}
{"url": "https://www.faktor.bg/bg/articles/korneliya-ninova-yanaki-stoilov-lov-otteglya-kandidaturata-si-za-konstitutsionen-sadiya", "text": "Юристът Янаки Стоилов е оттеглил кандидатурата си за конституционен съдия. Това съобщи лидерът на БСП Корнелия Нинова. Стоилов, който е бивш депутат от левицата и настоящ преподавател по теория на правото в СУ, бе номиниран от БСП. Той е мотивирал оттеглената си кандидатура с нежелание да участва в предрешена битка, предаде БНР. Засега само управляващите ГЕРБ и Обединени патриоти са обявили, че ще издигнат обща кандидатура, тази на Красимир Влахов, който е бивш заместник-председател на Върховния касационен съд. 44-то Народно събрание  може да излъчи само една кандидатура.", "date": "2018.09.25", "title": "Корнелия Нинова: Янаки Стоилов оттегля кандидатурата си за конституционен съдия"}
{"url": "https://www.faktor.bg/bg/articles/novini/svyat/zaradi-amerikanskite-sanktsii-i-problemi-s-britanskata-viza-abramovich-prodava-chelsi", "text": "Руският милиардер Роман Абрамович продава футболния отбор \"Челси\" заради санкциите срещу него, наложени от ЕС и САЩ. Bloomberg пише, че цената на сделката е 3 милиарда долара.  Близки до олигарха съобщават, че той продава \"Челси\" против желанието си. По данни на Bloomberg Абрамович продава отбора, както и други свои активи заради американските санкции и проблемите с удължаването на британската си виза. Той може да прекарва във Великобритания не повече от 3 месеца годишно благодрение на израелския си паспорт. Британски медии събощават, че заради проблемите с британската виза той практически не е посещавал Лондон през последната година и половина.  Абрамович купи \"Челси\" през 2003 г. за 140 млн. пунда, но отборът е носил печалба само през 2014 година.", "date": "2018.09.25", "title": "Заради американските санкции и проблеми с британската виза Абрамович продава \"Челси\""}
{"url": "https://www.faktor.bg/bg/articles/korneliya-ninova-pak-izvadi-populistkata-sabya-zagrizhi-se-za-bednite", "text": ". Българите трудно ще понесат ценовия шок на енергоносителите и е наложително да се вземат мерки за подпомагане на бедните. Това каза лидерът на БСП Корнелия Нинова по време на пресконференция, предаде репортер на Агенция „Фокус“. „Иванов обяви намерение да се вдигне цената на природния газ с 8%. Това ще доведе до увеличение на цените на сигурно всички стоки и услуги. Бихме искали да припомним, че през юли токът поскъпна с 2%. Пак през юли парното поскъпна със 7%, сега имаме увеличение на природния газ с 8 %. Това три пъти увеличение на енергоносители най-тежко ще се усети през зимата. Смятаме, че много трудно българските граждани ще понесат този ценови шок, защото 1,6 млн. души живеят под линията на бедност“, заяви Нинова. По думите ѝ това, че правителството е тръгнало да се моли търговските вериги да не увеличават цената на хляба показва, че държавата няма институции и е на колене пред търговците и търговските вериги. Хляб се продава в стотици хиляди магазини в цялата страна. Това означава ли, че ще се молят от магазин от магазин, попита лидерът на БСП. Според нея това поведение от антипазарно и антиевропейско показва и безсилието на правителството.", "date": "2018.09.25", "title": "Корнелия Нинова пак извади популистката сабя, загрижи се за бедните"}
{"url": "https://www.faktor.bg/bg/articles/kevr-obsazhda-poskapvane-na-prirodniya-gaz-s-14", "text": "Поскъпването на природния газ с 14% ще се обсъжда на открито заседание в Комисията за енергийно регулиране. Този процент поискаха от „Булгаргаз”, а от комисията подкрепят това увеличение. В предишни такива случаи експертите от КЕВР обичайно са редуцирали искания скок, но не и този път – сега  препоръчват поскъпването да се одобри. Причините са очакваните по-високи доставни цени, по-високия курс на щатския долар спрямо лева, както и факта че през третото тримесечие газовата компания е продавала на загуба. 14-процентният скок на природния газ ще оскъпи с между 2% и 9% парното. А заедно с предишното повишаване на цените се очаква сметките за отопление тази зима да скочат между 10% и 23% спрямо предишната.", "date": "2018.09.25", "title": "КЕВР обсъжда поскъпването на природния газ с 14%"}
{"url": "https://www.faktor.bg/bg/articles/novini/svyat/tsru-shte-razshiri-prisastvieto-si-v-sveta-za-da-se-spravi-s-predizvikatelstvata-ot-rusiya-i-kitay", "text": "ЦРУ ще разшири присъствието си в света, за да се справи с предизвикателствата от Русия и Китай. Директорът на ЦРУ Джина Хаспел смята, че фокусът на работата на организацията трябва да се перориентира от антитероризма към традиционни видове на разузнаване насочено срещу държавите, които са стратегически приоритет. По думите и, потребността от по-добра информираност за заплахите срещу САЩ са между най-важните задачи на цРУ. \"Заостряме вниманието си към неприятелските държави\", зяви Хаспел, цитирана от Voice of America. Тя съобщи, че ще работи за увеличаване на броя на разузнавачите в чужбина.", "date": "2018.09.25", "title": "ЦРУ ще разшири присъствието си в света, за да се справи с предизвикателствата от Русия и Китай"}
{"url": "https://www.faktor.bg/bg/articles/izbraha-populyaren-tv-aktyor-za-kmet-na-erevan", "text": "Популярен телевизионен актьор поема управлението на арменската столица Ереван, предадоха световните агенции. Обявените снощи резултати от вота в неделя показаха смазваща победа за коалицията, включваща партията Граждански договор на премиера Никол Пашинян. Коалицията спечели 81,05 процента на изборите. Това означава, че нейният кандидат за кмет Хайк Марутян става кмет на столицата. Марутян играе ролята на затрупан с проблеми баща и собственик на магазин в популярен комедиен сериал, излъчван по арменската телевизия. Вотът се произведе, за да бъде заменен Тарон Маргарян, влиятелен член на бившата управляваща Републиканска партия. Той подаде оставка през юли два месеца, след като неговата партия бе отстранена от власт на изборите през май. Маргарян е обвиняван в корупция и се оттегли след улични протести срещу него. До изборите се стигна, след като общинският съвет не успя да избере временен кмет. Според изборния закон избирателите гласуваха за листи от кандидати. Гласуваше се по пропорционална система. Накрая бяха избрани 65 общински съветници и те на свой ред избраха новия кмет. В изборите не участваше Републиканската партия на бившия президент Серж Саркисян.", "date": "2018.09.25", "title": "Избраха популярен ТВ-актьор за кмет на Ереван"}
{"url": "https://www.faktor.bg/bg/articles/novini/svyat/h-tachi-dogovor-sas-sarbiya-ne-oznachava-po-podzrabirane-podyalba-ili-razmyana-na-teritorii", "text": "\"Време е за постигането на мирен договор между Косово и Сърбия\", заяви в Ню Йорк косовският президент  Хашим Тачи, цитиран от вестник \"Вечер\". Тачи изтъкна, че с такъв договор се открива евроатлантическата перспектива пред Косово и Сърбия, като добави, че такъв договор не \"означава по подразбиране подялба или размяна на територии\". Президентът на Косово съобщи, че ще обсъди темата на срещите си със световните лидери, участници в Генералната асамблия на ООН. Тачи определи посещението си в САЩ като важна стъпка за засилване на позициите на Косово на международната сцена.", "date": "2018.09.25", "title": "Х. Тачи: Договор със Сърбия не означава по подразбиране подялба или размяна на територии"}
{"url": "https://www.faktor.bg/bg/articles/netanyahua-pred-oon-izrael-shte-prodalzhi-udarite-v-siriya-vapreki-razpolaganeto-na-ruski-zenitno-raketni-sistemi", "text": "Израелските отбранителни сили ще продължат да поразяват ирански позиции в Сирия. Това увери министър-председателят Бенямин Нетаняху преди отпътуването си за Ню Йорк за 73-та годишна сесия на Общото събрание на ООН, коментирайки решението на Москва да предаде на Дамаск зенитно-ракетни системи С-300, съобщава вестник The Jerusalem Post, цитиран от \"Фокус\". „През последните три години Израел се справя много успешно в предотвратяване на военното укрепване на Иран в Сирия и в опитите за доставка на смъртоносно оръжие на „Хизбула“ в Ливан\", заяви Нетаняху.  От редакцията припомнят, че в Ню Йорк Нетаняху ще проведе среща с държавния глава на САЩ Доналд Тръмп – петата им по ред. Решението на Русия да предаде на Сирия С-300 ще бъде важна част от дискусията между двамата лидери. Подчертава се, че Вашингтон също се противопоставя на решението на Москва да подсили сирийската ПРО. Опасенията на Израел са, че системата ще затрудни армията в усилията й да поразява ирански позиции в Сирия. Москва обяви предаването на С-300 на Дамаск в отговор на инцидента със свалянето на руския разузнавателен самолет „Ил-20“ в Източното Средиземноморие. Русия обвини Израел за катастрофата, при която загинаха 15 военнослужещи на Москва. На свой ред Израел хвърли вината върху Сирия и Иран. В понеделник руският президент Владимир Путин разговаря по телефона с Нетаняху и двамата постигнаха съгласие да продължат координацията си в Сирия. Ден по-късно Нетаняху проведе специална среща с кабинета си, на която информира министрите за събитията. „Ще продължим да предотвратяваме укрепването на иранското военно присъствие в Сирия и координацията между израелската и руската армия“, увери Нетаняху, като допълни, че Путин се е съгласил в близко време да бъде проведена среща между представители на армиите на двете страни, за да обсъдят координацията си в Сирия.", "date": "2018.09.25", "title": "Нетаняху: Израел продължава с ударите в Сирия, въпреки руските С-300"}
{"url": "https://www.faktor.bg/bg/articles/sluzhiteli-v-hotel-na-arabadzhievi-razbraha-che-shte-govorim-po-televiziyata-i-ni-izgoniha", "text": "Служители в хотел на Ветко и Маринела Арабаджиеви се оплакаха пред Нова тв, че заедно с други свои колеги са оставени без заплати втори месец. Юлиян работи като поддръжка във въпросния хотел в Созопол. \"Не сме получили заплати за август и за септември. Трябваше да ни ги изплатят от 10-то до 15-то число. Никой нищо не ни казва, всеки ни лъже. Аз не мога да си отида в Благоевград, защото нямам пари\", заяви мъжът. Вчера, като разбраха, че ще говорим по телевизията, по телефона ни казаха да напуснем хотела, да се махнем, добави Юлиян. Лора, която е работила като администратор в същия хотел, обясни, че двамата са освободени с предизвестие. Във включване по телефона пиарът на \"Виктория груп\" Ангелина Ангелова, подчерта, че заплатите за май, юни и юли са изплащани без закъснения. На 12 август в медиите излезе информация за задържането на трима души в Бургаско с 500 000 лева. В случая ставаше въпрос за изтеглени от банка пари за регулярно изплащане на трудови възнаграждения. В момента се разглеждат детайлите и заплатите ще бъдат изплатени. Трудовите възнаграждения за септември са изплащани дори предсрочно. Хората ще си получат парите. Има обстоятелства, които са извън нас, заяви Ангелова. Тя обеща, че служителите на хотела в Созопол ще получат заплатите си днес или утре.", "date": "2018.09.25", "title": "Служители в хотел на Арабаджиеви: Разбраха, че ще говорим по телевизията, и ни изгониха"}
{"url": "https://www.faktor.bg/bg/articles/karlos-kontrera-za-skandala-s-ritnatiya-bagazh-na-vazrastna-zhena-yadosah-se-nashite-sagkrazhdani-ne-spirat-da-ostavyat-boklutsi", "text": "Не е имало нападение. До багажа не е имало човек. Това е една много грозна манипулация, каза пред Нова телевизия столичният общински съветник от ВМРО Карлос Контрера по повод подадената жалба в полицията срещу него за това, че безпричинно е ритал багажа на възрастна жена по стълбите на метростанция \"Сердика\". Полицейската проверка приключи и е докладвано на прокуратурата. Прокурорската проверка ше покаже какво се е случило, добави Контрера. Той разказа как се е стигнало до въпросната ситуация. Слизам по стълбите в петък, 14 септември, и виждам изоставен багаж до рампата за количките, Насочвам се към кашона и чантата, ритвам ги. До тях няма никой. Ядосах се, защото нашите съграждани не спират да оставят боклуци. Осъзнавам го като грешка, първо трябва да се потърси съдействие от органите на реда. Тези две момичета се появиха отнякъде, започнаха да ми крещят, едното от тях започва да ме блъска. Оказва се, че багажът е на една 87-годишна жена, Дора Николова. Публикацията внуши, че аз съм нападал някой. Първо се твърдеше, че съм много пиян, после, че само съм бил пил, заяви общинарят. Ситуацията беше ескалирана от тези две момичета. Докато приключи полицейската проверка, върху мен се стовари цялото Фейсбук правосъдие. Ситуацията показва, че всеки може да стане жертва на фалшива новина. От един изолиран факт се създава буря в чаша вода, каза още Карлос Контрера.", "date": "2018.09.25", "title": "Карлос Контрера за ритнатия багаж на възрастна жена: Ядосах се, навсякъде оставят боклуци"}
{"url": "https://www.faktor.bg/bg/articles/gonka-v-sofiya-zaloviha-izvesten-avtodzhambazin-sled-udar-v-politseyskata-kola", "text": "Полицаи от ГД \"Национална полиция\" задържаха известен автокрадец в столицата. Георги Воденичаров - Кико е задържан при опит за поредна кражба на скъп частен автомобил от елитен столичен квартал, съобщава Нова телевизия. Арестът е извършен след полицейско преследване, по време на което крадците блъснали полицейския автомобил. По неофициална информация при опита за кражба заедно с Кико бил друг известен автоджамбазин - Лъвицата, който се издирва.", "date": "2018.09.25", "title": "Гонка в София: Заловиха известен автоджамбазин след удар в полицейска кола"}
{"url": "https://www.faktor.bg/bg/articles/klimatologat-prof-rachev-razkri-polezen-li-e-vyatarat-ot-nad-100-km/ch", "text": "Ветровете, които причиниха сериозни щети в Западна и Централна Европа достигнаха и България. На някои места у нас хората наблюдаваха жълтеникави облаци - вихрушка, която отнемаше от видимостта на шофьорите. \"Това е нещо съвсем естествено. Случва се 2-3 пъти, 10 пъти годишно...\", подчерта климатологът проф. Георги Рачев пред Bulgaria ON AIR и посочи няколко случая с ветрове над 100 км/ч през 2018 г. у нас. \"Такъв ни е климатът, а и релефът понякога дава възможност за допълнително усилване на вятъра. Хубавото е, че няма пострадали хора, но паленето на огън в такова време е убийствено!\", обясни проф. Рачев. Той отбеляза, че силните ветрове са много полезни през тази част на годината, защото ще изчистят въздуха. Климатологът каза още, че хората трябва да се подготвят спрямо природата, за да имат възможност да преодолеят това, което може да се случи. Температурата в глобален мащаб се повишава, посочи проф. Рачев и цитира авторитетно изследване, което показва, че лятото на 2018 г. е най-топлото, откакто съществуват метеорологични наблюдения в Европа. По думите му повишението на градусите е много сериозно. \"Дъждовното и влажно време създаде усещането за студено време. Юни и юли бяха по-топли от нормалното. Като включим и август месец, лятото в България си отива с над един градус над нормалното. Това ще доведе до много качествена реколта. Ще извадим една от най-хубавите реколти на слънчоглед\", поясни климатологът.", "date": "2018.09.25", "title": "Климатологът Георги Рачев разкри защо е полезен вятърът от над 100 км/ч"}
{"url": "https://www.faktor.bg/bg/articles/novini/balgariya/manolava-predpazliva-kevr-da-obosnove-yasno-ta-s-koyto-skacha-tsenata-na-gaza", "text": "Всяка една десета от увеличението на цената на природния газ трябва да може да бъде проверена и обоснована. Това каза омбудсманът на Република България Мая Манолова по време на открито заседание на КЕВР за обсъждане на заявлението на „Булгаргаз“ ЕАД, което предлага близо 14% увеличение на цената на природния газ за IV-то тримесечие на 2018 г.  „Предстои КЕВР да вземе изключително важно решение за поредното покачване на цената на природния газ. Това след себе си ще повиши много други цени – на парното, топлата вода, повечето стоки и услуги. С една дума, очаква се поскъпване на живота като цяло. Важно е КЕВР да обоснове процента на увеличение на цената на природния газ и да го направи публично и прозрачно“, заяви тя, цитирана от Фокус.  По думите и КЕВР би трябвало подробно да обоснове повишаването на всеки един от ценообразуващите фактори, особено на тези, които не могат да бъдат лесно проверени. „По отношение на изменението на доставната цена на природния газ към хода на газопреносната мрежа, нашият анализ показва, че е взето за база увеличение на алтернативните горива в размер на 11.1 %. В доклада на КЕВР няма ясен анализ защо е взето такова увеличение и защо с точно такъв процент? Би следвало да има ясен отговор на въпросите кои са алтернативните горива, на база на които са направени тези изчисления; кои са международните пазари, от които са взаимствани тези цени; кои периоди се сравняват в този доклад и защо е взет процентът 11.1, при положение, че според доклада на КЕВР увеличението варира между 8.50% и 11.1%. защо не е прието средно между 8.5 и 11.1% увеличение. Всяка една десета от увеличението на цената на природния газ трябва да може да бъде проверена и обоснована“, каза още Манолова.  Тя заяви още, че в качеството си на омбудсман няма как да не зададе тези въпроси и когато се вземат толкова важни решения, КЕВР трябва да работи напълно прозрачно.", "date": "2018.09.25", "title": "Манолова предпазлива: КЕВР да обоснове ясно %-та, с който скача цената на газа"}
{"url": "https://www.faktor.bg/bg/articles/novini/svyat/rusiya-zapochna-mashtabni-voenni-ucheniya-i-v-rayona-na-cherno-more", "text": "Русия е започнала мащабни военни учения в района на Черно море, съобщи „Известия“. Ученията са започнали на 24-ти септември. В тях участват 1000 военнослужещи, 10 кораба от Черноморския флот и 50 тактически самолета. Участие в ученията са взели ескадрила на оперативно – тактическата авиация, четвърта армейска противовъздушна армия и противоракетната отбрана от Южния военен окръг. Те са отразили въздушни удари от условен противник в небето над Крим. Ученията се провеждат на фона на сложната ситуация в Азовско море. През миналата седмица украински кораби навлязоха в икономическата зона на Русия. Те са минали под Кримския мост. Това е станало край бреговете на Крим. В същото време край бреговете на Сирия Русия провежда най-мащабните си учения \"Восток\" от десетки години насам.", "date": "2018.09.25", "title": "Русия започна мащабни военни учения и в района на Черно море"}
{"url": "https://www.faktor.bg/bg/articles/indipendant-totalen-shok-za-kremal-na-izborite-za-gubernii", "text": "За трети пореден път Кремъл бе шокиран след изборите за губернатори през този уикенд, коментира британският в. \"Индипендънт\". \"Войниците\" на Кремъл неочаквано претърпяха крушение на губернаторските избори в два района, а победиха неубедителните кандидати на \"опозицията\", пише кореспондентът на вестника Оливър Карол. Авторът обяснява, че в Хабаровския край и във Владимировска област, кандидатите, които Кремъл лично и поименно е избрал, са загубили на втория тур от хората на Либералнодемократическата партия на Жириновски. \"Бързият първоначален анализ остава усещането, че опозиционните кандидати са извлекли изгода от тактическото гласуване на народа\", коментира авторът. Това са първите (с едно единствено изключение от 2015 година) неудачи на управляващата партия от времето, когато през 2012 година бяха възстановените изборите за губернатори. И всичко се получи когато в страната са изкоренени и състезателното начало и опозиционната политика. Единственият съперник на президента Владимир Путин - Алексей Навални, в понеделник излезе от затвора след 30-дневен арест, но тутакси бе арестуван и осъден на още 20 дни. Системните опозиционни партии в Русия \"съгласно договореностите издигат кандидати, които на обикновените избиратели им се струват доста възмутителни или пък \"отровни\". Досега в повечето случаи това сработваше. Но през тази година нещо се промени. На фона на повсеместно непопулярната пенсионна реформа, която бе предложена от правителството, избирателите се стремят навсякъде където може, да \"разбият носа на управляващата партия\". И така масово гласуваха за кандидати, които почти нямаха шансове за победа и дори дадоха гласа си за либералите или още по-ненавижданите комунисти, коментира изданието. \"Проблемът е в това, че държавната пропагандна машита акцентира не толкова върху позитивните страни на правителствените кандидати, колкото върху тезата, че опозицията е слаба\", анализира Михаил Виноградов, шеф на фонда \"Петербургска политика\". \"Но сега тази логика е нарушена. Хората прибягват към тактическо гласуване\". А професорът от МГИМО Валерий Соловей, обяснява: \"Пенсионната реформа промени всичко. Сигналът, който хората дават на Путин е прост: или той - Путин, ще се върне към стария обществен договор, при който президентът защитаваше обикновените хора, такива каквито са. Или те ще реагират\". Изборите са нещо повече от победа на либералните кандидати, посочва професорът. Те показват нещо много по-дълбоко - \"морала и психологическото състояние на нацията\". \"Това е що се се отнася до масовото съзнание. Да, вотът е против партията \"Единна Русия\". Но той е също и сигнал за Путин. Защото това бяха негови кандидати. Кремъл изглежда още не разбира какво става. Но ще му се наложи да разбере\", изтъква Соловей. (източник:Клубz)", "date": "2018.09.25", "title": "\"Индипендънт\": Тотален шок за Кремъл на изборите за губернии"}
{"url": "https://www.faktor.bg/bg/articles/novini/balgariya/vsichki-darzhavi-chlenki-i-evropeyskiya-parlament-edinodushno-izbraha-tsvetanov-za-postoyanen-predstavitel-v-upravitelniya-savet-na-evropol", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан  Цветанов бе избран за постоянен представител в Управителния съвет на Европол на Съвместната група за парламентарен контрол на агенцията (СГПК). Позицията е изключително важна за упражняването на контролните и надзорни функции на СГПК, като осигурява връзката между националните парламенти на държавите-членки, Европейския парламент и Управителния съвет на Европол. Изборът бе направен с пълен консенсус на делегациите на всички национални парламенти и Европейския парламент. Мандатът на Цветанов стартира днес, като той ще представлява в Управителния съвет на Европол контролната група, която се състои от четиричленни делегации от националните парламенти на държавите-членки, участващи в Европол и Дания, както и делегация от 16 члена на Европейския парламент, с водещата роля на Комисията по граждански свободи, правосъдие и вътрешни работи (ЛИБЕ).  Номинацията на Цветанов дойде от съпредседателите на СГПК от ЛИБЕ и от Австрийското председателство - председателя на ЛИБЕ Клод Мораеш и докладчика по регламента за Европол в ЛИБЕ Августин Диаз де Мера, Ангела Люегер, председател на Комисията по вътрешни работи в австрийския Национален съвет и Кристиян Бухман, председател на Комисията по европейски въпроси в австрийския парламент. След обсъждане от представителите на Тройката, номинацията бе поставена за гласуване в пленарния формат на групата. Съпредседателите аргументираха номинацията с високата оценка за личните и професионални качества на Цветанов и богатия му опит като вътрешен министър и зам.-министър председател, както и постиженията на групата по време на неговото съпредседателство в рамките на Парламентарното измерение на Българското председателство на Съвета на ЕС. След тригодишни преговори по Процедурните правила и въз основа на заложеното в Лисабонския договор, вчера и днес СГПК проведе първото си редовно заседание по приетите в София през март тази година Процедурни правила за работата на СГПК. Приемането на процедурния правилник в България бе възможно след постигането на съгласие между всички национални делегации в резултат на работата на съпредседателите Цветанов и Мораеш, председател на комисията ЛИБЕ, които проведоха петмесечни преговори с деветте национални делегации с изразени резерви. На заседанието в пленарен формат на СГПК присъстваха председателят на Управителния съвет на Европол Прит Паркна и изпълнителният директор на Европол Катрин Де Бол. Двамата поздравиха Цветанов за избора и изразиха убедеността си, че благодарение на работата му в новото му качество, сътрудничеството между Европол и СГПК ще стане още по-ефективно и ползотворно.", "date": "2018.09.25", "title": "Единодушно избраха Цветанов за постоянен представител в Управителния съвет на Европол"}
{"url": "https://www.faktor.bg/bg/articles/tsaryat-pak-se-zhalva-za-imotite-si", "text": "\"За съжаление тези дни за мен атмосферата е извънредно тягостна и ми е болно да го кажа - понякога се стига да прелее чашата. Това ожесточено и систематизирано преследване, като се има предвид че в нашата страна всеки има право на собственост, още повече че това са наследствени имоти трето поколение... Бих искал да намекна на хората, които мерят с по-специален аршин, че съм възпитаван да служа, не да се облагодетелствам. И да напомня, че моите предци са внасяли милиони в България, не са изнасяли, а днес в някои страни се вижда, че политици изнасят немалко пари в други страни.\" С тези думи Симеон Сакскобургготски отбеляза темата за проблемите с имуществото на царската фамилия в словото си снощи на премиерата на книгата му с избрани статии под заглавие \"Една цел - България\". Сборникът, който  съдържа статии на Симеон Сакскобургготски от периода 2010 - 2016 г., когато не е премиер, е издание на Алианса на либералите и демократите в Европа /АЛДЕ/ . Само последната статия е от края на 2017 и се отнася за проблема с имотите. Предговорите са написани от почетния председател на ДПС Ахмед Доган и журналистката Красина Кръстева. Събитието посетиха бивши и настоящи депутати, министри от кабинета на НДСВ, евродепутатът от Либералния алианс Илхан Кючюк, бившият премиер на Македония Владо Бучковски, който се познава със Симеон от времето, когато Кобургготски беше премиер, хора на изкуството, много журналисти.", "date": "2018.09.25", "title": "Царят огорчен: Аз съм възпитан да служа, а не да се облагодетелствам"}
{"url": "https://www.faktor.bg/bg/articles/merkel-s-velikobritaniya-shte-se-razdelim-priyatelski", "text": "Германският канцлер Ангела Меркел изрази надежда, че Великобритания ще напусне Европейския съюз по приятелски. По време на политическа дискусия с граждани в Хановер тя отбеляза, че за Германия е важно споразумението за Брекзит да остави Великобритания възможно най-близо до Европейския съюз. \"Внимавайте с какъв тон говорите на Великобритания\", призова Меркел европейските политици. Тя се аргументира, че има риск твърде острота реторика да подкопае проевропейските гласове в страната.", "date": "2018.09.25", "title": "Меркел: С Великобритания ще се разделим приятелски"}
{"url": "https://www.faktor.bg/bg/articles/avstriyski-ministar-tsenzuriral-sreshti-na-polititsi-s-zhurnalisti", "text": "Австрийският министър на вътрешните работи от крайнодясната Австрийска партия на свободата Херберт Кикъл бе обвинен днес от опозицията в опити да ограничава контактите между полицията и медиите, предаде Франс прес, цитирана от БТА. В основание за обвиненията се превърна изтекъл в медиите имейл, изпратен от кабинета на министъра до регионалните дирекции на полицията имейл, в който се препоръчва комуникацията с три печатни издания да бъде ограничена до \"законния минимум\". Става дума за вестниците \"Курир\", \"Щандарт\" и \"Фалтер\", които имат критично отношение към вътрешното министерство. Автентичността на имейла е потвърдена от министерството. Освен препоръката за ограничаване на комуникацията с трите вестника, имейлът съдържа и инструкция в прессъобщенията на полицейските дирекции да се съобщава националността на заподозрените в извършени престъпления лица. Австрийската опозиция обвини днес Кикъл в опити за \"орбанизация\" на Австрия, намеквайки за политиките на унгарския премиер Виктор Орбан. Либералната партия \"Нова Австрия\" (НЕОС) поиска Кикъл да бъде разпитан от парламента. Австрийският канцлер Себастиан Курц, който в момента е в Ню Йорк за годишната сесия на Общото събрание на ООН, заяви във връзка със случая, че всяко ограничаване на свободата на печата е недопустимо.", "date": "2018.09.25", "title": "Австрийски министър \"цензурирал\" срещи на политици с журналисти"}
{"url": "https://www.faktor.bg/bg/articles/kiev-ofitsialno-uvedomi-moskva-che-kasa-dogovora-za-priyatelstvo", "text": "На 24 септември септември Русия получи официална нота от Киев за непродължаване на Договора за приятелство, съобщи във вторник пред журналистите директорът на департамента по въпросите на ОНД (Общността на независимите държави) към Министерството на външните работи на Русия Андрей Руденко, цитиран от ТАСС. „В понеделник временно повереният (в делата на Украйна) ни донесе нотата“, информира дипломатът. По неговите думи, договорът ще престане да действа от 1 април 2019 година, предава \"Фокус\". Руденко заяви, че Москва съжалява за решението на Киев да развали договора за приятелство. „Украйна реши да не продължава големия договор с Русия и, разбира се, ние съжаляваме много за това. Независимо, че този договор беше рамков, той задаваше тона за всички други споразумения“, отбеляза той. ТАСС припомня, че Договорът за приятелство, сътрудничество и партньорство между Украйна и Руската Федерация е подписан през май 1997 година и влиза в сила през април 1999 година за срок от 10 години с автоматично продължаване за следващите десетилетни периоди при липса на възражения от страните. През октомври 2018 година изтича срока, когато страните трябва да заявят намеренията си за продължаване или прекратяване на действието на договора за поредния период.", "date": "2018.09.25", "title": "Киев официално уведоми Москва, че къса Договора за приятелство"}
{"url": "https://www.faktor.bg/bg/articles/novini/svyat/london-evropeytsite-bez-privilegii-za-rabota-sled-brekzit", "text": "Кабинетът на премиера Тереза Май се съгласи, че гражданите на ЕС не трябва да имат преференциален достъп до работа във Великобритания в сравнение с хората от други страни след Brexit, съобщават медиите. Министрите, които се събраха в понеделник, \"подкрепиха единодушно система, основана по-скоро на умения, отколкото на националност\", каза един неназован източник пред Би Би Си. Публикации с подобно съдържание има в „Таймс“ и „Гардиън“. Гражданите от другите 27 държави-членки на Европейския съюз понастоящем са свободни да живеят и работят във Великобритания съгласно правилата за свобода на движение на блока, но това ще приключи след Brexit. Докладът, поръчан от правителството миналата седмица, препоръчва в бъдеще гражданите на ЕС и извън ЕС да следват еднакви правила за имиграцията, като се предпочитат висококвалифицираните работници. Авторът на доклада, Алън Манинг от Консултативния комитет по миграцията, информира заседанието на кабинета в понеделник за неговия план.  Говорител на „Даунинг стрийт“10 каза: \"Кабинетът се съгласи, че след като приключи свободното движение, правителството ще може да въведе нова система, която работи в най-добрия интерес на Великобритания, включително като помага за повишаване на производителността.\" Очаква се сега Мей да направи изявление относно бъдещите имиграционни правила на конференцията на Консервативната партия следващата седмица. Въпреки това, всяка имиграционна политика след Брекзит може да бъде засегната от бъдещите търговски сделки на Великобритания. ЕС може да се стреми да преговаря за продължаване на преференциалното третиране в замяна на достъпа до своя единен пазар, докато други страни могат също така да търсят отмяна на визовия режим в замяна на търговски сделки. Мей обеща миналата седмица, че дори преговорите за Брекзит с ЕС да се провалят, правата на европейците, които понастоящем живеят във Великобритания \"ще бъдат защитени\". Нейният говорител каза, че „скоро“ ще бъдат публикувани официални предложения.", "date": "2018.09.25", "title": "Лондон: Европейците - без привилегии за работа след Брекзит"}
{"url": "https://www.faktor.bg/bg/articles/speshni-promeni-v-nakazatelniya-kodeks-shte-boryat-kontrabandata", "text": "Спешни промени в Наказателния кодекс да борят контрабандата. Това решиха след среща министърът на финансите Владислав Горанов, министърът на вътрешните работи Младен Маринов, министърът на правосъдието Цецка Цачева, главният прокурор Сотир Цацаров, директорът на Агенция „Митници“ Георги Костов и председателите на комисии в Народното събрание Данаил Кирилов и депутатът от „Обединени патриоти“ Емил Димитров – Ревизоро, пише Труд.  Припомняме, че темата бе обсъдена на заседание на комисията „Ревизоро“ през изминалата седмица. „Още днес експертна група в министерството на правосъдието с участието на представители на прокуратурата и Министерството на финансите ще изготви промени в Наказателният кодекс. Поради спешността от такива промени ще предложим текстовете на народни представители, които ако ги припознаят, да задействат по-бързи промени на НК“, заяви министърът на правосъдието Цецка Цачева. Срокът е до края на следващата седмица текстовете да са на вниманието на народните представители. „В член 234 на Наказателния кодекс, освен продажбата и държането на акцизни стоки без бандерол, ще се наказва и нелегалното производство на тези стоки. Ще се промени и терминът „продава“ към „разпространява под каквото и да е форма“, както ище се въведе лицензионен режим на машините, нужни за производство“, заяви главният прокурор Сотир Цацаров. „Не може на всеки кран да има митничар. Но такъв кран не е съществувал, когато е издаден лицензът“, коментира финансовият министър Владислав Горанов по повод случая Карнобат. Според него технологичната схема не допуска съществуването на този кран, въпреки това наличието му е факт и от него тече 96 градуса етилов алкохол.", "date": "2018.09.25", "title": "Спешни промени в Наказателния кодекс ще борят контрабандата"}
{"url": "https://www.faktor.bg/bg/articles/stiga-veche-povrashta-mi-se-ot-tazi-bezdna-na-absurda-i-ludostta", "text": "В началото трябва да призная, че съм британец. И то от онези британци в Германия, които се стараят да се възползват от най-доброто в стила на живот и на двете нации. Понякога дори съм си фантазирал как ще прекарам старините си в някое живописно и полузаспало английско селце, където вечерно време ще присядам с местните хора в традиционния пъб. После обаче дойде болезненото пробуждане: сутринта на 24 юни 2016. Дотогава вярвах, че хазартните действия на „отчаяния Дейв\" (тогавашният премиер Дейвид Камерън) в крайна сметка все пак няма да доведат до катастрофа и че британците ще гласуват за оставане в ЕС. Ала нещата се развиха другояче. И оттогава насам аз съм като парализиран от шока. Дори косата ми буквално побеля. А обърканите, смехотворни и арогантни изявления на видните привърженици на Брекзита във Великобритания направо спират дъха и ме лишават от дар слово. Сред злосторниците на видно място е премиерката Тереза Мей. Месец преди референдума тогавашната вътрешна министър Тереза Мей каза: „Смятам, че икономическите аргументи са ясни. Според мен за нас е важно да принадлежим към една 500-милионна търговска зона. Смятам, че много инвеститори идват тук главно защото Обединеното кралство членува в ЕС. Ако не бяхме в Европа, редица фирми и предприемачи сигурно биха предпочели да отидат в континентална Европа, а не във Великобритания. Смятам, че това без съмнение е икономически  полезно.\" Каква прозорливост само! Всъщност, числата говорят много ясно. ЕС е най-големият търговски партньор на Великобритания. През 2017 година британският износ за ЕС възлизаше на 308 милиарда евро – а това са 44% от британския износ. Страната внесе от ЕС стоки за цели 382 милиарда паунда – 53 на сто от целия британски внос. Така. А сега да превъртим на бързи обороти лентата напред и да чуем какво казва Тереза Мей през 2018 година: „Ако излезем от общия вътрешен пазар, тогава ние ще имаме възможността из основи да променим икономическия си модел.\" Моля? Да променим из основи – но как? Като унищожим работни места и съсипем търговията и икономическия ръст? Ако следите дискусията около Брекзита, навярно вече сте чували името Джейкъб Рийс-Мог. Той е не само консервативен депутат, но и партньор в инвестиционната фирма „Съмърсет Капитъл\". Тя току-що откри нов филиал в Дъблин, за да може да обслужва клиенти от ЕС и след излизането на Обединеното кралство. И по този начин да пълни джобовете на Рийс-Мог. Какъв Ви е проблемът? Та нали същият този Рийс-Мог наскоро изчисли, че през следващите 15 години Брекзитът щял да напомпа в британската икономика цели 1,1 трилиона паунда! Как ще стане тази работа, за мен е същинска загадка. Та нали повечето икономисти казват точно обратното и предричат за същия период спадане на британския БВП с цели 7 процента! Но аз ще Ви държа в течение, ако се случи нещо извънредно. Ненадминато обаче е едно друго изказване. Крилатото изречение на Борис Джонсън: „Аз знам добре как стават разводите\". Бившият външен министър разработи една чисто нова икономическа стратегия. Когато го попитаха дали изтеглянето на такива производители като Еърбъс и БМВ няма да бъде заплаха за работните места и инвестициите, Джонсън сподели своя колкото хитър, толкова и кратък план: „F**k Business\" (което в свободен превод на български би звучало като „Бизнесът да го…\") Неговият наследник Джереми Хънт, който навремето беше против Брекзита, очевидно е горещ привърженик на същия този план. Днес той се сърди, че „заплахите\", които отправял бизнесът, били „съвършено неуместни\". И си е прав човекът! За какво се мисли този бизнес? Разпространява само „измислици\" и „плаши хората\". А това пък ме подсеща за едного на име Бърнард Дженкин, поклонник на Брекзита и убеден консерватор. Преди няколко дни шефът на концерна Ягуар-Ленд-Ровър Ралф Шпет предупреди, че Брекзитът ще доведе до масово закриване на работни места в британската автомобилна индустрия. В отговор на това Дженкин го обвини, че лъже и само „паникьосва\" хората. Часове по-късно концернът оповести, че съкращава производството и че до Коледа работниците преминават на тридневна работна седмица. Сюжетът обаче се развива още по-красиво. „Всъщност аз изобщо не исках да излизам от ЕС\". Това го каза същият този Дженкин, поклонникът на Брекзита. Каза го не къде да е, а по БиБиСи – само два дни лед описаните събития. В Лондон преди две години беше създадено специално министерство, което да подготви гладкото излизане от ЕС. Името му не случайно е двусмислено: може да се разбира както „излизане\", така и „екзекуция\". И там всичко върве наистина гладко: вече се смениха двама министри. Първия от тях, Дейвид Дейвис, ще запомня за цял живот с една неотразима сценка от срещата му с неговия колега от ЕС Мишел Барние. Представителят на ЕС изглежда добре подготвен, запасил се е с дебела купчина документи, докато Дейвис е пристигнал без нито лист хартия, сякаш иска да каже: „Ще се справим като на игра!\" Всъщност, той точно това и каза през октомври 2016 година: „Няма да има никакви недостатъци, ще има само предимства.\" Година по-късно думите му вече звучаха другояче: „Никой не е казал, че ще бъде лесно.\" Така ли, г-н министър? Вие май точно това казахте. Окей, редно е да отворя дума и за предимствата на Брекзита. Ще го сторя на базата на един поверителен полицейски документ, който стана публично достояние. Ако Великобритания излезе от ЕС без подписан договор, може да се наложи полицията да поиска помощ от армията за потушаването на безредици, пише в документа. И още: Трябва да се разработят кризисни планове за евентуалното настъпване на уличен хаос, ако се появи дефицит на стоки, храни и медикаменти. Документът, подготвен от ръководството на полицията, предупреждава още, че по пристанищата ще се образуват опашки от чакащи кораби, а в движението по пътищата ще възникнат „безпрецедентно тежки\" нарушеня. Точно тук се сещам да попитам: А къде всъщност изчезна Найджъл Фарадж, лидерът на Британската партия на независимостта UKIP? Доколкото си спомням, през юни 2016 година той каза, че в сравнение със сегашното си положение на страна-членка, за Великобритания ще е по-добре да излезе от ЕС без договор. А днес, две години по-късно? „Брекзитът не е панацея\", казва Фарадж и предупреждава, че положението в страната може да се влоши след излизането от ЕС. Този списък с абсурдни изказвания може да продължи още дълго, но аз вече се чувствам ужасно изтощен. Повръща ми се. Иде ми да скоча от прозореца. Така че засега Ви казвам довиждане с два цитата от министъра на търговията Лайъм Фокс. През юли 2017 той заяви: „Споразумението за свободна търговия, което ще сключим с ЕС, ще бъде един от най-простите договори в световната история.\" Година по-късно същият Лайъм Фокс казва: „Съществува между 40 и 60-процентна вероятност да излезем от ЕС без подписан договор и аз не мога да Ви обещая, че след Брекзита животът ще бъде розов.\"", "date": "2018.09.25", "title": "Един британец дръзва да опише Брекзит: Повръща ми се от тази бездна на абсурда"}
{"url": "https://www.faktor.bg/bg/articles/borisov-se-sreshtna-s-tsipras-i-chavushoglu-v-nyu-york", "text": "Премиерът Бойко Борисов се е срещнал с гръцкия премиер Алексис Ципрас и турския външен министър Мевлют Чавушоглу в рамките на Общото събрание на ООН в Ню Йорк. Това стана ясно от публикация във фейсбук профила на премиера. Борисов е в Ню Йорк, заедно с вицепремиера Екатерина Захариева. Вчера той участва в срещата на високо равнище \"Глобален призив за действие за справяне с проблема с наркотиците\", организирана по инициатива на президента на САЩ Доналд Тръмп. По-късно премиерът взе участие и в среща на върха за мира, носеща името на Нелсън Мандела. А след това се включи и в традиционната вечеря, организирана от президента на САЩ и съпругата му. Борисов проведе и множество двустранни срещи, между които с президента на Египет, с премиера на Грузия, премиера на Канада и др.", "date": "2018.09.25", "title": "Борисов се срещна с Ципрас и Чавушоглу в Ню Йорк"}
{"url": "https://www.faktor.bg/bg/articles/ninova-gotvi-nov-populistki-hod", "text": "Повишаването на заплатите в обществения сектор с 10% изглежда като предизборен ход на управляващите да се купят тези хора. Това обяви в ефира на \"Евроком\" лидерът на БСП Корнелия Нинова.  Тя не отрече, че е хубаво да се вдигат заплатите, но не е справедливо такова разпределение на държавните средства - има хора с много по-ниски доходи, има млади семейства, пенсионери. Такива увеличения трябва да се правят пропорционално, а не да се използват да се купи една гилдия, на която разчитат да гласува за тях на изборите, това не е справедливо, посочи Нинова. Партийният лидер подчерта, че хората често казват за политиците: \"Вие всички сте еднакви, искате властта за да се облагодетелствате, а не за благото на народа\". \"Не, не сме еднакви и го доказахме\", категорична бе Нинова. \"БСП не е приела да стане част от властта и да си дели порциите от властта с управляващите, партията да има министерски постове, а тя да ръководи НС. Ние не искаме това, искаме промяна и с нещо да помогнем за благоденствието на хората. Минахме през много тежки изпитания, включително и вътре в партията, за да покажем, че сме различни\", заяви тя. Думите на Нинова прозвучаха доста абсурдно, защото никой не е забравил времената, когато БСП беше на власт и \"добрините\", които направи за своя народ и държава. И въпреки амбициите на новия лидер на столетницата за промяна на визията на партията й, тя очевидно не се случва и затова посланията й звучат доста лицемерно за широката публика. Като пример за промяна председателят на БСП посочи въвеждането на мандатност - 3 мандата за депутат, 2 мандата за председателя на партията и той да се избира от цялата партия. \"Това бяха болезнени промени, които са сигнал към хората - ние сме различни от това, което е било досега и в БСП, и в държавата\", каза още тя. Корнелия Нинова отбеляза, че автоматично се увеличават заплатите на депутатите, на премиер, президент, омбудсман, съдии от КС, висши чиновници от КЕВР- при покачване на средната работна заплата. \"Няма икономическа логика, защото заплата се увеличава за увеличен труд. Няма морална логика, когато си най-бедната страна, да растат само заплатите на хората на висши държавни позиции\", коментира тя и припомни, че левицата е внесла предложението да се замразят тези заплати, но управляващите не са го приели. \"За мен обаче щеше да е лъжа, ако си взимах това увеличение от 600 лв. Затова всеки месец дарявам увеличението на едно болно дете и ще продължа да го правя и с всяко следващо увеличение. Обръщам се и към президента, и омбудсмана, като социално чувствителни хора, да ми помогнат в тази битка\", призова лидерът на БСП. Корнелия Нинова заяви, че във \"Визия за България\" се предлага структурни за държавата и държавния интерес предприятия и сектори да не се концесионират - летища, железници, плажове, енергетика. Тя подчерта, че БСП вече втора година се опитва да спре концесията на летище \"София\" и няма да спре да се бори. Корнелия Нинова посочи друг основен проблем на страната - че имаме икономика, голяма част от която е сферата на услугите. \"Трябва да променим това и да заложим на регионално разпределено производство. Да се стимулира родното производство и да му се помага, без да се нарушават съвременните европейски правила за правене на икономика\", обясни тя. Според нея имаме ресурси за развитие на 5-6 сектора и трябва в тях държавата да приложи по-ниско данъчна политика, подпомагане през държавната банка за развитие. \"За да има производство, трябва да има кадри, а в момента няма такива. Затова трябва да заложим в университетите такива кадри, каквито трябват на икономиката\" обясни председателят на БСП и подчерта, че във Визията си левицата залага изучаващите тези специалности да не плащат такси, но след това да се задължат да работят в България определен период.", "date": "2018.09.25", "title": "Нинова готви нов популистки ход - ще доказва, че политиците в БСП са различни от политиците във властта"}
{"url": "https://www.faktor.bg/bg/articles/prehvarliha-stotitsi-dzhihadisti-ot-islyamska-darzhava-v-idlib", "text": "Близо 400 джихадисти от \"Ислямска държава\" пристигнаха вчера в северозападната провинция Идлиб, последната крепост на бунтовниците в Сирия, където бяха прехвърлени от силите на режима. Това съобщи Сирийският център за наблюдение на човешките права, цитиран от Франс прес. Джихадистите били откарани от пустинен район в провинция Дейр аз Зур, разположена до границата с Ирак. Те пристигнали вчера призори в източната част на Идлиб, близо до сектори, където са разположени други джихадистки групи.  Споразумение, постигнато миналата седмица между Русия, съюзник на режима и Турция, която подкрепя бунтовнически групи в региона, успя да отдалечи перспективата за офанзива на армията срещу Идлиб, отбелязва агенцията. Този граничещ с Турция регион е доминиран от джихадистите от групировката \"Хаят Тахрир аш Шам\", сформирана от бившия сирийски клон на Ал Каида. Там се намират и други джихадистки групи, както и бунтовници, подкрепяни от Турция.", "date": "2018.09.25", "title": "Прехвърлиха стотици от \"Ислямска държава\" в Идлиб"}
{"url": "https://www.faktor.bg/bg/articles/rusiya-modernizira-dimyashtiya-si-samoletonosach-udalzhava-zhivota-mu-s-20-godini", "text": "Тежкият авионосен крайцер \"Адмирал Кузнецов\" е разположен на плаващ док за ремонт и модернизация, заяви пред РИА \"Новости\" източник от корабостроителната индустрия, предава Russia Beyond. \"Да, той вече е на дока\", потвърди събеседникът на агенцията. По-рано председателят на Обединената корабостроителна корпорация (ОСК) Алексей Рахманов обяви, че работите по ремонта и модернизацията на кораба трябва да приключат до края на 2020 година. През първата половина на 2021 г. ще се проведат тестовете, след което корабът ще бъде върнат в арсенала на руския флот. В момента руският флот има един тежък авионосен крайцер - \"Адмиралът на флота на Съветския съюз Кузнецов\", който бе пуснат на вода през 1991 г., по времето на СССР. След модернизацията неговият живот ще бъде удължен с още 20 години. Дължината на палубата на руския самолетоносач е 306 метра, ширината ѝ 75 метра, водоизместимостта на самолетоносача е 60 хиляди тона, а максималното разстояние на плаване (с едно зареждане) е повече от 15 хиляди километра. Екипажът му се състои от 1960 души, включително 518 офицери и 210 подофицери. \"Адмирал Кузнецов\" носи 12 броя от изтребителите Су-33 или 12 броя от Су-25, както и хеликоптерите Ка-27 и Ка-29. На борда му са били извършвани и тестове на нова авиогрупа, съставена от изтребителите МиГ-29K и хеликоптери те Ка-52К. \"Адмирал Кузнецов\" разполага с противокорабни крилати ракети \"Гранит\" (разположени на 12 подпалубни пускови установки), ПВО системата \"Кинжал\" (4 модула по 192 ракети) и комплексът \"Кортик\" (8 модула тъй по 256 ракети и 48 хиляди снаряда).", "date": "2018.09.25", "title": "Русия модернизира \"димящия\" си самолетоносач, удължава живота му с 20 години"}
{"url": "https://www.faktor.bg/bg/articles/biser-petkov-otpadaneto-na-tavana-na-vsichki-pensii-e-vapros-na-spravedlivost", "text": "Според социалния министър Бисер Петков въпросът с отпадането на тавана на всички пенсии има не само финансова страна, но е въпрос и на справедливост. Петков коментира предложение на пенсионерските организации за отпадане на тавана на всички пенсии, а не само на новоотпуснатите, което ще се разглежда утре в социалната комисия. В отговор на въпрос възможно ли е отпадането на тавана за всички пенсии, министър Петков каза, че всичко е възможно, въпросът е дали това би било справедливо и добре прието от обществото, защото действителните размери на някои от пенсиите, които са ограничени от таван, е доста висок. Друг е въпросът доколко обществото ще приеме, че тези пенсии са справедливо изчислени, допълни още Бисер Петков. Той подчерта, че за времето преди 1997 година няма регистър на осигурените и не е тайна, че съществуват и опити за измама чрез представяне на неверни документи. Министърът припомни, че в КСО е записано, че таванът пада за новоотпуснатите пенсии от началото на 2019 година и се запазва, или по-скоро се повишава, нивото за отпуснатите до края на тази година. Това е норма, която беше приета през 2015 година и предстои да влезе в сила в началото на 2019 година. За старите таванът ще се увеличи от 910 на 1040 лева. За новоотпуснатите от 2019 година няма да има таван. Министърът подчерта, че ще участва в дискусията утре, но на този етап предвиденото е това, което е заложено в Кодекса за социално осигуряване.", "date": "2018.09.25", "title": "Бисер Петков: Отпадането на тавана на всички пенсии е въпрос на справедливост"}
{"url": "https://www.faktor.bg/bg/articles/premierat-na-shvetsiya-zagubi-vot-na-doverie", "text": "Премиерът на Швеция Стефан Льовен загуби днес парламентарен вот на доверие и ще трябва да подаде оставка, предаде Ройтерс. Парламентарните избори на 9 септември не излъчиха ясен победител, като левоцентристите на Льовен спечелиха 144 депутатски места - с едно повече от десноцентристкия Алианс. Антиимигрантската партия \"Шведски демократи\", която има 62 депутати, също гласува за отстраняване на премиера, но не е известно дали ще подкрепи евентуално правителство на Алианса.", "date": "2018.09.25", "title": "Премиерът на Швеция загуби вот на доверие"}
{"url": "https://www.faktor.bg/bg/articles/sova-haris", "text": "Високо ниво на мобилизация на привържениците на левицата. Нагласите на симпатизантите на социалистическата партия са като непосредствено преди предстоящи парламентарни избори. Обаче с твърдата си политическа линия БСП провокира привържениците на големия си опонент. Това сочат резултати от социологическо проучване на обществените нагласи, направено от \"Сова Харис\". Изследването е проведено между 8 и 14 септември 2008 г. В него са участвали 1000 души над 18-годишна възраст. Мобилизацията сред симпатизантите на ГЕРБ също е висока и по същество съотношението на силите от последните парламентарни избори се запазва. Тези, които одобряват ГЕРБ, са около 31% от гласоподавателите при 26% одобрение за БСП. Тези, които смятат, че следващо парламентарно мнозинство трябва да състави ГЕРБ, са 31.4% срещу 27% - че това трябва да направи БСП. За отбелязване е обаче процентът на онези, които не могат да преценят кой да управлява страната - 41.6%. Имащите доверие на лидера на управляващите Бойко Борисов са 32%, а тези, които имат доверие на лидера на опозицията Корнелия Нинова, са 26%. Трети е Красимир Каракачанов, на когото се доверяват 24%. Към момента имащите готовност (при извънредни парламентарни избори) да гласуват за ГЕРБ са 24%, а за Левицата - 20%. Следват ДПС, които биха привлекли - 6.2% от гласовете, Обединени патриоти - 4.7%, Демократична България - 1.5%. При това съотношение на силите нито една от двете страни не може да направи решителни крачки. Подкрепата, която получават, им позволява да блокират действията на опонента, но не и да наложат собствена политическа линия. Понастоящем за избирателите, намиращи се в политическия център, и двата най-масови политически субекта олицетворяват статуквото. БСП предложи политическа програма, която за първи път след прехода отваря диалог за по-дългосрочно развитие на страната. Заложените идеи във \"Визията\" допадат на значително мнозинство от избирателите. Субектът на реализация на предложените идеи обаче остава неубедителен. Засега нито една от водещите политически партии не поражда достатъчно доверие, за да предизвика вълната на промените. За да се проведат радикални реформи в подредбата на държавата ни, от които очевидно имаме нужда, е необходимо управляващият субект да има подкрепата на поне около 2 милиона активни граждани. Логически това може да стане или консенсусно между водещите политически сили, или с появата на нов проект, който съществено да размести политическите пластове.", "date": "2018.09.25", "title": "Сова Харис: Високата активност на левицата мобилизира симпатизантите на опонентите им"}
{"url": "https://www.faktor.bg/bg/articles/novini/balgariya/sadbata-na-poslednata-balgarska-podvodnitsa-slava-muzey-ili-naryazana-za-skrap", "text": "Последната българска подводница \"Слава\" може да бъде превърната в музей, вместо да бъде нарязана за скрап. Комисия към Общинския съвет във Варна одобри предложение на собственика на стъкларската фабрика в Белослав да реставрира и отвори за посещения плавателния съд.  Решението ще влезе в сила, ако бъде прието от общинските съветници. Идеята на собственика на стъкларската фабрика е да изтегли по вода подводницата по канала, който свързва Варненското с Белославското езеро. Пътят към сушата минава през сух док на територията на фабриката, който вече се изгражда. Подводницата ще бъде реставрирана и поставена на специален постамент, като част от корпуса ѝ ще бъде под земята.   Подводницата \"Слава\" е строена преди 59 години. Последното ѝ потапяне под вода е през 2010 г. Оттогава стои на кея във Военноморската база и тъне в забрава. Плавателният съд е даден за стопанисване на Община Варна с идеята да стане музей. Години наред обаче резултат няма, а ръждата \"изяжда\" корпуса на подводницата. Според специалистите възстановяването ѝ все още е възможно. За превръщането на последната българска подводница в музей са необходими много средства, които тепърва ще се търсят. Кауза, зад която автора на идеята се надява да застане не само бизнесът, но и варненска общественост.", "date": "2018.09.25", "title": "Съдбата на последната българска подводница \"Слава\":  Музей или нарязана за скрап"}
{"url": "https://www.faktor.bg/bg/articles/borisov-se-obyavi-sreshtu-legalizatsiyata-na-vsyakakav-vid-droga-no-ne-i-za-smartno-nakazanie-za-narkodilarite", "text": "\"Против съм легализация на каквато и да е дрога, за смъртно наказание за наркотици в Европа не може да се говори. По-твърда от сега България не може и да бъде“. Това каза пред журналисти в Ню Йорк премиерът Бойко Борисов, предаде „Фокус“.  Българският министър-председател участва в срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп.  „Форумът за наркотиците на ООН цели този бич да бъде изкоренен. Ние сме съпредседатели на форума, ако си спомняте при нас имаше операция „Лунна светлина\" и много други, ако си спомняте бяха най-добрите провеждани в света от българските специални служби с Агенцията за борба с наркотиците на САЩ ДЕА. Не случайно сме съпредседатели. Ние сме сред най-добрите партньори не само на САЩ, но и на останалите колеги\", коментира премиерът.  По думите му страната ни е рекордьор по задържани синтетични наркотици, тонове хероин и хашиш.  \"Ожънахме над 30-40 тона маса канабис. България и службите ѝ са ценени много. Неслучайно и в борбата срещу контрабандата на цигари, наркотици и трафик на хора сме на първите места по задържани. В САЩ, когато идвам, в лицето и на Сикрет сървиз, ФБР и ДЕА срещам само приятели\", заяви Бойко Борисов.  По-късно в речта си от трибуната на ООН Борисов заяви, че България се гордее, че по време на европредседателството ни е приет мандат от ЕС за сключване на ново споразумение за партньорство със 79 държави от Африка, Карибите и Тихоокеанския басейн. Това стана на срещата на върха, посветена на мира и носеща името на \"Нелсън Мандела\", съобщи правителствената информационна служба.  \"Постигането на Целите за устойчиво развитие, заложени в План 2030, е ключът към посрещането на съвременните глобални предизвикателства. Гордеем се, че по време на Българското председателство беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства - от борбата с бедността и неравенството до насърчаването на мира, сигурността и устойчивия растеж за всички\", заяви Борисов.  Българската делегация ще участва до 29 септември и в останалите събития от календара на сесията на Общото събрание на ООН.  След срещата на високо равнище \"Глобален призив за действие за справяне със световния проблем с наркотиците\", организирана от президента на САЩ Доналд Тръмп в Ню Йорк, българският премиер се ръкува с президента на САЩ Доналд Тръмп.  По време на форума българският премиер се срещна още с канадския си колега Джъстин Трюдо, с премиера на Грузия Мамука Бахтадзе и с президента на Египет Абдел Фатах ас Сиси.", "date": "2018.09.25", "title": "Борисов: Против съм легализацията на наркотиците, но за смъртно наказание - не може да се говори"}
{"url": "https://www.faktor.bg/bg/articles/novini/balgariya/andrey-raychev-zloradstva-charat-na-borisov-ne-sraboti-pri-tramp-ne-tryabvashe-da-izmestva-radev", "text": "Бойко Борисов винаги е разчитал на личния си чар. Явно в случая със срещата с Доналд Тръмп не сработва. Това не е успех, тъй като той измести президента в това посещение в ООН. Това каза социологът Андрей Райчев в ефира на БТВ. „Президентът е в много изгодно положение в конфликта с ГЕРБ. Към него има по-малко критики и има по-висок рейтинг. Това е сблъсък на политики. Българските президенти винаги правят две неща - първо събарят премиера после правят партия. Партиите им, обаче не бележат големи резултати. За България това не е добре. С всеки удар по Радев, Борисов се приближава до политическия си край. Той няма как да събори президента“, прогнозира социологът. „Догодина имаме два пъти избори. Планът на коалицията да оцелее до 2019 г. не ми се вижда реален“, заяви Райчев. По думите му коалиционните партньори не могат да постигнат повече от това, което имат сега. „За Борисов е страшно важно да е в ситуация, в която да може да маневрира. Той няма да се съгласи да управлява, ако се почувства заграден. Борисов няма да управлява, ако не чувства властта\", каза още Андрей Райчев.", "date": "2018.09.25", "title": "Андрей Райчев злорадства: Чарът на Борисов не сработи при Тръмп, не трябваше да измества Радев"}
{"url": "https://www.faktor.bg/bg/articles/pozharat-v-tets-sliven-e-ovladyan-i-lokaliziran", "text": "Пожарът, който избухна вчера в двора на ТЕЦ-Сливен, вече е овладян и локализиран, съобщи кореспондентът на bTV в региона. Огънят тръгна снощи от бали със слама в двора на дружеството, използвани за изгаряне на отпадъци. Причината все още се установява. Балите горят и сутринта, но няма опасност за сградите, работата на ТЕЦ-а не е спирала. Пожарът е локализиран благодарение на усилията на екипи на пожарната и служители на горските стопанства. Включили са се огнеборци от Сливен, Ямбол и Нова Загора. По предварителна информация запалили са се около 14 тона бали. Силният вятър вчера допълнително разпалваше огъня. Няма данни за пострадали хора. По същото време е избухнал и втори пожар – в складовете на завод „Динамо”.", "date": "2018.09.25", "title": "Пожарът в ТЕЦ-Сливен e овладян и локализиран"}
{"url": "https://www.faktor.bg/bg/articles/pentagonat-prouchva-rayon-v-polsha-za-izgrazhdaneto-na-nova-amerikanska-voenna-baza", "text": "Военни представители на САЩ проучват достъпните райони в Полша за изграждането на нова американска военна база, заяви министърът на отбраната на страната Джеймс Матис пред журналисти, предава Sputnik. „В момента проучваме… „товароподемността“ на това, което се предлага“, заяви Матис в понеделник. „Ние сме в тази проучвателна фаза… Още не сме взели решения“. Матис добави, че американски представители оразмеряват това, което Полша може реално да издържи и да поддържа и оценяват дали тя може да отговори на изискванията за поддръжка, тестови полети и стрелбища. Според американския министър Вашингтон оценява предложението на полското правителство, но САЩ ще се консултират със своите регионални партньори, преди да вземат окончателно решение по този въпрос.", "date": "2018.09.25", "title": "Пентагонът проучва район в Полша за изграждането на нова американска военна база"}
{"url": "https://www.faktor.bg/bg/articles/novini/balgariya/aleksandar-yardanov-v-makedoniya-shte-glasvat-za-na-referenduma", "text": "„Референдумът в Македония е избор между Европа и изолация. Той обаче дава възможност да се промени и името на страната според договора от Преспа. Въпросът на референдумът съчетава тези веща, затова е като айсберг – има доста невидими неща”, коментира в предаването „Тази сутрин” по bTV бившият дипломат Александър Йорданов. Приемането на Договора от Преспа означава, че Македония ще си смени името, уточни Йорданов и посочи, че това обаче ще стане в парламента. Две неща са важни според него в дните преди гласуването – призива на президента Георге Иванова от САЩ да се бойкотира референдума, както и на бившия премиер и лидер на ВМРО, който призовава към същото. „Тука идва едно изказване – на външния министър на Македония – Никола Иванов. Той каза, че независимо от резултата на референдума, въпросът ще бъде обсъден в парламента. Основното послание на всички политически лидери беше да се гласува, сега обаче външният министър казва – няма значение как ще гласувате. Един политик не трябва да говори така”, смята Александър Йорданов. По думите му гърците дават правото на македонците да се определят след античността както искат  и да си изберат, която история искат. „Тук е проблемът – те навлизат на територията на българската история, но македонците трябва да приемат, че имаме обща история. Проблемът с нас ще си остане, не може да се откажем от научната истина, тя не бива да се смесва с политиката”, според Александър Йорданов.", "date": "2018.09.25", "title": "Александър Йорданов: В Македония ще гласуват „за” на референдума"}
{"url": "https://www.faktor.bg/bg/articles/vdigat-sanktsiite-za-krazhba-na-voda", "text": "Съоснователите на социалната мрежа Инстаграм, която е притежавана от Фейсбук, обявиха, че подават оставки и че са готови да започнат нова глава в живота си, предадоха световните агенции. Причините за оттеглянето на Кевин Систром и на Майк Крийгър остават неизвестни. В изявление Систром казва, че той и Крийгър ще напуснат в идните няколко седмици. Систром беше главен управляващ на мрежата, а Крийгър главен технически директор. Двамата работеха заедно от 2010 г. От Фейсбук засега не са коментирали новината. Инстаграм има приблизително 1 милиард месечни потребители и 2 милиона рекламодатели.", "date": "2018.09.25", "title": "Неочаквано решение: Съоснователите на Инстаграм напускат компанията"}
{"url": "https://www.faktor.bg/bg/articles/novini/balgariya/balgariya-pred-dilema-lyatno-ili-zimno-chasovo-vreme", "text": "Лятно или зимно часово време – пред тази дилема ще се изправи Европа, след като проучване показа нагласа да не местим повече стрелките на часовника. Бате Генчо има будка за вестници на гарата и работният му ден започва в ранни зори. Той предпочита да останем на лятно часово време. „Цял  живот идвам на гарата в 5:10 ч., посрещат ме първите бакшиши, поздравяваме се. Времето трябва да си остане каквото си беше, защото тъкмо стане светло и като върнат часовника – пак става тъмно. В края на август Европейската комисия обяви, че масово анкетираните европейци подкрепят идеята да не местим стрелките. Идеята да не се сменя времето беше предложена за пръв път от партия „Атака” през 2014г.. Те смятат, че трябва да сме постоянно на зимно часово време. „Тоест, сега октомври като сменим и край. Защото това е нормалното, астрономичното и от Господа дадено време”, коментира лидерът на „Атака” Волен Сидеров Бивши десни депутати внесоха в Министерски съвет контра-предложение – да запазим за постоянно лятното часово време.  „Предлагаме го, защото идеята се подкрепя от 84% от еврпоейците и така денят ще е по-дълъг”, каза Петър Славов, сдружение „Граждански блок” Според представителството на ЕК, въпросът трябва да се реши до март догодина. „Всяка държава ще трябва да избере – зимно или лятно. Веднъж решила обаче, няма да може да си променя мнението”, посочи Огнян Златев, ръководител на представителството на ЕК у нас. У нас смяната на часа през март и октомври се прилага от 39 години.", "date": "2018.09.25", "title": "България пред дилема – лятно или зимно часово време"}
{"url": "https://www.faktor.bg/bg/articles/tramp-podgotvya-uvolnenieto-na-rod-rozenstiyn", "text": "Заместник-главният прокурор на САЩ Род Розенстийн ще се срещне в четвъртък с президента Доналд Тръмп, предаде радио \"Свободна Европа\". Най-вероятно на срещата ще бъде обсъдена неговата оставка. По-рано се появиха съобщения, че Розенстийн вече е подал оставка заради скандала след публикацията във в. \"The New York Times\", според която той е искал отстраняването на Тръмп поради непригодност да изпълнява президентските функции. Изданието \"Axios\" цитира шефа на администрацията на Белия дом ген. Джон Кели, според когото Розенстийн е обявил оставката си в устна форма и се очаква той да бъде уволнен. Информациите обаче са противоречиви. \"Wall Street Journal\" съобщи, с позоваване на вътрешен източник, че Розенстийн не е подал оставка. Розенстийн, който наблюдава разследването на руската намеса в американските президентски избори, вече разговаря с президента Тръмп, според източник на \"Гласът на Америка\".", "date": "2018.09.25", "title": "Тръмп подготвя уволнението на Род Розенстийн"}
{"url": "https://www.faktor.bg/bg/articles/novini/balgariya/zam-kmetat-na-blagoevgrad-kontsesionerat-se-grizhi-za-sigurnostta-na-mola-sas-saborenata-fasada", "text": "Силният  вятър вчера събори фасадата на търговсккия център в Благоевград.  „Доста се уплашихме, вратата беше затрупана и  не знаехме, че има хора, които да ни насочат как да излезем. Влязохме вътре в мола, защото беше студено, но покривът се тресеше. Изведоха ни през кафето и минути след като излязохме, падна и фасада върху кафето\". Това разказват учениците, които са били в мола в Благоевград, в предаването „Тази сутрин” по bTV. Реалният собственик на сградата е община Благоевград, но тя е отдадена на концесия и концесионерът се грижи за сигурността. „Ремонтът ще бъде за сметка на концесионера, предполагам, че има застраховка\", заяви Иво Николов – зам.-кмет на Благоевград. Той уточни, че не е имал разговори с концесионера и не знае дали от общината са се свързали с него.  В София са подадени над 20 сигнала за паднали дървета, има и сигнали за проблеми на строителни обекти, уточниха от Столичната община. В готовност са били четири екипа на пожарната, приоритет е било почистването на шахтите от листата. Само един автомобил има засегнат, няма пострадали хора. Най-много сигнали са получени от квартал „Лозенец”.", "date": "2018.09.25", "title": "Зам.-кметът на Благоевград: Концесионерът се грижи за сигурността на мола със съборената фасада"}
{"url": "https://www.faktor.bg/bg/articles/novini/svyat/sasht-kam-rusiya-snabdyavaneto-na-siriya-sas-sistema-s-300-bi-bilo-golyama-greshka", "text": "Съединените щати предупредиха Русия, че снабдяването на Сирия с модерната система за противоракетна отбрана С-300 би било „голяма грешка”, предаде Асошиейтед прес. Съветникът на президента на САЩ Доналд Тръмп по националната сигурност Джон Болтън заяви това в кулоарите на годишната сесия на Общото събрание на ООН. Снабдяването на сирийските правителствени сили със системи С-300 би било „значителна ескалация” на вече високите напрежения в региона, подчерта Болтън. Той призова Русия да преосмисли своето решение, което бе обявено вчера.  До две седмици Москва ще достави на Сирия противоракетна система С-300 с цел да подобри противовъздушната отбрана на страната, обяви  руският министър на отбраната Сергей Шойгу. Мерките са в отговор на свалянето на руския \"Ил-20\" над морето миналата седмица със сирийска зенитна система С-200. Москва обвини за инцидента Израел, чиито изтребители Ф-16 използвали руския самолет за прикритие, докато атакували цели в сирийската провинция Латакия. Помпейо отбеляза, че може да се срещне с руския министър на външните работи Сергей Лавров тази седмица в кулоарите на годишната сесия на Общото събрание на ООН в Ню Йорк. \"Опитваме се да открием всяко място, където има съгласие, че можем да работим заедно с руснаците. Откриваме много места, където те работят срещу американските интереси. И ще ги държим отговорни, че правят това\", заяви Помпейо.", "date": "2018.09.25", "title": "САЩ към Русия: Снабдяването на Сирия със система С-300 би било голяма грешка"}
{"url": "https://www.faktor.bg/bg/articles/novini/balgariya/roditeli-se-oplakvat-ot-darvenitsi-v-detska-gradina-v-godech", "text": "Родители сигнализираха, че децата им са нахапани от дървеници в детска градина „Юрий Гагарин” в град Годеч. Антония Костова-Славчева, която има близнаци в градината, се е сблъскала с проблема още в началото на лятото. Децата били нахапани, едно от тях развило алергия. Тя обезпаразитила вкъщи. Когато пуснала наесен децата отново на градина, едно от тях отново било нахапано. Същият проблем има и друга майка, тя показа нахапаните места по гърба и краката на детето си. Пъпките се появили три дни, след като то започнало да посещава градината. По думите ѝ има група във „Фейсбук”, в която и други родители са сигнализирали за проблема. Директорката на градината Зорка Александрова е категорична, че дървеници в градината няма. „Юрий Гагарин” е едно бисерче в нашия град. Оборудването е порядъчно, чисто е и за децата се грижат 19 души персонал”, обяви Александрова. Тя обяви, че други оплаквания освен от Славчева не е имало. Същото потвърди и зам.-кметът на Годеч Надя Сотирова.", "date": "2018.09.25", "title": "Родители се оплакват от дървeници в детска градина в Годеч"}
{"url": "https://www.faktor.bg/bg/articles/novini/balgariya/vyatarat-shte-otslabne-spirat-i-valezhite", "text": "Днес вятърът ще отслабне, но ще остане умерен от северозапад. В сутрешните часове на места в източните райони все още ще превалява, но валежите бързо ще спрат, а облачността навсякъде ще намалее до слънчево. Максимални температури предимно между 15° и 20°, в София около 15°. Атмосферното налягане е по-високо от средното за септември - ще продължи да се повишава, съобщи „Фокус“. Над Черноморието преди обяд облачността ще е значителна и на места все още ще превалява дъжд, но до обяд и там валежите ще спрат и облачността ще намалее до слънчево време. Ще духа умерен север-северозападен вятър. Максимални температури на въздуха: 18°-20°. Температурата на морската вода е 24°. Вълнението на морето ще бъде 2-4 бала. В планините ще духа силен северозападен вятър. Ще бъде предимно слънчево с повече облаци преди обяд. През деня температурите ще се понижават и след обяд на 1200 метра ще бъде около 5°, а на 2000 метра - минус 1 - минус 2°.", "date": "2018.09.25", "title": "Силният вятър ще отслабне, остава умерен от северозапад"}
