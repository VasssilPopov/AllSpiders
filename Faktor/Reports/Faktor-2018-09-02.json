{"url": "https://www.faktor.bg/bg/articles/novini/balgariya/tsveta-karayancheva-ochakvam-polozhitelno-stanovishte-na-kolegite-ot-nfsb-za-ostavane-v-koalitsiyata", "text": "Председателят на Народното събрание Цвета Караянчева се надява, че НФСБ няма да напуснат коалицията. В Димитровград, където е гост на тържествата по повод 71-годишнината на града, тя заяви: \"Прочетох декларацията, която са пуснали по медиите колегите от НФСБ. Надявам се, че коалицията ще се запази, защото имаме обща програма, която трябва да изпълняваме в своя 4-годишен мандат. Разбира се, в една коалиция, в едно семейство, има разногласия и те трябва да се решават на масата на преговорите.  Очаквам утре да има, от тяхна страна, положително становище за оставане в коалицията. На есенната сесия приоритетно ще се гледат няколко закона, изброи Караянчева: \"Първо, ще започнем със Закона за пътищата и задължителното всеки от превозвачите да има колани в автобусите. След това имаме социалните закони. Законът за личната помощ е в парламента, припознат от БСП и ВОЛЯ. Приключи и Законът за хората с увреждания - чисто нов закон, който е на сайта на министерството и предстои обществено обсъждане. Надяваме се в началото на октомври той да влезе в парламента. Последният закон - за социалните услуги, може би към края на ноември ще бъде в парламента. Продължаваме административната реформа, съдебната реформа и най-важният закон – бюджета, който ще бъде ноември-декември\".", "date": "2018.09.02", "title": "Цвета Караянчева:  Очаквам положително становище на колегите от НФСБ за оставане в коалицията"}
{"url": "https://www.faktor.bg/bg/articles/novini/balgariya/porozhanov-sledvashtiyat-ministar-s-ostavka-sabiral-si-bagazha", "text": "Румен Порожанов вероятно ще бъде следващият министър, който ще подаде оставка до броени дни. Това коментират експерти от Министерството на земеделието и храните. Още в петък Порожанов подхвърлил на свои, че трябва да си събира багажа. Това бил знак и за екипа му да се подготвят за смяна. Земеделският министър насъбра много черни точки като избиването на стадата с овце в Странджа, доведе до напрежение в управлението и рязко недоверие към ведомството, което управлява. Вчера премиерът Борисов обяви, че има претенции към работата на още двама министри. В политическите среди пък нескрито се коментира, че в земеделското министерство ДПС продължава да държи каналите за въздействие, независимо кой и от коя партия е министърът.", "date": "2018.09.02", "title": "Порожанов - следващият министър с оставка, събирал си багажа?"}
{"url": "https://www.faktor.bg/bg/articles/valeri-simeonov-nfsb-e-protiv-ednolichniya-stil-na-upravlenie-na-borisov", "text": "„НФСБ е против едноличния стил на управление на Борисов по отношение на кадрите, който не е съгласуван с коалиционните партньори” – така започва официалната позиция на НФСБ по повод оставките на вътрешния, транспортния и регионалния министър заради катастрофата със 17 загинали край Своге. Позицията беше публикувана на личния профил на Валери Симеонов във „Фейсбук”. В нея се посочва, че от партията няма да подкрепят оставките на тримата министри в парламента. „Трескавата смяна на ръководни кадри ликвидира държавността и нанася тежък удар върху възможността за изпълнение на коалиционната програма”, пише още в официалната позиция. Ето и целия текст. \"НФСБ е против едноличния стил на управление на Борисов по отношение на кадрите, който не е съгласуван с коалиционите партньори и който е в противоречие с т. 6 от Коалиционното споразумение. Трескавата смяна на ръководни кадри ликвидира държавността и нанася тежък удар върху възможността за изпълнение на коалиционната програма. Нелогичната смяна на министри, заместник-министри и държавни служители създава професионален дефицит и бойкотира изпълнението на програмата. Всяко едно ново назначение изисква време за опознаване на ресора и изграждане на ефективни взаимоотношения във ведомството. Честите смени на хора, заемащи ръководни постове, пораждат временно напрежение и парализа в цели ресори. Смяната на министри, без каквото и да било основание, често дори без елементарна човешка логика, създава чувство на несигурност сред останалите членове на Министерски съвет, тъй като въпросните уволнения не са в резултат на несправяне с работата, а от случайни инциденти, маргинални режисирани протести или недоказани обвинения. Как можем да очакваме, че изградени с десетилетия професионални специалисти ще изпълняват съвестно служебните си задължения, когато са поставени под ежедневен страх да бъдат уволнени, без основание и без причина, унизени пред обществото и принудени да представят въпросните уволнения като свои лични решения за оставка. За какви политическа отговорност можем да говорим, когато нито един от тримата министри – Николай Нанков, Валентин Радев и Ивайло Московски, няма пряка вина за катастрофата в Своге, отнела 17 човешки живота. В същия ден през този участък са преминали безпроблемно над 4000 МПС при доста по-тежки условия – проливен дъжд, засилен трафик и др., но катастрофирал е само въпросният автобус, което навежда към основна причина – грешка на водача. Каква е „политическата” вина на поелите „политическа” отговорност министри, след като уволнението им не е извършено с политическо решение на коалицията. Нещо повече, часове след уволнението на тримата министри, членове и симпатизанти на ГЕРБ формираха групи във фейсбук в тяхна подкрепа, включително с участие на депутати от ГЕРБ. За всеки нормално мислещ човек е съмнително дали причината за трагичния инцидент в Своге е некачествена асфалтова настилка, при условие че буквално вчера бяха взети проби за изследвания, а резултатите ще бъдат готови след време. Тази версия беше пробутана в първите часове след трагедията от некомпетентни журналисти и удобно бе поета от опозицията и от част от управляващите. На кой нормален човек не му е ясно, че с въпросните уволнения министър-председателят цели бързо погасяване на общественото недоволство и опазване на личният рейтинг. Принудителните оставки на министрите Нанков, Радев и Московски са последния срамен случай от поредицата оставки под външен натиск, а не по причина несправяне със служебните задължения. Генерал Николай Петров беше уволнен поради отправени неоснователни обвинения към приятеля на дъщеря му. По тази логика можеше да бъде уволнен, например, заради това, че братовчед му е минал на червен светофар. В разрез с Конституционното разделение на властите министър-председателят се намеси грубо в работата на НС и уволни председателя Димитър Главчев заради това, че приложи правилника на НС спрямо нарушаваща го депутатка от БСП. За пореден път върху репутацията на почтен човек беше лепнато петно. Бившият министър на енергетиката, настоящ народен представител и председател комисията по енергетиката в 43 и 44 НС Делян Добрев бе посъветван да си подаде оставка поради безпочвени обвинения на опозицията. Това беше първият от цяла поредица щедри реверанси на ГЕРБ към неособено смислената опозиция в лицето на БСП. Благодарение на тази поредица от жестове БСП втвърди редиците си, преодолявайки вътрешните борби за власт. През последните месеци, напипваща уязвимостта на ръководството на ГЕРБ, БСП определя политическия дневен ред на държавата, провокирайки скандал след скандал. Заради познанството си с управителка на частна фирма, в процес на извършване на частна сделка, Теменужка Петкова бе принудена „доброзорно” да подаде оставка, която обаче не бе приета. Изграденият в системата на труда и социалната политика кадър Бисер Петков бе следващият „оставчен” от министър-председателя в стремежа му да потуши поредния агресивен протест пред НС. Заместник-социалният министър Росица Димитрова, също доказан професионалист, бе „доброзорно” отстранена заради „престъпление”, че е пътувала със самолетен билет за бизнес класа, закупен в последния момент от протокола на МТСП. Едва ли има наивник, на когото да не му е ясно, че в самолета, на стадиона и в театъра последните билети се продават най-скъпо. Димитрова бе уволнена не заради несправяне със задълженията си, а заради участие във важен международен форум, на който е представила страната. В същото време една друга министърка си направи селфита с известни хора в Холивуд по време на церемонията на връчване на Оскарите. На нея не й бе потърсена сметка с какви средства е летяла до САЩ и обществеността в крайна сметка не разбра, коя е благотворителната фирма, поела разноските за това удоволствие. С един замах бе обезглавено ръководството на МЗХГ. Този път бяха „оставчени” Цветан Димитров, Георги Праматаров и Златка Възелова. Уволненията бяха заради режисиран протест пред МС на псевдоживотновъди, умело намърдали се в скандала с чумата по дребния рогат добитък в Странджа. Естествен би бил въпросът защо ПП НФСБ поставя темата за оставките на кадри на ГЕРБ. Отговорът е елементарен – ние сме притеснени от този модел на управление, който поставя под риск изпълнението на коалиционната програма на правителството. Трупащият разочарования от близо 30 години български народ очаква от управлението решаване на тежките проблеми, а това може да стане само с предприемане на смели и решителни действия от смели и решителни професионалисти-управленци. Еднолично провежданата кадрова политика на отстраняване на отговорни професионалисти без аргументи и по причини, несвързани с тяхната работа, създават чувството на несигурност и страх сред техните колеги в МС и в държавната администрация като цяло. Това предопределя назначаване на страхливи и изпълнителни „калинки”. България се намира в период на тежка демографска криза, която в най-голяма степен засяга образованите, интелегентни и кадърни хора. Вярна е приказката, че за министри винаги ще се намерят желаещи, но НФСБ със загриженост поставя въпроса за кадровия потенциал на управлението. Оставките на доказани професионалисти не могат да бъдат противоотрова за всяко инсценирано недоволство, клевети и компромати, раздухвани от желаещи провала на коалиционното правителство медии. Държавното управление неизбежно носи негативи и вземането на бързи популистски пожарогасящи решения е мехлем само за онези десетина процента, не особено интелегентни и мразещи всичко, сънародници. Този модел на управление отблъсква както симпатизантите на управляващите партии, така и онези 40-50% негласуващи, за които е обидно профанизирането на политиката. Всички те имат очаквания, но не виждат сериозни промени. Ние от НФСБ още веднъж подчертаваме, че тежките реформи трябва да бъдат проведени и отговорността за това трябва да бъде неизбежно понесена. Искаме да припомним на коалиционните ни партньори, че девизът на партията ни, приет и за девиз на коалицията, е БЪЛГАРИЯ НАД ВСИЧКО, а не РЕЙТИНГЪТ НАД ВСИЧКО! Политическото споразумение между нас и партньорите ни не беше с цел да избутаме някак си европредседателството, да понаместим партийните централи в квотните министерства, да се правим, че не забелязваме ширещата се корупция, лобизъм и беззаконие. НФСБ ще гласува против оставките на Нанков, Радев и Московски.\" *** НИК на НФСБ ще изрази окончателната си позиция за коалиционните взаимоотношения с декларация на брифинг в централата на партията в София, на „Раковски” 134 на 3 септември 2018 г., от 12,00 ч.", "date": "2018.09.02", "title": "Валери Симеонов: НФСБ е против смяната на министри, без каквото и да било основания"}
{"url": "https://www.faktor.bg/bg/articles/novini/svyat/proshtalnoto-poslanie-na-makkeyn-kam-putin-i-tramp-poroshenko-i-stoltenberg-edin-do-drug-na-pogrebenieto-mu", "text": "Впечатляваща бе церемонията по прощаването с достойния американски сенатор Джон Маккейн. В нея имаше искрена скръб, почит и символика. Още приживе сенатор Маккейн бе удостоил с честта да носи ковчега му един от видните представители на руската опозиция - Владимир Кара-Мурза, изявен противник на политиката на Путин. Саманта Пауър, бивш постоянен представител на САЩ в ООН, в Туитър обърна внимание и на още един символен жест, добре премислен приживе, на Джон Маккейн. Снимката показва тази символика: на прощалната церемония украинският президент Петро Порошенко е заедно с генералния секретар на НАТО Йенс Столтенберг. Според г-жа Пауър това е „прощално послание” отправено към президента на Русия Владимир Путин, но и към американския президент Доналд Тръмп. Послание, че И за да стане още по-ясно това послание в списъка на гостите за траурната церемония, освен украинският президент, бяха още бившият президент на Грузия Михаил Саакашвили ( през 2008 г. Русия осъществи агресия срещу Грузия, а през 2014 г. – срещу Украйна!), бивши и настоящи висши ръководители на Литва, Латвия и Естония, т.е. държави, които са преден пост на отбраната на Европа от евентуална нова руска агресия. Такъв е истинският политик! Той мисли и преценява, казва и предупреждава ясно и разбираемо. Дори когато вече не е между живите, знаците които ни е оставил говорят сами.", "date": "2018.09.02", "title": "Прощалното послание на МакКейн към Путин и Тръмп – Порошенко и Столтенберг един до друг на погребението му"}
{"url": "https://www.faktor.bg/bg/articles/badi-revolyutsioner-no-u-doma-ili-kakvo-mozhe-nauchi-salvini-ot-orban", "text": "Ако искате да станете добър в създаването на проблеми за ЕС, отидете при Виктор Орбан. Именно това направи италианският вътрешен министър Матео Салвини в Милано във вторник на среща, на която толкова много искаше да присъства, че съкрати ваканцията си, пише \"Политико\", цитиран от \"Дневник\", определяйки я като среща между господаря на европейския популизъм и претендента за трона. За ЕС разговорите насочват вниманието към един задаващ се проблем, а именно как да се пребори със заплахата от дясно на изборите за Европейски парламент догодина - през юни Салвини спомена за \"Лига на лигите\", която да обедини европейски националисти. Разговорите с Орбан бяха проблем и за другия партньор в италианската коалиция – Движение \"Пет звезди\", което бързо разбира какви са предизвикателствата, произтичащи от това да управляваш с такъв подстрекател към неподчинение като Салвини. Салвини често казва, че Орбан е политически модел. От известно време унгарският премиер е главният размирник в ЕС. За миграцията например той отказа да участва в европейската схема за задължителна релокация. Орбан оспори мерките на ЕС в съда и загуби, но въпреки това нито един бежанец не бе настанен в Унгария като част от схемата. Именно такова поведение одобрява Салвини. Но на какво още Орбан може да научи италианския вътрешен министър. Действията на италианското правителство \"са нищо в сравнение с Орбан. Разминава му се, въпреки че не спазва решенията, разчупва единството на ЕС във външните отношения, близък е до Путин, обвиняван е в корупция и нищо не се случва. Но той принадлежи към Европейската народна партия\", коментира високопоставен италиански служител, имайки предвид най-голямата политическа група в Европейския парламент, част от която е партията на германския канцлер Ангела Меркел. Лигата и \"Пет звезди\" далеч не са в толкова престижна европейска компания. Според източника членството в ЕНП може да служи като щит срещу критиките и санкциите. Макар да има все повече призиви партията на Орбан \"Фидес\" да бъде изключена, това сериозно би отслабило ЕНП на европейските избори догодина. Част от номера за запазване на подкрепата на ЕНП е нейните лидери да бъдат убедени, че Орбан има и други възможности. Той \"определено има амбиции за по-голяма роля в Европа\", казва високопоставен представител на \"Фидес\". Но \"той иска да промени ЕНП и ако не успее, иска да създаде нов съюз\". Италианският държавен дълг е огромен (2.3 трилиона евро), което означава, че Брюксел постоянно следи ситуацията. Салвини казва, че не се притеснява от това да дразни ЕС и дори иска да харчи повече (Лигата и \"Пет звезди\" направиха някои много скъпи предизборни обещания), но слабостта на италианската икономика не се харесва нито на бюрократите, нито на пазарите, нито на политиците. Унгарската икономика, от друга страна, е малка – около една десета от италианската. Страната освен това не е членка на еврозоната, така че заразата при евентуални проблеми е много малко вероятна. Орбан често отправя критики към европейските \"елити\" и твърди, че Европейската комисия и Европарламентът работят срещу националните интереси на Унгария, като в същото време привидно признава значението на ЕС и неговите институции. Салвини обаче не го прави. Той флиртува с идеята за излизане от еврозоната, атакува съюза ежедневно и дори го обвини за срутването на моста в Генуа, при което загинаха 43-а души. Орбан е добър в това \"да бъде революционер, когато говори пред собствената си публика, но на Европейските съвети той е с останалите\", коментира Петер Креко, директор на базирания в Букурещ Political Capital Institute. В Унгария комбинацията от законодателни промени и наливането на милиони държавни средства в проправителствени медии означава, че има много малко независими такива и още по-малко правещи задълбочени разследвания. В резултат от това някои противоречия получават слабо внимание и у дома, и в чужбина. В същото време верен на Орбан съюзник е главен прокурор, което означава, че дори и когато европейският орган за борба с измамите изрази безпокойство заради корупция, включително и в семейството на Орбан, не се взимат никакви реални съдебни мерки. Салвини е далеч от това ниво на контрол. Прокурорите са независими, мнозинството вестници е против него и той не контролира телевизиите, макар да е много силен в социалните медии.", "date": "2018.09.02", "title": "Бъди революционер, но у дома, или: какво може Орбан и какво не може Салвини"}
{"url": "https://www.faktor.bg/bg/articles/kachinski-predizborno-polsha-tryabva-da-vnimava-da-ne-bade-zarazena-sas-sotsialnite-bolesti-na-zapada", "text": "Председателят на управляващата в Полша консервативна националистическа партия \"Право и справедливост\" откри днес предизборната й кампания за местните избори в страната на 21 октомври, предаде Асошиейтед прес.  В речта си Ярослав Качински заяви, че поляците \"искат да бъдат в Европейския съюз\" като начин да подобрят живота си. В същото време той предупреди, че Полша не бива да \"повтаря грешките на Запада\" и трябва да внимава да не бъде \"заразена със социалните болести\", които доминират ЕС, предаде Ройтерс.", "date": "2018.09.02", "title": "Качински предизборно: Полша не бива да повтаря грешките на Запада"}
{"url": "https://www.faktor.bg/bg/articles/novini/balgariya/neno-dimov-rabotya-s-ideyata-za-palen-mandat", "text": "Продължавам да работя с идеята за пълен мандат. Това заяви пред журналисти в село Сугарево министърът на околната среда и водите Нено Димов. Думите му са по повод поисканите от премиера Бойко Борисов оставки на министрите Николай Нанков, Валентин Радев и Ивайло Московски заради трагедията край Своге.  „Кога ще приключи мандатът, е работа на премиера Бойко Борисов, на вицепремиера Красимир Каракачанов и на политическото ръководство на Коалиционния съвет“, обясни министърът. Той заяви, че няма притеснения относно поста си. „Няма защо да се притеснявам за поста си. Всеки човек, заел позицията ми, знае, че всеки ден може да му е последен“, коментира още Нено Димов", "date": "2018.09.02", "title": "Нено Димов: Работя с идеята за пълен мандат"}
{"url": "https://www.faktor.bg/bg/articles/dvudnevnoto-zasedanie-na-nfsb-zavarshi", "text": "Завърши двудневното заседание на партия \"Национален фронт за спасение на България\". На него трябваше да бъде обсъдена позицията на партията по повод дейтвията на правителството след тежката автобусна катастрофа край Своге. Очаква се лиерът на НФСБ и вицепремиер Валери Симеонов да обяви дали партията ще остане в управлението на страната, след като в петък Симеонов критикува искането на премиера трима министри да подадат оставки.  По-рано днес другият вицепремиер от \"Обединени патриоти\" - Красимир Каракачанов, заяви, че не очаква сътресения в управляващата коалиция. Макар да изрази несъгласие с поисканите министерски оставки, Каракачанов заяви, че право на премиера е да прави кадрови промени в квотата на партия ГЕРБ. До броени часове ще бъде разпространена декларация остава ли във властта НФСБ и каква ще е оттук нататък политиката на партията.", "date": "2018.09.02", "title": "Двудневното заседание на НФСБ завърши, до броени часове излизат с декларация"}
{"url": "https://www.faktor.bg/bg/articles/novini/svyat/deyvid-deyvis-byalata-kniga-na-tereza-mey-zapazva-kontrola-na-es-varhu-britanskite-dela", "text": "Бившият министър за Брекзит Дейвид Дейвис заяви, че ще гласува в парламента против сделка с ЕС в предлагания в момента вариант от премиера Тереза Мей. По-рано тя заяви категорично, че няма да приеме никакви компромиси по плана от Чекърс, които не са в интерес на Великобритания. Според Дейвис обаче този план всъщност оставя вратата широко отворена за копромиси. Дейвид Дейвис подаде оставка, защото не пожела да подкрепи предложението на Тереза Мей за бъдещите отношения с ЕС, които кабинетът като цяло одобри на извънредното си заседание в резиденцията Чекърс в началото на лятото. Днес по Би Би Си Дейвис заяви, че ще гласува в парламента срещу постигната сделка с ЕС, ако тя е на базата на тези планове на премиера:: „Ще бъде доста странно да подавам оставка за нещо и след това да гласувам за одобряването му, когата му дойде времето\". Според Дейвис, постигнатото в Чекърс е предложение, а не сделка. „Бялата книга“ на Тереза Мей, според Дейвис, запазва контрола на ЕС върху британските дела, а това не е добра сделка. Според него Тераза Мей ще продължава да прави отстъпки, за да постигне сделка, въпреки думите й по-рано, че няма да прави компромиси отвъд договореното в Чекърс, просто защото ЕС няма да приеме предложението в този вид.", "date": "2018.09.02", "title": "Дейвид Дейвис: „Бялата книга“ на Тереза Мей запазва контрола на ЕС върху британските дела"}
{"url": "https://www.faktor.bg/bg/articles/v-ukrayna-ubiha-profesor-izsledovatel-na-gladomora", "text": "Украински учен историк е намерен убит в апартамент град Николаев, съобщи БТВ, като се позова на ТАСС. От своя страна агенцията цитира пресслужбата на полицията в региона. Историкът е намерен бездиханен със забит нож в гърба. Николай Шитюк е академик и доктор на исторически науки, професор. От 2008 г. ръководи Научноизследователския и научен институт по история и право на Николаевския национален университет. Той е автор на над 200 научни статии. Шитюк е известен със своите изследвания на причините за глада на територията на Украйна през 1932-1933 г. (известен като „гладомор”), като се придържа към позицията, че гладът е геноцид над украинците. Шитюк е намерен от хазяйката на квартира, която наел за три часа. Жената влязла в стаята, след като времето било изтекло. Преди това тя звъняла на телефона на професора, но никой не отговарял. Според украинската агенция УНИАН, в същия апартамент през 2012-а е жестоко изнасилена и малтретирана 18-годишната Оксана Макар.", "date": "2018.09.02", "title": "Убиха по зверски начин професор, изследовател на „гладомора” над украинците"}
{"url": "https://www.faktor.bg/bg/articles/alfa-risarch-nad-60-ot-balgarite-odobryavat-podadenite-ministerski-ostavki", "text": "Повече от 60% от българите одобряват подадените министерски оставки заради катастрофата край Своге. Това сочат данните от проучване на Алфа Рисърч, направено за БНТ. Близо 30 на сто не одобряват решението за оставки, а около 10% заявяват, че нямат мнение. Очаквайте подробности,", "date": "2018.09.02", "title": "Алфа Рисърч: Над 60% от българите одобряват подадените министерски оставки"}
{"url": "https://www.faktor.bg/bg/articles/tsvetanov-prisastva-na-natsionalniya-folkloren-sabor-v-selo-gorno-novkovo", "text": "Председателят на ПГ на ГЕРБ и зам.-председател на партията Цветан Цветанов присъства на двадесет и второто издание на фолклорния събор „И си носим песента“ в с. Горно Новково (община Омуртаг, област Търговище). Това съобщиха от пресцентъра на ГЕРБ. Заедно с Цветан Цветанов на събитието бяха още министърът на енергетиката Теменужка Петкова, народният представител от ГЕРБ-Търговище и областен координатор на партията д-р Венка Стоянова, кметът на Търговище д-р Дарин Димитров и областният управител на Търговище Митко Стайков. За пореден път на събора се събраха хиляди души. Сред тях имаше и много българомохамедани, дошли от различни краища на страната. В края на вечерта всички те се хванаха на голямо хоро. „Традициите трябва да се пазят. Затова тази вечер тук са се събрали толкова много хора, обединени от любовта си към българските традиции и фолклор. Всички ние сме длъжни да предадем на идните поколение тази любов, за да може българщината да пребъде“, сподели Цветан Цветанов.", "date": "2018.09.02", "title": "Цветанов присъства на Националния фолклорен събор в село Горно Новково"}
{"url": "https://www.faktor.bg/bg/articles/prokuror-po-ktb-e-edinstveniyat-kandidat-za-shef-na-spetsprokuraturata", "text": "Зам.-шефката на Специализираната прокуратура Даниела Начева е единственият кандидат, който ще се бори за ръководител на спецпрокурорите, които разследват престъпни банди, тероризъм и висока корупция, съобщава \"24 часа\". Сега тя е и.ф. ръководител на прокуратурата, тъй като в средата на юли Иван Гешев бе издигнат в зам.главен прокурор. През последните месеци Начева бе и говорител на спецпрокуратурата, но името й най-вече е познато като прокурор по делото за източване на милиарди от КТБ. Начева заедно с Гешев и колежката им Антоанета Софрониева поддържа обвинението срещу банкера Цветан Василев и други 17-има в съда. Делото засега е на етап четене на обвинителен акт. Начева влиза в съдебната системата през 1998 г. като следовател в Окръжната следствена служба в Пловдив. През 2006 г. облича червена тога и става прокурор в районната прокуратура в града под тепетата. 10 г. по-късно след спечелен конкурс е назначена като прокурор в Специализираната прокуратура в София. Най-големият проблем, който Начева отбелязва в концепцията си пред Висшия съдебен съвет (ВСС), е липсата на желаещи прокурори и следователи да работят в спецпрокуратурата. „50% от щатните длъжности „следовател“ вече 6 г. остават незаети“, каза тя. В момента на „Черковна“ 90 работят 42-ма прокурори, като 21 са командировани от други прокуратури. Броят на следователите е 21. Начева си обяснява липсата на кандидати с високата натовареност, продължителните командировки в страната и евентуалните рискове за сигурността на следователите, прокурорите и техните семейства.  Друг голям проблем пред спецпрокуратурата е теснотията в сградата на „Черковна“ 90. Четирима прокурори са в една стая, което прави невъзможно да си вършат работата ефективно, пише Начева. Отбелязва обаче, че Гешев, главният прокурор Сотир Цацаров и прокурорската колегия на ВСС до голяма степен са овладели работния процес, след като от ноември м.г. на спецпрокуратурата се прехвърлиха делата за корупция по т.нар. високи етажи на властта. За първите 6 месеца на 2018 г. преписките за корупция били 1002. А през цялата 2017 г. едва 803. Начева ще хвърли усилия и върху преодоляването на големия брой върнати дела на прокуратурата от съда. Предстои ВСС да насрочи дата за избор на шеф на Специализираната прокуратура. Преди това обаче на 19 септември съдебните кадровици ще изслушват кандидатите за ръководители на по-горната прокуратурата – апелативната. Желаещите да я оглавят са 2-ма – столичният следовател Бойко Атанасов и градският прокурор на София Емилия Русинова.", "date": "2018.09.02", "title": "Прокурор по делото за  КТБ е единственият кандидат за шеф на спецпрокуратурата"}
{"url": "https://www.faktor.bg/bg/articles/obshtestvo/ulitsata/tezhka-katastrofa-zatvori-za-nyakolko-chasa-patya-za-gartsiya", "text": "Тежка катастрофа затвори за няколко часа пътя за Гърция – път Е-79, край Струмяни, предаде bTV. Към 7:30 ч. са се ударили лека кола с румънска регистрация и микробус с българска. Има заклещени хора, но няма жертви. Един човек е по-сериозно пострадал и е откаран в болницата в Сандански.  Пътят е беше затворен от изхода на Струмяни в посока Кулата, а колите се насочваха по обходен маршрут: Струмяни–Микрево–Драката–Вълково–Сандански, но само за леки коли. През селата се образуваха тапи. Образува се е и опашка от тирове.  Главният път Е-79 беше отворен малко преди 10 ч.  Междувременно на него имаше и гонка между полицаи и шофьор на \"Ауди\" край Сандански, който не се е подчинил на стоп палка. Водачът беше задържан и му бяха свалени номерата на колата. Установено е, че карал след употреба на алкохол. От вчера движението по път Е-79 между Благоевград и Кулата е изключително натоварено.", "date": "2018.09.02", "title": "Тежка катастрофа затвори за няколко часа пътя за Гърция"}
{"url": "https://www.faktor.bg/bg/articles/obshtestvo/mariya-gabriel-ochakvam-skoro-da-e-gotov-kodeksat-za-dezinformatsiyata-onlayn", "text": "През септември очаквам Кодексът за дезинформацията онлайн да бъде готов, каза днес във Варна еврокомисарят за цифровата икономика и цифровото общество Мария Габриел, която участва в 11-ия летен университет на младежката структура на ГЕРБ, който се провежда край Варна. Тя уточни, че първата версия, която ѝ е била представена, не е отговаряла на очакванията ѝ. Очакваме много конкретни мерки за прозрачност, за борбата с фалшивите акаунти, за алгоритмите и начина, по който те оказват влияние върху нашия информиран избор, обясни еврокомисарят. Септември трябва да ми бъде представен окончателният вариант, а до октомври давам срок, шанс да се покаже, че можем да имаме резултат, каза Габриел и допълни, че ако това не се случи, си запазва правото през декември да излезе с анализ и да предложи следващи мерки, включително и такава от регулаторен характер. Еврокомисарят обясни, че за няколко месеца са успели да вкарат в политическия дневен ред на Европа фалшивите новини и дезинформацията онлайн. Истината е, че фалшивите новини засягат всеки един от нас, засягат и демокрацията, като нейни устои и принципи, и най-негативното последствие е, че те рушат доверието, коментира тя.", "date": "2018.09.02", "title": "Мария Габриел: Очаквам скоро да е готов Кодексът за дезинформацията онлайн"}
{"url": "https://www.faktor.bg/bg/articles/mon-iska-uchenicheskite-ekskurzii-v-uchebno-vreme-da-badat-do-3-dni", "text": "До 3 дни да бъдат ученическите екскурзии по време на учебно време. Тази промяна са записали от Министерството на образованието в проект на наредбата за дейностите в училищата. Основният мотив е, че така няма да се нарушава учебният процес. Срещу промяната обаче реагираха директори, учители и туроператори.", "date": "2018.09.02", "title": "МОН въвежда ограничение за ученическите екскурзии в учебно време - максимум 3 дни"}
{"url": "https://www.faktor.bg/bg/articles/d-r-damyan-iliev-inspektorite-rabotiha-ot-petak-vecherta-do-snoshti-bez-pochivka-i-sa-evtanazirali-83-praseta", "text": "Българската агенция по безопасност на храните (БАБХ) предприема всички необходими мерки за разпространението на африканската чума по свинете. Това обяви изпълнителният директор на БАБХ д-р Дамян Илиев в интервю за агенция \"Фокус\". През седмицата бе открито огнище на заразата във варненското село Тутраканци, вследствие на което се наложи да бъдат умъртвени всички домашни прасета в селото.   \"Националната референтна лаборатория потвърди наличието на вируса в стопанство тип \"заден двор\" в с. Тутраканци, община Провадия. През последните две години се опитахме да направим така, че чумата да не влезе в България. Но за съжаление това е един изключително агресивен и устойчив вирус и въпреки засилените мерки, които взехме, не успяхме. След като установихме огнището на заразата веднага взехме спешни и незабавни мерки - наложихме 3-километровата предпазна зона на с. Тутраканци и с. Бозвелийско“, разяснява ситуацията д-р Дамян Илиев.   Той изтъква, че инспекторите са работили от петък вечерта до снощи без почивка и са евтаназирали. \"Загробихме 83 прасета в с. Тутраканци. Повече са от първоначално обявените 30, защото се оказа че има голям брой домашни прасета, които не са регистрирани, както е изискването по закон. Вече сме дезинфекцирали района и обезопасили. Ограничителните мерки остават за 3 км и 10-километровата зона около огнището на болестта. Продължава взимане на проби от домашните животни“, продължава шефът на БАБХ. След като агенцията получи резултатите от пробите, ще реше как да процедира по-нататък.   \"Ако са положителни, предприемаме незабавни мерки за ограничаване на заразата и разпространението на болестта. Но докато излязат пробите няма да се умъртвяват животни, хората да са спокойни“, категоричен е д-р Илиев. И уверява, че агенцията действа по правилата.   \"Ветеринарните власти във всички останали страни, в които са открити огнища, действат по същия начин като нас. Целта ни е България да не допусне разпространение на заразата – както в други части на страната, така и извън страната ни. Затова и ще продължи забраната за движение в 3 км и 10-километровата зона. Най-важното да ограничим заразата да не стигне до индустриалните ферми и да не я допуснем в някоя от големите свинеферми. Изключително важно е стопаните да не предприемат сами мерки за лечение, ако видят че прасето им болно, а да викат веднага официалните ветеринарни власти\", обяснява д-р Илиев. \"Както е станало в с. Тутраканци. Смятам, че именно информационната кампания на БАБХ за африканската чума по свинете е предизвикала стопанинът на 7-те болни животни да извика ветеринарния лекар, а от там и нас. Защото, ако стопаните решат да заколят болното прасе и да го сложат във фризера – това е най-сигурният начин за разпространение на заразата. Много е важно и ако хората намерят и трупове на умрели животни и то не само диви прасета, а и други – лисици, чакали, кучета, да ни алармират веднага, защото те също могат да са преносители на зарази“, казва още д-р Дамян Илиев.", "date": "2018.09.02", "title": "Д-р Дамян Илиев: Инспекторите работиха от петък вечерта до снощи без почивка, загробихме 83 прасета"}
{"url": "https://www.faktor.bg/bg/articles/tsvetanov-pozdravi-zhitelite-na-grad-septemvri", "text": "Зам.-председателят на ГЕРБ и председател на ПГ на ГЕРБ Цветан Цветанов поздрави жителите на град Септември. Днес населеното място чества своя празник. „Пожелавам на жителите на Септември градът им да продължава да се развива и да придобива съвременен европейски облик. Желая също така много здраве и просперитет. Още веднъж - честит празник на всички от гр. Септември“, написа във Фейсбук Цветанов по повода. Председателят на ПГ на ГЕРБ пусна в профила си във фейсбук снимки от тържествата в града, от които се вижда как процесия гайдари минава тържествено по улиците.", "date": "2018.09.02", "title": "Цветанов поздрави жителите на град Септември и им честити днешния празник"}
{"url": "https://www.faktor.bg/bg/articles/ungarets-opita-da-vkara-marihuana-s-parashut-prez-granitsata-sas-sarbiya", "text": "Унгарец се опита да прекара 18 кг марихуана в страната през границата със Сърбия, използвайки парашут с двигател, съобщи унгарската полиция, цитирана от ДПА. 49-годишният мъж бил засечен на термовизионна камера от унгарски граничен патрул. Той бил заловен малко след като се приземил в полето край село Тисасигет в четвъртък. Мъжът казал, че е наранил крака си при извънредно приземяване, и бил отведен в болница. Междувременно полицията открила марихуаната с помощта на специално обучени кучета и по-късно мъжът бил арестуван в болницата. Стойността на заловената марихуана се изчислява на 36,2 млн. форинта (127 000 долара). По 170-километровата граница между Сърбия и Унгария след миграционната криза през 2015 г. бе издигната ограда, която на места достига 3 м височина. По нея са инсталирани термовизионни камери, за да се засичат всякакви опити за движение през границата, отбелязва ДПА.", "date": "2018.09.02", "title": "Унгарец опита да вкара марихуана с парашут през границата със Сърбия"}
{"url": "https://www.faktor.bg/bg/articles/gledat-merkite-na-zadarzhani-pri-aktsiyata-v-marinela-pri-zakriti-vrati", "text": "Спецсъдът заседава по искането на прокуратурата трима от задържаните при акцията в хотел \"Маринела\" да останат за постоянно в ареста. Обвинението настоява Вълчо Арабаджиев и счетоводителките Ромелия Кирилова и Елена Караянева да бъдат задържани под стража. Разследващите внесоха искането си в съда днес въпреки очакванията това да се случи утре. В последния момент бяха прибавени още 20 тома доказателства. Над 3 часа защитниците се запознаваха с материалите по делото. Съдебното заседание се провежда при закрити врата. То е било засекретено заради специални разузнавателни средства (СРС). Вълчо Алабаджиев и счетоводителките са обвинени в участие в престъпна група за данъчни престъпления. Очаква се решението на съда.", "date": "2018.09.02", "title": "Гледат мерките на задържаните при акцията в \"Маринела\" при закрити врати"}
{"url": "https://www.faktor.bg/bg/articles/novini/balgariya/kogato-diagnozata-e-sbarkana-lechenieto-chesto-ima-letalen-izhod", "text": "Трагичната катастрофа в Искърското дефиле потвърди за пореден път, че начинът по който функционират държавата, икономиката и обществото у нас е дълбоко сбъркан. Но няма единство в обясненията защо се стигна дотук.  „Пътят пързалка е неизбежен резултат от аутсорсинга“ – написа за 168 часа Валери Найденов. „Пенсионният геноцид край Своге е заслуга на минималната държава – свидна рожба на прехода. Имахме грозна държава гигант, а сега имаме държава джудже, която аутсорсва всичките си функции, я на частници, я на грантоеди. (...) Голямата държава поддържаше пътя евтино и сравнително добре. Държавата джудже плаща три пъти повече и резултатът е три пъти по некачествен.“ Найденов далеч не е единственият, който обвинява философията, че държавата е лош стопанин за несгодите и провалите след Прехода. Но привържениците на „Голямата държава“ е добре да обяснят защо БДЖ, Топлофикация, Български пощи и други държавни структури у нас функционират зле. В своята аргументация те явно разчитат и на слабата ни памет. Истината е, че когато комунистическият режим се срина Аерогара София изглеждаше по-зле от повечето автогари в Анадола, магистрала Тракия беше дупка до дупка, а в болничните стаи в Пирогов мазилката падаше. На КПП Станке Лисичково имаше само миризлива външна тоалетна. Списъкът е безкраен. Това насладихме от „Голямата държава“.  Но защо тогава днес нещата не вървят? Защо в администрацията, а и в частния сектор, в политическите партии и в почти всички сфери цари некомпетентност, липса на капацитет, а и навсякъде изобилстват тежки корупционни практики? е наистина в характера на Прехода, но не затова, че от „голяма държава“ преминахме към „минимална държава“. Причината е, че от рухваща държава от Втория свят придобихме много от характеристиките на държава от Третия свят. Какво характеризира държавите от Първия свят, на които трябваше да заприличаме? В тези страни частният сектор е независим и в се развива в добре установена законова рамка. Той се стреми към печалби, предлагайки стоки и услуги в условия на конкуренция.  В тези страни съществува и независима държавна администрация – т.н. „Civil service“ – чиито служители се стремят към кариерно развитие, като предлагат компетентност. „Ограничен“ между частния сектор и администрацията – политическият елит се бори за общественото доверие, престижа на изборните длъжности и полага усилия да наложи една, или друга политическа линия. Но политиците знаят, че не могат да командват частния сектор, и че нямат нито правомощията, нито компетентността да кадруват в държавната администрация. Понякога „естествените“ монополи в държавите от Първия свят са държавна собственост, понякога са приватизирани, но контролирани при строго спазване на законите и правилата. И в двата случая те работят сравнително добре. В нея един всевластен и концентриран – еднопартиен, или „безпартиен“ политически елит управлява посредством подчинена нему ефективна държавна администрация. Той „изцежда“, маргинализира и само в редки случаи промотира частния бизнес. У нас, по време на „разцвета“ на комунистическия режим, частният сектор беше почти унищожен и избутан в сивия и дори в черния спектър! Какво е държава от Третия свят и защо, както предрече още в началото на 90-те години американският политолог Патрик Кенън, когато държава от Втория свят се опита да се придвижи до Първия свят, обикновено се срива в Третия? В държавите от Третия свят един обикновено некоординираният политически елит е обвързан по безброй нерегламентирани начини с частния сектор и двата паразитират върху хилава държавна администрация. Стопанските ръководители в частния сектор знаят, че единствения начин да реализират печалби е като получават държавни поръчки, или субсидии. Лидерите в политическия сектор знаят, че не разполагат с инструментите нужни да решават национални и обществени цели и властта им се ограничава до това да осребряват позициите си, да облагодетелстват лични „приятели“ и да наказват лични врагове. Дори когато достъпът до формалната власт минава през избори, без покровителство и черно финансиране спечелването на избори е невъзможно. Държавните администратори пък знаят, че колкото и съвестно да си изпълняват задълженията, това едва ли  ще им гарантира хубав живот и престижна кариера. Инстинктът им показва, че трябва да обслужват покровители и да „приватизират“ своите позиции за лична изгода и т.н. е трудно и изисква определени предпоставки, като регламентирано разделение на властите не само на законодателна, изпълнителна и съдебна, но и на политическа и административна. В класическия случай на ранна държава от Първия свят, администрацията е подчинена на монарха, който след избори предоставя властта на партията получила народното доверие, но тя няма право да кадрува в администрацията. Кариерното израстване на служителите няма връзка с политическата конюнктура. Администрацията и съдебната система не са подвластни на политическите партии и контролират спазването на законите, включително тези свързани с финансирането на изборни кампании и т.н. Установяването на Държава от Втория свят обикновено се случва след масов терор, докато конкурентите за властта бъдат елиминирани, а частният бизнес бъде подчинен, или унищожен. Това се случи у нас в първите десетилетия след Съветската окупация. Но когато властта изгуби апетит за прилагане на демонстративно масово насилие, в този тип държави обикновено започва разложение на системата. При липса на конкурентен частен бизнес, който да предлага стоки и услуги, обществото затъва в масови дефицити на търсени артикули. За да се снабдят с тях хората прибягват до сивия, или черния сектор, а често до създаване на мрежа за обмяна на нерегламентирани услуги. И ако на ниско ниво месарят заделяше дефицитните пържоли за учителя, който ще пише добри оценки на детето му, или на автомонтьора, който ще му намери резервни части за Москвича, то на високо ниво сивия и черен сектор придобиха колосални размери. „Плановата икономика“ се превърна в „стакмистика“. Строителите на пътища отчитаха „икономии“ за сметка на качеството на строежите и т,н, Самите работници рядко спазваха изискванията. Кариерното развитие не беше свързано с доказаната компетентност, а в началото с партийна лоялност, която по-късно мутира в нерегламентираната „полезност“ на дадения служител за неговите висшестоящи. Когато идеологията на режима беше изоставена, разпадът придоби колосални размери. Границите между политическа власт, нововъзникващ частен бизнес и държавна администрация бяха напълно размити. и предприятия, или чрез навлизане в легалния бизнес на структури оперирали в сивия и в черния спектър. Подобни операции не можеха да се осъществят без участието на оперативни работници от силовите структури на държавата, които лесно изградиха частни силови групировки. Ако в повечето страни от Първия свят натрупването на капитали се е извършвало през дълги периоди и независимо от държавната власт, то у нас се извърши със светкавична скорост и чрез трансфер на власт в собственост. В общество, в което хората са приучавани от десетилетия, че за всяко нещо си има „втори начин“ изграждането на държава от Първия свят по принцип изглеждаше като мисия невъзможна. Имаше само един фактор, който работеше в полза на реформирането на институциите и това беше перспективата за интеграция в Европейския съюз и свързаните с нея средства и обещания. Само че след приемането на България в ЕС волята за реформи рязко секна. Към днешна дата в Народното събрание няма политическа сила, която да се бори за истинска съдебна реформа и за административна реформа, която да раздели професионалното ръководство от политическото и да предложи кариерно развитие гарантиращо хубав живот на компетентните професионалисти.  Политиците в страните от Първия свят водят тежки дебати за това дали съответната страна се нуждае от „лява“, или от „дясна“ политика. Но постигат съгласие, че е нужно разделение както между законодателната, изпълнителната и съдебната власт, така и между политическото ръководство и професионалната администрация. Предвид тежкото разделение на обществото, овладяването на цели сектори на българската икономика от руски полу-държавни фирми, на фона на масовото изтегляне на западните инвеститори, хибридната война, с която Русия насажда анти-западни настроения и масовата емиграция на професионалистите и на хората, които не желаят да живеят \"по втория начин\", шансовете за успех за реформиране на обществото и превръщането на България в истинска страна от Първия свят постепенно намаляват.", "date": "2018.09.02", "title": "Когато диагнозата е сбъркана, лечението често има летален изход"}
{"url": "https://www.faktor.bg/bg/articles/kontrarazuznavaneto-na-sasht-kitay-verbuva-amerikantsi-s-falshivi-profili-v-linkdin", "text": "Китайските шпионски агенции използват фалшиви акаунти в LinkedIn, за да набират американски кадри. За това съобщи директорът на контраразузнаването Уилям Еванина в екслузивно интервю на агенция \"Ройтерс\". Службите вече са уведомили социалната мрежа, която е собственост на \"Майкрософт\", за \"супер агресивните\" действия на Пекин. Китайците опитват да установят контакт с хиляди членове на LinkedIn, каза той, но не коментира колко фалшиви профила са открити, колко американци са били засегнати и какъв е успехът на Пекин. Германските и британските власти са предупреждавали преди гражданите си за подобни действия, но за пръв път представител на САЩ публично обсъжда темата и намеква, че проблемът може да е по-сериозен, отколкото се е смятало. Еванина заяви, че LinkedIn трябва да вземе пример от \"Туитър\", \"Гугъл\" и \"Фейсбук\", които прочистиха платформите си от фалшиви акаунти, свързани с Иран и Русия. Крайно необичайно е толкова високопоставен служител на разузнаването да посочи директно една американска компания и да й препоръча да вземе мерки. 562 млн. души в над 200 държави и територии използват LinkedIn – включително 149 млн. човека в САЩ. Русия, Иран, Северна Корея и други нации също използват подобни методи, според разузнаването Китай е най-голямата заплаха. Директорът на LinkedIn по безопасността и доверието Пол Рокуел потвърди, че компанията комуникира с властите заради шпионските действия на Китай. \"Правим всичко възможно да идентифицираме и спрем тази дейност. Никога не сме чакали да ни помолят да действаме и улавяме и премахваме некоректните чрез информация, която ние получаваме и с която се снабдяваме от много източници, включително правителствени служби\", каза той. Китайското външно министерство нарече обвиненията на Еванина \"пълни глупости\". Директорът на контраразузнаването коментира проблема публично заради Кевин Малъри – пенсиониран служител на ЦРУ, който през юни бе осъден за участие в конспирация в полза на Китай. Малъри, който говори свободно мандарин, през февруари 2017 г. е бил потърсен от китаец, който твърдял, че набира кадри. Човекът, представил се под името Ричард Янг, организирал телефонен разговор между Малъри и друг мъж, който твърдял, че работи в институт в Шанхай. По време на две пътувания до Шанхан Малъри се съгласил да подаде тайни от отбраната на САЩ, макар да е преценил, че срещу него стоят разузнавачи, гласеше обвинението. Присъдата му ще бъде обявена през септември, възможно е тя да бъде и доживотна. Сред целите на китайците са експертите в областта на суперкомпютрите, ядрената енергетика, нанотехнологии, здравеопазването, хибридните посеви и зелената енергия. Разузнавачите предлагат подкупи или измамни бизнес възможности – например да платят на учени за техни доклади. Близо 70% от шпионските дейности се целят в частния сектор, а не в правителството, казва Джошула Скюъл от отдела по разузнаването на ФБР. \"Те провеждат икономически шпионаж, невиждан в историята ни\", обяснява той.", "date": "2018.09.02", "title": "Невиждан в историята на САЩ икономически шпионаж: Китай вербува американци с фалшиви профили в LinkedIn"}
{"url": "https://www.faktor.bg/bg/articles/megan-makkeyn", "text": "Сбогуването с МакКейн беше като изпращане на титан на републиката: ковчег със знамето на САЩ , гайди, ангелският хор, прозорци с оцветени стъкла и готическите арки, под които се бяха наредили около 3000 видни личности, в очакване да си вземат последно сбогом със сенатора. Службата в събота сутринта за Джон МакКейн в Националната катедрала създаваше усещането за отдаване на почит към самия Вашингтон - столицата, която с президента Доналд Тръм вече не изглежда способна, както беше при старият сенатор, да води балансирани битки в името на приятелството, на безкомпромисно несъгласие с неуважението, на ясно разпознаване на основните разлики между противници и врагове. Това пише Politico. „Днес стоя пред вас, за да изрека думи, които никога не съм искал да кажа, да произнеса реч, която никога не съм искала да произнасям, да споделя чувството на загуба, което никога не съм искала да почувствам. Баща ми си отиде…“ С тези думи се обърна към множеството, събрало се в катедралния храм, за да изпрати сенатора републиканец, дъщерята на Джон МакКейн - Меган. Тя изброи многобройните длъжности и титли, свързани с името на МакКейн, но изтъкна, че всички те бледнеят пред ролята му на любящ баща, която е изключителна. \"Днес сме се събрали да скърбим за смъртта на величието на Америка, за нещо реално и истинско, а не за евтината риторика на хора, които никога няма да се приближат до жертвоготовността, на която бе способен моя баща, нито за опортюнистичните желания на онези, които живеят в комфорт и привилегия, докато той се измъчва и страда“ подчерта Меган МакКейн, правейки несъмнено сравнение със сегашния  президент - мъж, който си е позволявал да се надсмива над баща й. Без да споменава конкретно името на Доналд Тръмп, Меган МакКейн посочи контраста между Америка на Тръмп с Америка на баща й – страна на  приветлива нация, която е способна да поема отговорности и да говори тихо, защото е силна. \"Америка не се хвали, защото няма нужда от това\", припомни думите на баща си Меган МакКейн. \"Америка на Джон МакКейн не е нужно да бъде отново велика, защото Америка винаги е била велика\", изтъкна още тя. Тези думи предизвикаха бурни аплодисменти на хората в катедралата, дошли да отдадат последна почит на знаменития сенатор републиканец, пише Politico. Снимки: Politico", "date": "2018.09.02", "title": "Меган МакКейн: \"Америка на Джон МакКейн не е нужно да бъде отново велика, защото Америка винаги е била велика\""}
{"url": "https://www.faktor.bg/bg/articles/nfsb-na-krast-da-dade-prednina-na-bsp-i-dps-ili-nezabavno-da-premine-v-opozitsiya", "text": "Партията на вицепремиера Валери Симеонов - НФСБ ще реши до края на деня дали остава във властта , заедно с ГЕРБ и другите две партии от Обединени патриоти - ВМРО и \"Атака\", или да премине в опозиция. Това става ясно от съобщение на сайта на организацията. Най-рано днес следобед ще стане ясно дали Кабинетът остава в този състав или НФСБ ще излезе в опозиция, се казва в съобщението, което на практика повтаря информация от бургаското издание \"Флагман\".   Напрежението в залата, в която снощи течеше разширеното заседание на Националния изпълнителен комитет на НФСБ, расте. След кратка почивка в 22:00 ч. членовете от централното ръководство на партията, депутатите и регионалните координатори, по настояване на лидера Валери Симеонов, продължиха дебатите.   \"Споровете вътре продължават, някои от изказванията са на двата полюса – от оставане в този формат на правителството, за да не се дава преднина на БСП, ДПС и соросоидните организации, подклаждащи платени протести из страната, до незабавно напускане и преминаване в опозиция, за да се покаже твърдост, когато трябва да се спазват принципи. Това е заявил пред ”Флагман” по време на почивката един от депутатите на патриотичната формация\", пише още на страницата на НФСБ в интернет.   Участниците в заседанието в Слънчев бряг казали още, че то ще продължи и днес, защото НИК щял да излезе с решения, които черно на бяло да представи за гласуване пред Националния политически съвет. В залата са разглеждани и проекти за закони, които предстои да минат през септември и октомври през пленарна зала в НС.   Отношението на коалиционните партньори не само от ГЕРБ, но и от АТАКА и ВМРО към предложенията на НФСБ също били от изключителна важност, за да се случат реални промени в държавата.", "date": "2018.09.02", "title": "НФСБ пред дилема: Ако напусне властта, дава преднина на БСП и ДПС"}
{"url": "https://www.faktor.bg/bg/articles/novini/svyat/demonstratsii-v-kishinev-besarabiya-e-rumanska-zemya", "text": "Няколко хиляди души се събраха в молдовската столица Кишинев, с призив за обединение на страната с Румъния, съобщи БНР.    Демонстрантите са носили молдовски и румънски знамена и скандирали \"Единство!\" и \"Бесарабия е румънска земя\", предаде Асошиейтед прес.    Събралото се множество приветствало с аплодисменти десетките румънци, включили се в митинга след извървени 1300 километра. Акцията започна в Румъния на 1 юли.", "date": "2018.09.02", "title": "Демонстрации в Кишинев: Бесарабия е румънска земя!"}
{"url": "https://www.faktor.bg/bg/articles/karakachanov-koy-iska-ostavkata-na-neno-dimov-edna-tumba-zeleni", "text": "Не съм притеснен за \"Обединени патриоти\" и управляващата коалиция с ГЕРБ. Всичко е въпрос на диалог и дебат. Валери Симеонов обаче е прав за едно - комуникацията в коалицията буксува, а това е проблем. Не мисля обаче, че ще се стигне до сътресение. Това каза вицепремиерът Красимир Каракачанов, предаде Нова телевизия. Той не е притеснен и за смяната на министри от неговата квота. \"Тези, които аз съм продложил, няма как да бъдат сменени, ако нямат провинения\", допълни Каракачанов. Министърът на отбраната смята, че министър Николай Нанков е бил изключително подготвен, почтен и професионалист и оставката му не била необходима. Каракачанов допълни, че ако има забележки по отношение на кадрите на ВМРО, ще се обсъжда, но той не знаел за подобни настроения. \"Кой иска оставката на Нено Димов? Една тумба \"зелени\", които рекетират държавата от 20 години и пречат на развитието на туризма. Съжалявам много - да си гледат работата, няма да стане\", отсече вицепремиерът. Той нападна \"Зелените\", които според него, пречат и спират проекти за развитието в Банско, Пирин и Рила планина. Каракачанов припомни, че Швейцария е с най-много писти на глава от населението, а финансира проекти, с които спира развитието на ски туризма в България. \"Вместо да развиваме планински туризъм, а не само пияниците от цяла Европа да идват в Слънчев бряг, тази групичка \"зелени\" се изхранва от чужди фондове\", коментира Каракачанов.", "date": "2018.09.02", "title": "Каракачанов: Кой иска оставката на Нено Димов? Една тумба \"зелени\", но няма да стане!"}
{"url": "https://www.faktor.bg/bg/articles/novini/svyat/otpraviha-smartni-zaplahi-kam-premiera-na-cherna-gora", "text": "Черногорският премиер Душко Маркович вчера е получил смъртни заплахи на официалната страница на правителството във Фейсбук, съобщи държавната телевизия РТЦГ. Заплахите са били отправени в коментар под съобщението, че премиерът се е подписал в книгата за съболезнования по повод смъртта на американския сенатор Джон Маккейн, предава БТА. Министерството на вътрешните работи съобщи днес, че са предприети действия за идентифициране на автора на заплахите, а на премиера е осигурена отлична професионална защита. Според първоначална информация зплахите са изпратени от профила на мъж от черногорски произход, който живее в САЩ.", "date": "2018.09.02", "title": "Отправиха смъртни заплахи към премиера на Черна гора"}
{"url": "https://www.faktor.bg/bg/articles/vzrivove-kray-voena-baza-v-siriya", "text": "Най-малко две мощни експлозии отекнаха в нощта на събота срещу неделя край сирийска военновъздушна база близо до Дамаск. Според някои данни противовъздушната отбрана е прехванала изстреляни по базата ракети. Сирийският център за наблюдение на човешките права обаче съобщава, че експлозиите се дължат на въздушен удар, нанесен от Израел. Според тези данни има убити и ранени при нападението. Сирийските медии пък твърдят, че базата не е била обстрелвана. Причината за експлозиите било късо съединение в разположен наблизо склад за боеприпаси.", "date": "2018.09.02", "title": "Взривове край воена база в Сирия"}
{"url": "https://www.faktor.bg/bg/articles/putin-i-medvedev-si-vzeha-posledno-sbogom-s-yosif-kobzon", "text": "Президентът на Русия Владимир Путин и премиерът Дмитрий Медведев отдадоха последна почит на известния руски певец Йосиф Кобзон, пише ТАСС. Путин и Медведев положиха венци на ковчега на певеца, чиито тленни останки са изложени за поклонение в московската Концертна зала „Чайковски“, и изказаха съболезнования на вдовицата му. Колеги, приятели и близки на Кобзон си взеха последно сбогом преди погребението на певеца, което ще се извърши днес на частна церемония в юдейската част на Востряковското гробище, където ще бъде положен редом до майка си. Репертоарът на Йосиф Кобзон включваше около 3000 песни, отразяващи музикалната летопис на втората половина на ХХ век. Сред тях са почти всички най-добри песни, създадени от Дунаевски, Блантер, Тухманов, Фелцман и други съветски композитори. Това са всенародните хитове Смуглянка\", \"А у нас во дворе\", \"Старый клен\", \"С чего начинается Родина\", \"Я люблю тебя, жизнь\", \"Мгновения\", \"Темная ночь\", \"День Победы\", \"В городском саду\" и много други. Целият месец август Кобзон прекарва в интензивното отделение на една от московските болници. Още в края на юли стана известно, че здравословното състояние на певеца се е влошило рязко, но лекарите успяват да стабилизират известния пациент. През последните дни народният любимец на Русия беше на апаратура за спомагателна вентилация на белите дробове. Преди няколко дни певецът изпада в кома, от която така и не излиза. Фактът, че Йосиф Кобзон се бори с най-коварното заболяване, стана известен още през 2005 г. Лекарите го диагностицирали с рак на простатата. Според тях му оставали само две седмици живот. След операцията за отстраняване на пикочния мехур, лекарски консилиум решава, че големият певец трябва спешно да бъде опериран от хирурга Питър Алтхаус. По онова време руските лекари все още не могат да създават изкуствен пикочен мехур. Aлтхаус е единственият специалист в света, който изгражда нов пикочен мехур от тъканта на тънко черво на пациента. Йосиф Кобзон, придружен от двама хирурзи, заминава за Германия, където операцията преминава успешно. Болестта се оттегля от няколко години. През годините Йосиф Давидович е наблюдаван в Онкологичния център Блохин. Болестта значително отслабва здравето му. През октомври 2010 г. на форума в Астана Кобзон изпада в безсъзнание на сцената. Тогава лекарите смятат, че туморът предизвиква анемия и това е причината за припадъка на Кобзон. През 2015 г. певецът отново се обръща за помощ към чуждестранни специалисти. Според него лечението в Милано му е препоръчано от лекарите. Процедурата отнема няколко дни, след което изтъкнатият пациент се завръща в родината си, но болестта не се оттегля. Според онколога Андрей Пилев, ракът на простатата е една от най-прогнозираните благоприятни заболявания от този тип. Но повечето пациенти с рак на простатата умират от прогресията на заболяването.", "date": "2018.09.02", "title": "Путин и Медведев си взеха последно сбогом с Йосиф Кобзон"}
{"url": "https://www.faktor.bg/bg/articles/premierat-borisov-shte-poseti-cherna-gora", "text": "Министър-председателят Бойко Борисов ще бъде на официално посещение в Черна гора. Визитата започва днес и ще продължи в понеделник, 3 септември. В Подгорица премиерът Борисов ще проведе срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъкът по европейската перспектива на страните от Западните Балкани, както и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава.", "date": "2018.09.02", "title": "Бойко Борисов ще бъде награден с орден „Черна гора“ с лента от президента Мило Джуканович"}
{"url": "https://www.faktor.bg/bg/articles/obshtestvo/ulitsata/zasileno-politseysko-prisastvie-po-patishtata-vodeshti-kam-granitsata-ni-sas-sarbiya", "text": "Засилено е полицейското присъствие по пътищата, водещи към границата ни със Сърбия, съобщават от пресцентъра на МВР. С оглед интензивния трафик на транзитно преминаващите през страната чужденци, екипи ще бъдат разположени по автомагистралите „Марица“ и „Тракия“, и пътя София-Калотина. „Пътна полиция“ предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево“, автомагистрала „Марица“, автомагистрала „Тракия“ и път I-9 (София-Калотина). Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни. Със заповед на Агенция „Пътна инфраструктура“ от последния работен ден на седмицата за времето от 18.00 до 20.00 часа ще се спират товарните автомобили, движещи се в посока София-Пловдив на автомагистрала „Тракия“. Изключение ще се прави за онези камиони, превозващи опасни товари, живи животни и стоки на температурен режим. Същата мярка ще е в сила днес за времето от 16.00 до 20.00 часа и за движещите се в посока Бургас-София. Подобно ограничение ще има и на автомагистрала „Марица“ за времето от 16.00 до 20.00 часа в посока Свиленград-автомагистрала „Тракия“. На автомагистрала „Струма“ движението на товарни автомобили ще е ограничено за времето от 10.00 до 14.00 часа в посока п. в. Даскалово-автомагистрала „Тракия“. От полицията отново припомнят основните правила за безопасно шофиране : - водачите да шофират със съобразена с пътните условия скорост и да спазват указанията на маркировката и на служителите на реда; - в никакъв случай да не се движат в аварийната лента на магистралите и да не спират там без причина; - в никакъв случай да не подценяват дължината на пътя и ако той е над 3 часа, да предвидят поне една почивка; - да не поемат на път, ако са употребили алкохол, наркотични вещества или техни аналози.", "date": "2018.09.02", "title": "Засилено полицейско присъствие по пътищата, водещи към границата ни със Сърбия"}
{"url": "https://www.faktor.bg/bg/articles/novini/balgariya/cherveniyat-deputat-aleksandar-simov-skarbi-za-ruskite-teroristi-i-sadisti-zaharchenko-i-motorola", "text": "Депутатът от БСП Александър Симов, изявен последовател на делото на Сталин и Путин, „пророни” думи като сълзи на страницата си във фейсбук, за убития преди дни терорист Александър Захарченко. Сепаратисткият лидер на самопровъзгласилата и непризната Донецка Народна Република в Източна Украйна бе взривен на 31 август. На съвестта на Захарченко лежат хиляди невинно убити украински граждани, както и дестабилизирането на цели район в интерес на Кремъл. Червеният Симов описва Захарченко като невинен идеалист, но независими разследвания сочат, че терористичната война в Донецка област е и много изгоден бизнес за Захарченко и компания. По сметките му са засечени милиони, които постъпват от Москва (виж  , б.р.). Тоест, зад патриотичните напъни на Захарченко прозират финансови и икономически интереси. За лидерите на тази непризната република войната просто е доходоносен бизнес, но чисти и невинни души като Сашко Симов трудно долавят тези черни нюанси. Социалистът, който ругае и заклеймява всеки, който е несъгласен с него и идолите му, се възхищава и от друг  убит проруски садист -  Арсений Павлов – Моторола (виж  , б.р.). За българския депутат тези „герои” са „победители”, защото посяха много смърт, кръв и разруха и съсипаха хиляди семейства, заради мръсните игри на Путин и Кремъл. Но ето какво  изстрада червения депутат за терористите: „В края на септември 2014 година имах честта да се видя очи в очи и да разменя няколко думи с моя адаш Александър Захарченко. Бях в една група от международни наблюдатели, която отиде в Донбас след първото примирие, за да се запознае на място с ужасите и масовите гробове, които оставяше след себе си печално известният батальон \"Айдар\" (какво видях там съм документирал в моя репортаж \" Как живеят в Донецката народна република\"). В началото се разминахме с него, защото той беше отишъл да преговаря за размяна на пленници, но малко преди отпътуването си го видях, макар и за кратко. Внушителен и енергичен човек. Той беше от хората, които моментално свалят дистанцията с всеки събеседник. На втората минута от разговора вече се чувствах така все едно се познаваме от години. Това не беше качество на политика, а на човека в него. С удивление научих, че с него сме почти набори - той беше роден през 1976 година, тоест част от онова поколение, което не беше влязло реално в живота, когато СССР се сгромоляса. За краткия ни разговор установих, че той е спонтанен левичар, който не влиза лесно в рамки. Някъде край нас беше и друга легенда на Донбас - Моторола, днес също покойник. Захарченко и Моторола станаха възможни заради Майдана, те се събудиха за политиката в онези кризисни дни и показаха качества, които завинаги обезсмъртиха техните имена. Точно заради това ми беше трудно да повярвам, че със Захарченко сме от едно поколение - той вече беше видял повече смърт отколкото е нормално за един човешки живот. Но той и Моторола в крайна сметка бяха победители, осъществиха мисията на своето съществуване и ще ги запомнят. Захарченко, убеден съм в това, знаеше, че едва ли ще умре от естествена смърт, беше наясно, че съдбата на Украйна е заложник на тектонични геополитически интереси, но той се беше пожертвал в името на своите идеали с бунтовна непримиримост, а такива хора са солта на живота. Те могат да бъдат убити, но не и победени. Толкова е простичко.”", "date": "2018.09.02", "title": "Червеният депутат Александър Симов скърби за руските терористи и садисти Захарченко и Моторола"}
{"url": "https://www.faktor.bg/bg/articles/slanchevo-s-temperaturi-mezhdu-30-i-35", "text": "Атмосферното налягане през деня слабо ще се понижи, но ще остане близко до средното за месеца. Днес отново ще бъде слънчево. Ще духа слаб, в Дунавската равнина и Източна България до умерен изток-североизточен вятър. Максимални температури между 30° и 35°, в София около 30°, съобщи „Фокус“.  Над Черноморието ще бъде слънчево с до умерен североизточен вятър. Максималните температури ще са между 28° и 31°. Температурата на морската вода е 26-27°. Вълнението на морето ще бъде 2-3 бала. Над планините също ще бъде слънчево, в следобедните часове - с незначителна купеста облачност. Ще духа умерен източен вятър. Максималната температура на височина 1200 метра ще е около 24°, на 2000 метра – около 17°.", "date": "2018.09.02", "title": "Слънчево, с температури между 30° и 35°"}
{"url": "https://www.faktor.bg/bg/articles/sasht-spirat-pomoshti-za-pakistan-zaradi-nedostatachni-deystviya-sreshtu-ekstremisti", "text": "Въоръжените сили на САЩ съобщиха вчера, че са взели окончателно решение да спрат помощи за Пакистан на стойност 300 милиона долара, защото Исламабад не се бори достатъчно активно с екстремисти, съобщава Ройтерс. Средствата, предназначени за отбранителни цели, са част от по-голямото спиране на помощи, обявено по-рано тази година от президента на САЩ Доналд Тръмп. Той спря помощи за Пакистан, обвинявайки Исламабад, че е отговорил на получената в миналото помощи с лъжи и измами. Администрацията на Тръмп обвинява Пакистан, че дава убежище на бунтовници, които водят продължаващата 17-та година война в съседен Афганистан. Исламабад отрича тези обвинения. Министърът на отбраната на САЩ Джим Матис можеше да разреши изпращането на 300-те милиона долара, ако сметнеше, че Пакистан е предприел конкретни решителни стъпки срещу бунтовниците. Матис обаче реши да не го прави, съобщи говорител на Пентагона. 300-те милиона долара ще бъдат пренасочени към други спешни приоритети, ако Конгресът го разреши, добави говорителят. Той посочи, че по-рано тази година Конгресът спря помощи за Пакистан на стойност 500 милиона долара. Очаква се държавният секретар на САЩ Майк Помпейо и председателят на Съвета на началник-щабовете на САЩ генерал Джоузеф Дънфорд да посетят Исламабад. Матис заяви във вторник, че борбата с екстремистите ще бъде основна тема на дискусиите.", "date": "2018.09.02", "title": "Администрацията на Тръмп спира помощи за Пакистан в размер на 300 млн. долара"}
{"url": "https://www.faktor.bg/bg/articles/novini/svyat/1800-politsai-ohranyavaha-kemnits-sled-sblasatsi-300-arestuvani-11-raneni", "text": "Източногерманският град Кемниц събра снощи протест срещу имигрантите и контрапротест на противниците на ксенофобията, на който най-малко 300 души бяха арестувани. До арестите се стигна след множество сблъсъци между протестиращи и полиция. Поне 11 души пък са ранени и им е оказана медицинска помощ. Демонстрацията отново бе организирана от крайнодясната партия \"Алтернатива за Германия\", както и антиимигрантското движение ПЕГИДА. Около 9500 души отново протестираха срещу политиката по отношение на бежанците и канцлера Ангела Меркел, а повод за действията им е убийството на германец отпреди няколко дни, за което са задържани сириец и иракчанин. \"Полицията задържа около 300 души. Те изглежда се опитваха да се внедрят в група поддръжници на партията \"Алтернатива за Германия\". Полицията предотврати сблъсъка между различни групи\", се добавя в изявлението. След приключването на митинга на крайнодесните организации много протестиращи отказаха да напуснат района. Полицията засили присъствието си и докара водни оръдия. Това обаче не бе единственият протест в Кемниц в събота вечер. Около 3500 противници на ксенофобията от своя страна излязоха под надслов \"Имай сърце, а не омраза\". Те призоваха въпросното убийство да не бъде използвано за политическа употреба. Общо 1800 полицаи бяха разположени из Кемниц, за да гарантират за реда в града.", "date": "2018.09.02", "title": "1800 полицаи охраняваха Кемниц: След сблъсъци - 300 арестувани, 11 ранени"}
{"url": "https://www.faktor.bg/bg/articles/zhena-ubi-edin-chovek-i-rani-trima-s-nozh-v-severna-italiya", "text": "Жена уби един и рани трима души при нападение с нож в Северна Италия днес, предаде ТАСС, като се позова на националната информационна агенция АНСА. Атаката била извършена в град Кането сул Ольо. Нападателката е задържана. Тя се оказала родом от Полша. Полицията предполага, че жената не е била на себе си. Първо нападателката наръгала с нож друга жена в местен музей. След това тя излязла на улицата, където и намушкала още трима човека. Ранената в музея жена по-късно починала.", "date": "2018.09.02", "title": "Жена уби един човек и рани трима с нож в Северна Италия"}
{"url": "https://www.faktor.bg/bg/articles/erdogan-nyama-da-molim-nikogo-za-razreshenie-da-kupim-ot-rusiya-raketi", "text": "Турският президент Реджеп Тайип Ердоган заяви, че страната му няма намерение да иска от когото и да е разрешение да купи от Русия зенитни ракетни системи С-400, предаде ТАСС. Агенцията цитира турския вестник \"Миллиет\", който съобщава за изказването на Ердоган на бизнес форум в Бишкек, столицата на Киргизстан. \"Сключихме с Русия споразумение за С-400 и това безпокои някои. Извинете, но няма да молим никого за разрешение\", цитира турският вестник думите на президента, предава БТА. На 31 август той заяви, че Анкара се надява да получи С-400 в максимално кратки срокове. Вашингтон предупреди Анкара, че ако купи от Русия тези ракетни комплекси, САЩ може откажат да й продадат изтребители Ф-35.", "date": "2018.09.02", "title": "Ердоган: Няма да молим за разрешение да купим от Русия ракети С-400"}
{"url": "https://www.faktor.bg/bg/articles/chetiri-yaponski-boyni-samoleta-izletyaha-po-trevoga-zaradi-ruski-bombardirovach", "text": "Японски бойни самолети излетяха по тревога заради руски самолети, които се приближили близо до въздушното пространство на страната, съобщи японското министрерство на отбраната на своята интернет страница.  Четири изтребителя бяха вдигнати във въздуха в отговор на полет на два противокорабни самолета Ту-142 и един бомбардировач Су-24 над  Японско море.  По информация на обединения щаб на силите за самоотбрана, единият самолет Ту-142 е извършил продължителен полет, обикаляйки почти целия японски архипелаг.  Япония не за първи път придружава руските военни самолети, които според Москва извършват рутинни патрулиращи полети над Японско и Източнокитайско море.", "date": "2018.09.02", "title": "Четири японски бойни самолета излетяха по тревога заради руски бомбардировач"}
